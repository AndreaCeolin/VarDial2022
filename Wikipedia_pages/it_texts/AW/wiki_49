{"id": "4087949", "revid": "287204", "url": "https://it.wikipedia.org/wiki?curid=4087949", "title": "Raimondo Manzini (diplomatico)", "text": "Biografia.\nFormazione culturale e primi incarichi diplomatici.\nFiglio di Giuseppe Manzini, eminente patologo e di Amalia Raschi, si diploma al Liceo classico Luigi Galvani e si laurea con lode all'Universit\u00e0 di Bologna. Completa, poi, la sua preparazione in Svizzera, Francia, Inghilterra, negli Stati Uniti - dove, nel 1937, consegue un \"Master on International Relations\" - e a Berlino dove, nel 1939, studia diritto internazionale.\nEntra nella carriera diplomatica il 15 maggio 1940, a seguito di concorso pubblico dove si classifica al primo posto. La sua prima destinazione \u00e8 San Francisco, in qualit\u00e0 di vice-console; successivamente \u00e8 assegnato a Lisbona nella legazione italiana, allora diretta da Renato Prunas. Quando, nel novembre 1943, Prunas \u00e8 richiamato a Brindisi, allora sede del Governo Badoglio, per assumere l'incarico di Segretario generale del Ministero degli Affari Esteri, porta con s\u00e9 Manzini, allora addetto consolare.\nLa vicenda del ristabilimento di relazioni diplomatiche tra Italia e U.R.S.S..\nIn quel particolare periodo storico, con il ministro in carica, Raffaele Guariglia, a Roma, prigioniero dei tedeschi, Prunas \u00e8 investito della responsabilit\u00e0 di ricostruire le relazioni diplomatiche e le strutture del ministero; \u00e8 per\u00f2 grazie all'azione decisiva di Raimondo Manzini, che Prunas riesce ad ottenere un colloquio segreto, anche se in forma ufficiale, con Andrej Vy\u0161inskij rappresentante dell'Urss nel comitato consultivo affiancato alla \"Commissione alleata di controllo\". Al primo colloquio (Napoli, gennaio 1944), ne segue un secondo, dopo breve tempo, a Salerno. A seguito di tali trattative, il 14 marzo 1944, hanno inizio le relazioni diplomatiche tra l'Italia e l'Unione Sovietica; \u00e8 il primo successo della politica estera italiana post-fascista. Immediatamente dopo vi \u00e8 il ritorno di Palmiro Togliatti in Italia e l'iniziativa politica di quest'ultimo che conduce alla svolta di Salerno (aprile 1944), cio\u00e8 il compromesso tra partiti antifascisti, monarchia e Badoglio, per la formazione di un governo di unit\u00e0 nazionale con la partecipazione dei rappresentanti delle forze politiche presenti nel Comitato di Liberazione Nazionale, accantonando temporaneamente la questione istituzionale.\nManzini l'anticolonialista.\nNel gennaio del 1945, Manzini \u00e8 destinato a Londra, quale addetto consolare all'ambasciata italiana, cui \u00e8 preposto Nicol\u00f2 Carandini. Nel giugno del 1947 \u00e8 accreditato in qualit\u00e0 di console italiano presso i governi coloniali del Congo Belga, dell'Angola, dell'Africa Equatoriale Francese, della Nigeria e della Costa d'Oro, con sede a L\u00e9opoldville; due anni dopo \u00e8 investito direttamente dal ministro Sforza di una missione presso l'amministrazione militare inglese a Mogadiscio, dove sono stati barbaramente uccisi 52 italiani. Manzini riesce a migliorare i rapporti tra la comunit\u00e0 italiana e le autorit\u00e0 inglesi e a ottenere la sostituzione del capo della polizia militare.\nTali esperienze gli fanno maturare la convinzione dell'imminente fine del colonialismo. Convocato a Roma, rappresenta le sue opinioni al ministro, che le condivide, ma lo investe di una nuova missione a Londra: redigere \u2013 insieme all'ambasciatore Tommaso Gallarati Scotti e ai rappresentanti inglesi - il testo di quello che sar\u00e0 denominato il \u201ccompromesso Bevin-Sforza\u201d sul prosieguo della presenza italiana in Africa, contenente un'ipotesi di amministrazione fiduciaria italiana su Eritrea, Somalia e Tripolitania. L'accordo non avr\u00e0, per un solo voto, la maggioranza all'assemblea dell'O.N.U..\nSuccessivamente, Manzini esprime anche la sua contrariet\u00e0 al progetto di Amministrazione fiduciaria italiana della Somalia, che sar\u00e0 affidato dall' O.N.U. all'Italia nel 1950 e, per tale motivo, entra in dissenso con il Segretario generale Vittorio Zoppi, deciso assertore della presenza italiana in Africa. Manzini chiede di rientrare a Leopoldville, con il grado di Console generale italiano. In Congo, Manzini contrae, prima, una gravissima forma di tifo, poi la malaria e, per tale motivo, \u00e8 ricoverato d'urgenza all'ospedale di Bruxelles.\nI rapporti con Fanfani e l'iniziativa italiana durante la crisi di Suez.\nA Bruxelles, Manzini fa la conoscenza di Amintore Fanfani. Ristabilitosi, chiede di essere assegnato (marzo 1951) al consolato di Baden, in Germania, dove prende contatto con il Cancelliere Konrad Adenauer, per conto di Fanfani. Nel 1953, rientra al ministero, alla direzione delle relazioni culturali. Due anni dopo, accompagna Fanfani - all'epoca, segretario politico della Democrazia Cristiana - in Germania e a Washington.\nNel frattempo (1955-1956), si deteriorano i rapporti tra Egitto e Israele e Fanfani invia Manzini in missione speciale al Cairo, per esplorare gli spazi di un autonomo contributo italiano alla soluzione della crisi, all'insaputa del suo superiore diretto, il segretario generale del ministero, Alberto Rossi Longhi, notoriamente filo franco-britannico. Al Cairo, Manzini incontra due volte il Presidente egiziano Nasser e si rende conto dell'esistenza di un'identit\u00e0 di vedute tra gli Stati Uniti e l'Egitto, pur essendo \u2013 al momento - interrotti i rapporti diplomatici tra i due Stati; al contrario, le differenti posizioni tra l'Egitto e i franco-britannici sembrano inconciliabili. Inoltre, Nasser si dichiara contrario al comunismo e alle ingerenze di Mosca in Egitto.\nManzini si offre, allora, di recarsi a Washington, per riferire tutto ci\u00f2. Nasser si dichiara d'accordo a riprendere i rapporti con gli Stati Uniti su tali basi: 1) accettazione della sovranit\u00e0 egiziana sul canale; 2) garanzia egiziana sulla libert\u00e0 di navigazione nel canale; 3) nazionalizzazione del canale con il riconoscimento egiziano degli interessi legittimi degli utenti. Messosi immediatamente in viaggio per gli Stati Uniti, Manzini passa per Roma, dove riferisce a Fanfani l'esito dei suoi colloqui; il segretario DC condivide l'iniziativa di Manzini e lo munisce di una lettera riservata per il Presidente Eisenhower. Il 30 settembre 1956, Eisenhower autorizza il Segretario di Stato statunitense John Foster Dulles a ricevere segretamente Manzini. Dopo di ci\u00f2, il diplomatico italiano ha un nuovo colloquio con Abd el-Nasser (6 ottobre 1956) e lo informa della volont\u00e0 degli Stati Uniti di concordare un piano di regolamentazione permanente dei traffici nel canale. Quando, il 29 ottobre successivo, Israele, Francia e Gran Bretagna attaccano l'Egitto, gli Stati Uniti, anche grazie all'iniziativa di Raimondo Manzini, sono gi\u00e0 predisposti verso una soluzione pacifica della crisi e costringono gli invasori a cessare il fuoco e al ritiro delle truppe, evitando l'estendersi di un conflitto ben pi\u00f9 grave.\nIl 1\u00ba luglio 1958, Amintore Fanfani assume la presidenza del Consiglio e Manzini ne diviene Capo di Gabinetto.\nAmbasciatore a Londra e l'opera di mediazione con Malta.\nNegli anni sessanta, insieme ai colleghi Francesco Malfatti di Montetretto, Girolamo Messeri etc., Manzini fa parte di una cordata di giovani diplomatici particolarmente legati agli ambienti politici, che la stampa di opposizione definisce dei \u201cMau Mau\u201d.\nDopo essere stato promosso Ministro plenipotenziario di II classe, Manzini \u00e8 nominato consigliere per gli affari internazionali del Ministro dell'Industria Giuseppe Medici (dicembre 1963). E', poi, rappresentante permanente per l'Italia all'OCSE (1965-1968); durante l'incarico \u00e8 promosso Ministro plenipotenziario di I classe.\nNel dicembre 1968, Manzini \u00e8 nominato ambasciatore di grado ed inviato a reggere l'ambasciata italiana a Londra. Durante la sua permanenza presso il governo britannico si segnala per l'opera di mediazione compiuta tra il Regno Unito e il premier maltese Dom Mintoff, nella crisi concernente la chiusura delle basi NATO inglesi sull'isola, prevista da Mintoff per il 31 dicembre 1971.\nLe riunioni si trascinavano da mesi senza alcun esito, a Londra e a Bruxelles, tra il Ministro della Difesa britannico Peter Carrington, il Segretario generale della NATO Joseph Luns e il premier maltese. Quest'ultimo, nel prosieguo delle trattative, chiede anche la presenza del governo italiano e il Ministro degli Esteri Moro si fa rappresentare da Raimondo Manzini. Dopo l'ennesima burrascosa riunione, Luns chiede a Manzini un intervento pi\u00f9 incisivo dell'Italia.\nManzini s'incontra direttamente con Mintoff, che gli confida di aver ottenuto dal premier libico Mu\u02bfammar Gheddafi un prestito di cinque milioni di sterline per essere attratto nel gruppo dei paesi neutrali. Manzini convince Mintoff dei vantaggi per Malta di beneficiare di rapporti pi\u00f9 stretti con l'Unione Europea Occidentale; s'impegna inoltre a trovare una soluzione per consentirgli di restituire alla Libia quanto dovuto. Rappresentata la situazione al Presidente del Consiglio Andreotti, quest'ultimo esprime la disponibilit\u00e0 dell'Italia a corrispondere un terzo della cifra dovuta da Malta a Gheddafi, a condizione che la NATO versi il resto. Su tali basi, l'intesa viene raggiunta in sole ventiquattro ore, fugando lo scetticismo di Lord Carrington. L'accordo ufficiale, firmato a Londra il 26 marzo 1972, con la proroga della presenza inglese sull'isola per altri sette anni, \u00e8 unanimemente considerato un successo della diplomazia italiana.\nSegretario generale del Ministero degli Esteri: l'Italia nel G6.\nNel 1975 Manzini lascia Londra ed \u00e8 nominato Segretario generale del Ministero degli Esteri. In tale periodo cominciano ad essere organizzati i primi incontri tra i capi di governo dei maggiori paesi industrializzati. L'Italia corre il rischio di essere esclusa. Il presidente del Consiglio Aldo Moro e il ministro degli Esteri Mariano Rumorr autorizzano una missione del segretario generale della Farnesina. Raimondo Manzini, grazie ai suoi rapporti personali a Parigi, Londra, Bonn e Washington, riesce a far inserire l'Italia in quel vertice, che sar\u00e0 denominato dei \u201cG6\u201d. Nel novembre dello stesso anno, i capi di Stato dei sei maggiori Paesi occidentali (Francia, Germania Ovest, Gran Bretagna, Stati Uniti, Giappone e Italia) si riuniscono a Rambouillet, nell'hinterland parigino, nel primo vertice di tale livello.\nManzini, mantiene l'incarico di Segretario generale sino a quando, con un anno di anticipo, chiede ed ottiene di essere collocato a riposo (1\u00ba dicembre 1977). Trascorre gli ultimi anni della sua lunga esistenza a Wimbledon, in Gran Bretagna, con la moglie e il figlio."}
{"id": "4087957", "revid": "1543377", "url": "https://it.wikipedia.org/wiki?curid=4087957", "title": "Oltretomba (fumetto)", "text": "Oltretomba \u00e8 stata una serie a fumetti di genere horror ed erotico creata nel 1971 ed edita dalla Ediperiodici. Pubblicata per 300 numeri, \u00e8 stata una delle pi\u00f9 famose serie a fumetti antologiche di genere; inizialmente la componente erotica era flebile ma crebbe col tempo fino a sfiorare la pornografia negli ultimi numeri pubblicati alla fine degli anni ottanta. \nIn oltre vent'anni, fra serie regolare e supplementi verranno pubblicate oltre 500 storie inedite; il successo negli anni settanta fu tale da fare pubblicare la serie anche in Francia, Spagna e Germania. Nel 2010 \u00e8 stato realizzato un lungometraggio ispirato al fumetto. E nel 2016 \u00e8 stato realizzato un altro lungometraggio ispirato al fumetto.\nStoria editoriale.\nLa serie venne pubblicata dal 1971 al 1989 dalla Ediperiodici per 300 numeri presentando storie prevalentemente di autori e disegnatori spagnoli. A partire dal n\u00b0 249 il logo della serie venne modificato con l'aggiunta di un teschio bianco e la scritta \"nuova serie\". Le modifiche principali erano legate all'erotismo che venne sostituito con un immaginario pi\u00f9 dichiaratamente pornografico e da una minore presenza di artisti spagnoli sostituiti da italiani come Lorenzo Lepori, da non confondere con l'omonimo regista.\nOltre alla serie regolare vennero pubblicati nove supplementi fuori serie e altre due serie correlate di inediti:\nLa serie venne parzialmente ristampata fra gli anni settanta e novanta in tre collane:\nAltri media.\nCinema\ncollezionismo.\nCollana molto collezionata, visto il grande successo riscosso nell'arco degli anni, albi con importanti quotazioni e molto ricercati, spicca su tutti il numero uno \" i morti viventi\" con quotazioni costantemente in salita."}
{"id": "4087958", "revid": "400694", "url": "https://it.wikipedia.org/wiki?curid=4087958", "title": "US Siracusa 1924", "text": ""}
{"id": "4087970", "revid": "1124164", "url": "https://it.wikipedia.org/wiki?curid=4087970", "title": "Santuario di San Girolamo Emiliani", "text": "Il santuario di San Girolamo Emiliani, ufficialmente basilica di San Bartolomeo e San Girolamo Emiliani, \u00e8 il principale luogo di culto di Somasca ed \u00e8 la basilica alla quale fa riferimento la congregazione dei chierici regolari di Somasca. \nPosta ai piedi del Sacro Monte di Somasca la basilica sorge sull'antica chiesa di san Bartolomeo, rifabbricata dai padri somaschi a partire dal 1592. La chiesa fu poi ampliata e migliorata lungo tutto il XVII secolo, altri interventi di sistemazione ampliamento avvennero nel 1893 e nel 1967. Nel 1959 fu elevata da papa Giovanni XXIII a basilica minore. \nLa basilica \u00e8 a tre navate e contiene la cappella della Madonna del Rosario sulla navata sinistra e la cappella di san Girolamo Emiliani sulla destra, dove sono contenuti lo scurolo e le reliquie del santo. \nStoria.\nLa chiesa di San Bartolomeo.\nIl santuario di San Girolamo Emiliano sorge sull'antica chiesa di San Bartolomeo, un'antica chiesa padronale officiata da un cappellano stipendiato delle famiglie dei Benaglio e degli Ondei. Nel 1566 il cardinale Carlo Borromeo visit\u00f2 la Valle San Martino e Somasca, al momento della visita la chiesa, gi\u00e0 consacrata, era di piccole dimensioni e conteneva oltre all'altare centrale e il fonte battesimale anche altri due altari laterali, in particolare quello destro era dedicato alla Piet\u00e0 mentre il sinistro alla Beata Vergine Maria mentre la pisside era contenuta in un tabernacolo di legno. Sopra la porta d'ingresso c'era una lunetta e su ogni lato della chiesa una porta e una finestra, il presbiterio era composto da un arco sostenuto da pilastri e sovrastato da una croce ferrea e la facciata era affiancata da due pilastri che sostenevano una campana ciascuno. Dietro la chiesa era presente un piccolo cimitero, dismesso solo nel 1815.\nIl santuario di San Girolamo Emiliani.\nCon l'arrivo di san Girolamo Emiliani i chierici regolari di Somasca stabilirono nella chiesa di San Bartolomeo la loro sede e qui vi costruirono l'orfanotrofio, la scuola e il seminario. Nel 1566 in seguito alla visita pastorale il cardinale Carlo Borromeo su richiesta dei somaschi fond\u00f2 la parrocchia di Somasca scorporandola da quella di Calolzio. Nel 1589 i Benaglio e gli Ondei rinunciano a pagare il parroco e donarono la chiesa ai padri somaschi che entrer\u00e0 ufficialmente a far parte delle propriet\u00e0 della congregazione nel 1592. \nDivenuta di loro propriet\u00e0 i somaschi collocarono all'interno della chiesa il corpo di Girolamo Emiliani e iniziarono sin da subito i lavori di restauro e miglioramento dell'edificio che portarono nel 1615 al completamento del campanile e nel 1620 al posizionamento dell'organo a canne. Nel 1626 Girolamo Emiliani fu eletto patrono di Somasca e dei comuni vicini, in vista della sua beatificazione nel 1641 il suo corpo fu traslato in uno scurolo ornato d'oro e chiuso da una lapide nera mentre la chiesa fu allungata e fu allestita una cappella dedicata all'Emiliani. il patrono fu poi beatificato nel 1747 da papa Benedetto XIV, nel 1751 le campane passarono da due a cinque, fu rinnovato l'organo e fu rifabbricata la cappella dedicata al santo che fu consacrata l'8 febbraio 1757. Con l'intensificarsi dei pellegrinaggi, nel 1761 si decise di costruire una scalinata affiancata da due muri per agevolare l'accesso alla basilica. \nIl 13 maggio 1766 papa Clemente XIII pubblic\u00f2 un decreto in cui si riconoscevano due miracoli a Girolamo Emiliani che fu poi santificato il 12 ottobre e per il quale fu fissata la festivit\u00e0 al 20 luglio, anche se i somaschi continuarono a celebrarla anche l'8 febbraio, giorno della morte del santo, come da tradizione. Nel 1767 sulla facciata della chiesa ormai allungata fu dipinto lo stemma della congregazione e il pronao venne alzato e ornato da tre arcate mentre all'interno l'urna del santo fu definitivamente spostata nella cappella a lui dedicata. Di fronte alla nuova cappella di san Girolamo Emiliani, precedentemente dedicata alla Beata Vergine Maria, venne messo in posa un altare dedicato alla Madonna del Rosario. Le dimensioni della nuova chiesa nascondevano il campanile cos\u00ec nel 1778 fu rialzato e vennero sostituite le tre campane rimaste. Con la nascita della Repubblica Cisalpina nel 1798 l'ordine dei somaschi fu soppresso per poi essere ricostituito nel 1804 e tra il 1823 e il 1850 l'organo fu riparato pi\u00f9 volte per poi essere sostituito nel 1857 da Giuseppe Alchisio. Nel 1826 venne riportata per la prima volta la celebrazione della festa di san Girolamo con banchetti e fuochi artificiali nei pressi del castello dell'Innominato. Nel 1828 il parrocchiani di Somasca chiesero di passare al rito romano, ma la richiesta fu respinta dal vescovo di Bergamo Pietro Mola.\nI rifacimenti del 1892 e del 1967.\nIl 24 aprile 1892 fu approvato il progetto di rifacimento della chiesa presentato da don Antonio Piccinelli e il 1 maggio fu celebrata una messa per inaugurare l'inizio dei lavori. Il 15 settembre 1893 papa Leone XIII confer\u00ec ufficialmente a san Girolamo Emiliani il titolo di compatrono di Somasca. Nel corso del 1893 i lavori mutarono l'aspetto della chiesa, innanzitutto sulla scalinata, a fianco dei platani piantati nel 1891 e rimasti il loco per trent'anni, furono erette sei edicole dipinte da Antonio Sibella raffiguranti importanti passaggi della vita del santo. All'interno la volta e il coro furono affrescati da Luigi Galizzi che esegu\u00ec anche l'affresco del battesimo di Ges\u00f9 nel battistero, furono poi ingaggiati diversi stuccatori e tra questi Giuseppe Albera modell\u00f2 col cemento le statue della facciata. La facciata fu abbattuta e scavando per gettare le nuove fondamenta, i muratori trovarono numerose tombe appartenute ai padri somaschi risalenti al XVII secolo, fu inoltre salvato il pronao, la chiesa fu allungata e il pavimento abbassato di . La nuova chiesa fu consacrata il 14 ottobre 1893 e le feste che ne seguirono durarono tre giorni. \nIl 10 dicembre del 1958 papa Giovanni XXIII emesse il breve apostolico per elevare il santuario alla dignit\u00e0 di basilica minore, processo che si concluse solo il 5 febbraio 1959. Seguirono quindi alcune sistemazioni alla basilica, nel 1962 fu sistemata la cappella di san Girolamo e l'anno seguente venne rifatta la scalinata e furono cos\u00ec abbattute le edicole del Sibella. Nel 1967 la chiesa sub\u00ec l'ultima grade trasformazione a opera dell'ingegnere Emilio Tenca, le due cappelle dedicate a san Girolamo Emiliani e alla Madonna del Rosario furono inglobate nella chiesa, che fu quindi allargata per dare origine alle due navate laterali e al pronao fu aggiunta una quarta arcata e nel 1982 anche una quinta e altre due arcate all'angolo sia a destra che a sinistra.\nDescrizione.\nEsterno.\nLa basilica, orientata con l'abside a est, \u00e8 a pianta rettangolare e consta di tre navate. Esternamente \u00e8 circondata da giardini e da ampi piazzali vi si accede da una lunga e ampia scalinata in porfido che anticipa il sagrato. La facciata in stile barocco, cos\u00ec come il resto dell'edificio, \u00e8 preceduta da un pronao a cinque arcate, oltre alle due poste sui fianchi, che poggiano su coppie di colonne poste su un basamento soprelevato. Il pronao termina con un frontone sagomato semicircolare con al centro una nicchia che ospita la statua di san Girolamo. La facciata vera e propria, \u00e8 costituita da un corpo centrale pi\u00f9 alto rispetto a quelli laterali che terminano con un cornicione orizzontale. Il corpo centrale ospita un portone d'ingresso rivestito in bronzo che \u00e8 opera dello scultore Mario Toffetti; le varie formelle di cui \u00e8 composto rappresentano alcune scene della vita di san Girolamo. In alto alla facciata sono presenti due strette vetrate ad arco e un rosone centrale. Il cornicione curvilineo che conclude l'edificio, \u00e8 sorretto da alcune lesene poste alle sue estremit\u00e0. Il tetto \u00e8 a falde e con struttura portante in legno con copertura di tegole.\nInterno.\nInternamente si presenta divisa in tre navate e quattro campate con una navata centrale a botte sorretta da pilastri e due navate laterali coperte da volte a crociera. Su ogni pilastro sono presenti quattro lesene complete di capitelli corinzi. \nSulla volta della navata centrale sono narrate tre vicende della vita del santo titolare, partendo dall'ingresso sono: \"San Girolamo, due compagni e l'angelo custode\", \"Gloria di san Girolamo Emiliani\" e \"San Girolamo e i poveri\". \nSulla cantoria in controfacciata si trova l'organo a canne, a trasmissione elettrica e con 22 registri su due manuali e pedale. Nella terza campata sono presenti due altari, quello a sinistra dedicato alla Madonna del Rosario contiene una statua, posta nella nicchia sopra all'altare, ornata da quindici ovali che rappresentano i misteri del rosario che sono opera del pittore bergamasco Carlo Ceresa. L'altare sulla destra invece venne costruito tra il 1754 e il 1757, \u00e8 dedicato a san Gerolamo e qui nel 1767, in occasione della canonizzazione del santo, vennero riposte le sue reliquie. I resti del santo sono posti al di l\u00e0 di una grata, in una preziosa urna d'argento del 1867 cesellata dai Martinitt di Milano sopra la quale si trova un altorilievo in bronzo raffigurante San Girolamo che abbraccia due orfanelli, opera dello scultore Alberto Ceppi, mentre sotto l'altare una statua in bronzo raffigura san Girolamo. Nella quarta campata sono posti due ingressi. Il presbiterio, di pianta rettangolare, \u00e8 rialzato di sei gradini ed \u00e8 coperto da volta a botte, qui si trova l'altare maggiore in stile barocco, presenta una policromia di marmi e al di sopra di esso \u00e8 collocato un quadro del 1619 raffigurante san Girolamo Emiliani (all'epoca solo beato) in preghiera. Alla sinistra dell\u2019altare si apre l'antico sepolcro di san Girolamo, detto scurolo. In esso sono presenti anche le ossa di padre Vincenzo Gambarana, compagno di san Girolamo, e di padre Evangelista Dorati, uno dei primi padri generali dell'ordine somasco. Nello scurolo si trova uno dei ritratti pi\u00f9 antichi del santo. Il coro \u00e8 coperto da un catino e i dipinti che lo adornano sono ancora opera di Carlo Ceresa, sono inoltre presenti due nicchie contenenti reliquie.\nLe opere di Carlo Ceresa conservate nella chiesa sono: \"Misteri del santo Rosario \", \"San Girolamo invoca la Maddalena\", \"Madonna invocata da san Filippo Neri e sant'Antonio da Padova\", \"San Bartolomeo estatico e i dottori della Chiesa\", \"Sacra famiglia con san Giovannino\"."}
{"id": "4087972", "revid": "254059", "url": "https://it.wikipedia.org/wiki?curid=4087972", "title": "Premio internazionale Citt\u00e0 di Ostia", "text": "Il premio internazionale Citt\u00e0 di Ostia nasce nel 1971, fondato da Tonino Colloca.\nStoria del premio.\nIl premio \u00e8 organizzato dall'associazione culturale Anco Marzio di Ostia, che ha come presidente Tonino Colloca.\nLa prima edizione nel 1971, ha visto premiato Vittorio Gassman; nelle edizioni successive sono state premiati: Ubaldo Lay, Paola Borboni, Maurizio Arena, Stella Carnacina, Ugo Pagliai, Antonella Lualdi, Arnoldo Fo\u00e0, Beppe Costa, Giovanna Mulas, Franco Loi, Stefania Battistella.\nPartecipazioni.\nNelle ultime due edizioni, hanno fatto da cornice amici come Gigi D'Alessio, Tosca D'Aquino, Enrica Bonaccorti, Enrico Montesano, Alessandra Mussolini, Fabio Rampelli, Marco Marsilio, Fausto Bertinotti, Davide Rondoni, Rita Charbonnier, Luciano Regolo, Massimo Buscema, Angelo Mellone, Pietra Montecorvino, Massimiliano Gallo, Luca Ward, Giada Desideri, Edy Angelillo, Christian Floris, Direttivo Rai Internazionale.Leonardo Del Grosso."}
{"id": "4087978", "revid": "72396", "url": "https://it.wikipedia.org/wiki?curid=4087978", "title": "Magic Hour", "text": ""}
{"id": "4087981", "revid": "107831", "url": "https://it.wikipedia.org/wiki?curid=4087981", "title": "Egor Mechoncev", "text": "Biografia.\nHa studiato presso la Universit\u00e0 Federale degli Urali di Ekaterinburg, nell'Istituto di Educazione Fisica, Sport e Politiche della Giovent\u00f9 (Institute of Physical Education, Sport and Youth Policy, IPESYP).\nMembro della Dynamo Sverdlovsk, era gi\u00e0 da adolescente tra i migliori pugili dilettanti russi. Nel 2003 ha partecipato ai Campionati Europei Junior a Varsavia nei pesi medi, vincendo il titolo con una vittoria nella finale contro l'azero Elnur Gadirow.\n\u00c8 allenato dal padre Leonid Mechoncev.\nCarriera pugilistica.\nMechoncev ha partecipato ad una edizione dei giochi olimpici (Londra 2012), tre dei campionati del mondo (Mianyang 2005, Milano 2009, Baku 2011) e due degli europei (Liverpool 2008, Mosca 2010).\nPrincipali incontri disputati.\n\"Statistiche aggiornate al 28 agosto 2012.\""}
{"id": "4087983", "revid": "287204", "url": "https://it.wikipedia.org/wiki?curid=4087983", "title": "Magic Hour (album)", "text": ""}
{"id": "4087984", "revid": "6923", "url": "https://it.wikipedia.org/wiki?curid=4087984", "title": "SPORTident", "text": "SPORTident o Sicard \u00e8 un sistema di punzonatura utilizzato dagli orientisti durante le competizioni o talvolta anche negli allenamenti. Il sistema \u00e8 stato sviluppato intorno a 1997 ed \u00e8 il sistema pi\u00f9 utilizzato nello sport dell'orientamento. Ogni lanterna ha una \"stazione\", ovvero una scatola elettronica che registra sulla memoria dello SPORTident il passaggio dell'atleta in quel luogo in quell'istante. Alla fine del percorso \u00e8 cos\u00ec possibile scaricare la memoria su un computer (o semplicemente stamparla) e scoprire il tempo totale e quello fra ogni punto visitato. Ogni atleta ha il suo SPORTident per poter \"punzonare\".\nLo SPORTident \u00e8 usato spessissimo nell'orientamento, pi\u00f9 raramente in altri sport come il golf, il triathlon, il ciclismo, la corsa, il pattinaggio e l'equitazione."}
{"id": "4087995", "revid": "446353", "url": "https://it.wikipedia.org/wiki?curid=4087995", "title": "Otto Finsch", "text": "Biografia.\nFinsch nacque a Warmbrunn, in Slesia, da Mortiz Finsch e Mathilde Leder. Suo padre era un commerciante di vetro e Otto stesso, ben presto, impar\u00f2 a dipingere questo materiale. Il suo interesse per gli uccelli lo spinse ad adattare la sua vena artistica allo scopo e nel 1859 ottenne dal console austriaco il permesso di visitare la Bulgaria. Qua redasse un'opera sull'avifauna regionale, pubblicata in seguito sul \"Journal fur Ornithologie\". Questa esperienza gli consent\u00ec di divenire curatore al Museo Reale di Storia Naturale di Leida (1862-1865). Nel 1864 divenne curatore del museo di Brema, del quale divenne direttore nel 1876. Nel 1868 gli fu conferito un dottorato onorario in ornitologia dall'Universit\u00e0 di Bonn, ma ben presto inizi\u00f2 a interessarsi anche di etnologia. Nel 1876 accompagn\u00f2 lo zoologo Alfred Brehm in una spedizione in Turkestan e Cina nord-occidentale. Era interessato anche alla fondazione di colonie nella regione del Pacifico e divenne un membro dei \"Cospiratori dei Mari del Sud\", un gruppo influente guidato da un banchiere di nome von Hansemann.\nFinsch si dimise da curatore del museo nel 1878 in modo da poter continuare i suoi viaggi. Nel 1886 spos\u00f2 Elisabeth Hoffman. Tra la primavera del 1879 e il 1885 effettu\u00f2 varie visite in Polinesia, Nuova Zelanda, Australia e Nuova Guinea. Ritorn\u00f2 in Germania nel 1882. Nel 1884 torn\u00f2 in Nuova Guinea come Commissario Imperiale per conto di Bismarck e negozi\u00f2 l'acquisto della parte nord-orientale dell'isola, assieme alla Nuova Britannia e alla Nuova Irlanda, che divennero protettorato tedesco. Tale parte di Nuova Guinea venne rinominata Terra dell'Imperatore Guglielmo e le isole circostanti arcipelago di Bismarck. La capitale della colonia venne battezzata \"Finschhafen\" in suo onore. Nel 1885 fu il primo europeo a scoprire il fiume Sepik, che chiam\u00f2 \"Kaiserin Augusta\" in onore dell'imperatrice tedesca.\nDopo essere tornato a Berlino, Finsch fu, per due anni, consulente della \"Neuguinea-Kompagnie\". Nel 1898 divenne curatore delle collezioni ornitologiche del Museo Reale di Leida, e nel 1904 capo del dipartimento di etnografia del Museo Municipale di Brunswick, citt\u00e0 ove mor\u00ec.\nUna delle opere pi\u00f9 famose di Finsch \u00e8 quella sui pappagalli del mondo. Ancora oggi, per\u00f2, il suo lavoro viene criticato, poich\u00e9 spesso cerc\u00f2 di rinominare il genere delle specie, in modo da ottenerne l'autorit\u00e0.\nIl suo nome \u00e8 commemorato da alcune specie di pappagalli, come l'amazzone corona lilla (\"Amazona finschi\") e il parrocchetto testagrigia (\"Psittacula finschii\"). Anche il varano \"Varanus finschi\" deve a lui il nome, dal momento che cattur\u00f2 quello che sarebbe divenuto l'olotipo della specie, cos\u00ec come il cratere Finsch, sulla Luna."}
{"id": "4087997", "revid": "637734", "url": "https://it.wikipedia.org/wiki?curid=4087997", "title": "Eugerygone", "text": ""}
{"id": "4087999", "revid": "107939378", "url": "https://it.wikipedia.org/wiki?curid=4087999", "title": "Achille De Bassini", "text": "Biografia.\nParticolarmente noto per le interpretazioni delle opere di Verdi, fu il primo interprete dei personaggi di Francesco Foscari ne \"I due Foscari\" (1844), di Pasha Seid ne \"Il corsaro\" (1848), di Miller in \"Luisa Miller\" (1849) e di Fra Melitone ne \"La forza del destino\" (1862). Verdi scrisse a De Bassini il 26 ottobre 1861 per Fra Melitone: \u201cIo ho una parte per te, se la vorrai accettare, buffa, graziosissima, ed \u00e8 quella di Fra Melitone. Ti star\u00e0 a pennello ed io l'ho identificata alla tua persona. Non che tu sia buffone, ma hai una certa vena scherzevole, che quadra perfettamente col personaggio che ti ho destinato, previa la tua approvazione\u201d.\nDe Bassini divenne anche ottimo interprete di Don Carlo nell'Ernani (1844 e 1845), Ezio nell'Attila (opera) (1846) e Gusmano nell'Alzira (Verdi) (1847).\nBassini nacque e studi\u00f2 a Milano, e il suo debutto fu probabilmente a Voghera nel 1837 come protagonista del \"Belisario\" di Donizetti. \nE' Malatesta in Don Pasquale diretto da Eugenio Cavallini il 17 aprile 1843 al Teatro alla Scala di Milano ed il giorno seguente al Teatro d'Angennes di Torino.\nNonostante la sua inclinazione ad interpretare personaggi nobili e sofferenti, Verdi ne riconobbe le capacit\u00e0 anche nei ruoli umoristici e ide\u00f2 per lui il personaggio di Fra Melitone. Cant\u00f2 in tutta l'Italia e fra il 1852 e il 1863 anche a San Pietroburgo. Nel 1859 debutt\u00e0 al Covent Garden di Londra.\nBassini si spos\u00f2 col soprano Rita Gabussi. Anche il loro figlio, Alberto De Bassini, fu cantante d'opera, prima come tenore, e in seguito come baritono."}
{"id": "4088004", "revid": "254059", "url": "https://it.wikipedia.org/wiki?curid=4088004", "title": "Torre civica di Canneto sull'Oglio", "text": ""}
{"id": "4088018", "revid": "339392", "url": "https://it.wikipedia.org/wiki?curid=4088018", "title": "Universit\u00e0 di Architettura di Firenze", "text": ""}
{"id": "4088025", "revid": "486946", "url": "https://it.wikipedia.org/wiki?curid=4088025", "title": "Calcio Novara", "text": ""}
{"id": "4088042", "revid": "1048993", "url": "https://it.wikipedia.org/wiki?curid=4088042", "title": "Bernard Coyne", "text": "Biografia.\nCoyne nacque nel 1897 nell'Iowa, negli USA. Al momento della sua morte era la persona pi\u00f9 alta vivente (2,49 m.) ed era ancora in crescita. Di scarpe portava 25 (nel sistema statunitense) e 61 (nel sistema europeo). Mor\u00ec a 24 anni a causa di problemi al fegato. \u00c8 stato sepolto in Iowa."}
{"id": "4088051", "revid": "103703", "url": "https://it.wikipedia.org/wiki?curid=4088051", "title": "Rangun", "text": ""}
{"id": "4088052", "revid": "298229", "url": "https://it.wikipedia.org/wiki?curid=4088052", "title": "Campionato mondiale di snooker 1986", "text": "Il campionato mondiale di snooker 1986 venne disputato dal 19 aprile al 5 maggio 1986 presso il Crucible Theatre di Sheffield nel Regno Unito.\nJoe Johnson vinse il suo unico titolo mondiale battendo in finale Steve Davis per 18 a 12.\nCos\u00ec come John Spencer nel 1978, Terry Griffiths nel 1980 e Steve Davis nel 1982, anche il campione in carica Dennis Taylor cadde nel \"Crucible curse\", \"la maledizione del Crucible\", e non riusc\u00ec a difendere il titolo perdendo al match di apertura 6\u201310 contro Mike Hallett.\nAll'inizio del campionato Johnson era considerato un outsider dato per vincente 150\u20131, non avendo mai vinto un torneo nei suoi sette anni di carriera.\nIl futuro campione e numero uno mondiale Stephen Hendry fece il suo debutto perdendo 8\u201310 contro Willie Thorne e divenne il pi\u00f9 giovane giocatore nella storia dei campionati all'et\u00e0 di 17 anni e 3 mesi.\nIl tre volte campione del mondo John Spencer fece la sua ultima apparizione al torneo, perdendo 7\u201310 contro Alex Higgins.\nCi furono 20 century breaks nel campionato, un record durato fino al 1991. Il break pi\u00f9 alto del torneo fu di 134 ottenuto da Steve Davis, mentre Hendry realizz\u00f2 un 141 nelle fasi di qualificazione."}
{"id": "4088063", "revid": "690118", "url": "https://it.wikipedia.org/wiki?curid=4088063", "title": "Chauchat Mle 1915 CSRG", "text": ""}
{"id": "4088065", "revid": "1921292", "url": "https://it.wikipedia.org/wiki?curid=4088065", "title": "No\u00ebl Pinot", "text": "Biografia.\nCappellano dell'ospedale degli incurabili di Angers e poi parroco di Le Louroux-B\u00e9connais, dopo la Rivoluzione rifiut\u00f2 di prestare giuramento per l'osservanza della costituzione civile del clero e fu destituito.\nPi\u00f9 volte processato, fu condannato alla ghigliottina con l'accusa di fanatismo religioso: venne condotto al patibolo rivestito dei paramenti religiosi e decapitato.\nIl culto.\nFu proclamato beato come martire da papa Pio XI il 31 ottobre 1926.\nIl suo elogio si legge nel martirologio Romano il 21 febbraio."}
{"id": "4088066", "revid": "767487", "url": "https://it.wikipedia.org/wiki?curid=4088066", "title": "Retribution (film 1913)", "text": "Retribution \u00e8 un cortometraggio muto del 1913 diretto da Kenean Buel. Tra gli interpreti, Anna Q. Nilsson e Guy Coombs: i due attori erano marito e moglie.\nProduzione.\nIl film fu prodotto dalla Kalem Company.\nDistribuzione.\nDistribuito dalla General Film Company, il film - un cortometraggio in una bobina - usc\u00ec nelle sale cinematografiche USA il 15 settembre 1913."}
{"id": "4088067", "revid": "124130095", "url": "https://it.wikipedia.org/wiki?curid=4088067", "title": "Palmanova (libro)", "text": "Palmanova \u00e8 un audiolibro/melologo dell'artista friulano Raul Lovisoni. \u00c8 stato realizzato nel 1999 e fa parte della serie \"La tua storia\"; \u00e8 stato ristampato nel 2003 con un booklet diversificato. La copertina, in vetro artigianale, riporta lo stemma di Palmanova.\nIl testo storico \u00e8 di Alberto Prelli e la riduzione poetizzante del testo \u00e8 di Raul Lovisoni. Nella traccia finale compare la voce registrata dello scalatore palmarino Ardito Desio."}
{"id": "4088070", "revid": "124123", "url": "https://it.wikipedia.org/wiki?curid=4088070", "title": "Edouard Beaupr\u00e9", "text": "Biografia.\nBeaupr\u00e9 era il primogenito di 20 figli. Alla nascita non era particolarmente alto, ha cominciato ad accelerare verso i 3 anni. A 17 anni era alto 216 cm. Nel 1902 era alto 250 cm e pesava circa 180 kg. \nNella sua vita lavor\u00f2 come \u201cfreak\u201d in un circo. Nel 1902 contrasse la tubercolosi, malattia che lo fece morire due anni dopo. Alla morte risult\u00f2 essere alto 251 cm."}
{"id": "4088074", "revid": "1305772", "url": "https://it.wikipedia.org/wiki?curid=4088074", "title": "Le Tour de France 2012", "text": "Le Tour de France 2012 \u00e8 un videogioco di ciclismo ispirato al Tour de France 2012. Il gioco \u00e8 stato sviluppato dalla Cyanide Studio, pubblicato dalla Focus Home Interactive e distribuito dalla Halifax per PlayStation 3 3 Xbox 360, il 29 giugno 2012, un giorno in anticipo rispetto all'inizio del tour."}
{"id": "4088078", "revid": "1543377", "url": "https://it.wikipedia.org/wiki?curid=4088078", "title": "Jaime Alas", "text": "Carriera.\nClub.\nAlas gioc\u00f2 con la maglia del San Salvador, per poi passare al River Plate. Nell'estate 2010, fece ritorno in patria, per giocare nel Luis \u00c1ngel Firpo. Il 22 giugno 2012, i norvegesi del Rosenborg raggiunse un accordo con il club salvadoregno, per acquisirne le prestazioni. Alas ebbe cos\u00ec il permesso di raggiungere la Norvegia, per sostenere le visite mediche e negoziare i termini personali dell'accordo. Il 28 giugno fu comunicato ufficialmente il suo passaggio al Rosenborg, formazione a cui si leg\u00f2 con un contratto dalla durata di tre anni e mezzo. Scelse la maglia numero 13. Il calciatore si un\u00ec ai nuovi compagni a partire dal 1\u00ba agosto successivo, con la riapertura del mercato. Debutt\u00f2 nell'Eliteserien il 5 agosto, subentrando a Daniel Fredheim Holm nella vittoria per 3-0 sull'Aalesund. Il 17 luglio 2013 si trasfer\u00ec in prestito agli statunitensi dei San Jose Earthquakes. Rientrato dal prestito, fu ceduto ai messicani del Ballenas Galeana in data 11 gennaio 2014.\nNazionale.\nConta 35 presenze e 6 reti per . Partecip\u00f2 alla CONCACAF Gold Cup 2011."}
{"id": "4088079", "revid": "122881417", "url": "https://it.wikipedia.org/wiki?curid=4088079", "title": "Eugenio Leoni", "text": "Biografia.\nInsegn\u00f2 nel seminario di Mantova e fu cappellano all'ospedale militare durante la I Guerra Mondiale. Era parroco della chiesa di San Simone quando il 12 settembre 1943 fu catturato da una pattuglia di SS. I motivi sono rimasti incerti, probabilmente si era rifiutato di fare il nome di una persona che aveva disarmato un motociclista tedesco. Comunque la canonica fu perquisita e furono rinvenute divise di soldati italiani evidentemente in fuga dopo l'armistizio dell'8 settembre 1943. I tedeschi lo portarono, sottoponendolo a torture durante il tragitto, fino alla valletta di Belfiore, dietro la stazione ferroviaria della citt\u00e0 virgiliana, dove fu finito con un colpo di pistola alla nuca.\nSul luogo dove furono giustiziati i \"Martiri di Belfiore\", una stele innalzata due anni dopo l'eccidio ricorda la morte di Don Eugenio Leoni.\nOnorificenze.\nLe citt\u00e0 di Mantova ha dedicato alla sua memoria la piazza antistante la stazione ferroviaria."}
{"id": "4088080", "revid": "1305772", "url": "https://it.wikipedia.org/wiki?curid=4088080", "title": "Diarra (disambigua)", "text": ""}
{"id": "4088082", "revid": "126257", "url": "https://it.wikipedia.org/wiki?curid=4088082", "title": "Porta Genova (Milano)", "text": "Porta Genova \u00e8 un quartiere di Milano, a sud-ovest del Duomo, appartenente al Municipio 6. Il quartiere prende il nome dall'omonima porta realizzata attorno al 1870 nel tracciato delle mura spagnole, nell'attuale \"piazzale Cantore\" dove ancora oggi sono presenti i caselli daziari ottocenteschi.\nDescrizione.\nParte della pi\u00f9 ampia zona dei Navigli, il quartiere di \"Porta Genova\" \u00e8 idealmente delimitato dal quadrilatero formato da \"via Solari\", \"via Bergognone\", il \"Naviglio Grande\" e la \"Darsena\", con centro costitutivo in \"piazzale Stazione Genova\".\nParticolare \u00e8 il ponte pedonale di sovrappasso dei binari, in ferro riverniciato di verde, conosciuto come \"la Scaletta\". Collega con \"via Tortona\" e funziona da cintura di unione delle due met\u00e0 del quartiere, separate dai binari della stazione. Noto anche come Ponte degli artisti compare in una celebre scena del film \"Ratataplan\" di Maurizio Nichetti del 1979. Caratteristico \u00e8 il \"vicolo dei lavandai\", dove si sono conservate le pietre adoperate in passato dalle lavandaie della zona per la lavatura dei panni, rigorosamente a pagamento, in un canaletto che attingeva acqua dal naviglio. Le donne giravano per le case del quartiere raccogliendo e riportando la biancheria da lavare, ciascuna lavandaia aveva la propria pietra da lavaggio su cui strofinava il panno bagnato.\nLa zona dei Navigli, e con essa Porta Genova, \u00e8 notevolmente mutata negli ultimi decenni. I vecchi opifici e laboratori sono stati progressivamente sostituiti da attivit\u00e0 commerciali, perlopi\u00f9 negozi di moda, locali notturni e musei. \nIl quartiere \u00e8 servito dalla Linea M2, con la fermata Porta Genova, ubicata nel piazzale antistante la stazione ferroviaria, alla quale afferisce la Milano-Mortara, con treni regionali anche per Alessandria."}
{"id": "4088083", "revid": "1543377", "url": "https://it.wikipedia.org/wiki?curid=4088083", "title": "Lucie Daouphars", "text": " Soprannominata Lucky \u00e8 stata una delle modelle francesi pi\u00f9 famose degli anni '50.\nBiografia.\nDi origine bretone, Lucie Daouphars arriv\u00f2 a Parigi all'et\u00e0 di 16 anni. I primi tempi ha lavorato come saldatore in una fabbrica. \u00c8 stata modella per Jacques Fath e Christian Dior, dove entr\u00f2 nel 1950. Era alta e scura, gli zigomi alti e viso con gli occhi a mandorla. \nNel 1954 cre\u00f2 l'\"Association mutuelle des mannequins de France\", un'organizzazione per aiutare le modelle in difficolt\u00e0, ma che fin\u00ec per farle avere diversi problemi legali. \nSi ritir\u00f2 dalle sfilate nel 1958 e fond\u00f2 una scuola per modelle. Mor\u00ec di cancro a Parigi nel 1963.\nHa raccolto i suoi ricordi in un libro, Presidente Lucky, mannequin de Paris, pubblicato da Fayard nel 1961 e scritto con Odette Keyzin. Il profumo Passage n \u00b0 8 del 2007, Dior \u00e8 un omaggio a lei. Inoltre uno showroom di Guiscriff porta il suo nome."}
{"id": "4088085", "revid": "287204", "url": "https://it.wikipedia.org/wiki?curid=4088085", "title": "Forte 4GL", "text": ""}
{"id": "4088087", "revid": "82694382", "url": "https://it.wikipedia.org/wiki?curid=4088087", "title": "Guerra agli umani", "text": "Guerra agli umani \u00e8 un romanzo di Wu Ming 2, uno dei membri fondatori del collettivo di scrittori Wu Ming, pubblicato in Italia nel 2003.\nTrama.\nL'ambiente di un paesino di montagna non \u00e8 cos\u00ec idilliaco anche se lo sembra. Nascosti, tramano alcuni strani personaggi molto pericolosi. Quando Marco Walden ripudia la societ\u00e0 consumistica e si trasferisce in zona per cercare una grotta diverr\u00e0 il catalizzatore su cui si concentreranno tutti gli altri personaggi. Marco vorrebbe fondare una nuova civilt\u00e0 troglodita che rifiuta gli \"inutensili\" e tenta di vivere solo a contatto con la natura ma si trover\u00e0, inconsapevole, invischiato in un intreccio di trame sempre pi\u00f9 serrate. "}
{"id": "4088088", "revid": "51032", "url": "https://it.wikipedia.org/wiki?curid=4088088", "title": "Guerra agli Umani", "text": ""}
{"id": "4088090", "revid": "1543377", "url": "https://it.wikipedia.org/wiki?curid=4088090", "title": "Giuseppe Sacco", "text": "Biografia.\nHa intrapreso molto precocemente la propria carriera di giornalista, scrivendo cronaca nera per il quotidiano Paese Sera. Dopo la maturit\u00e0 classica, si iscrive alla facolt\u00e0 di Ingegneria. La sua vocazione sono in realt\u00e0 i temi politico sociali e quindi lascia ingegneria e si iscrive in Scienze politiche. Si laurea nel 1961 con il massimo dei voti all'Universit\u00e0 degli Studi di Napoli Federico II, con una tesi in \"Prospettive di Sviluppo Economico e problemi demografici nell'Africa del Nord ex-Francese\", relatore il professor Francesco Compagna. Nel 1956 i carri armati entrano in Ungheria: in Italia la sinistra si spacca tra filosovietici e occidentali. Il dissenso tra comunisti e socialisti si fa talmente aspro che anche la redazione di Paese Sera si spacca. Sacco lascia il giornale e comincia a scrivere su \"Nord e Sud\", rivista mensile edita da Mondadori, con sede a Napoli, specializzata nell'analisi dei problemi riguardanti l'arretratezza economica del Mezzogiorno. Questa collaborazione prosegue fino alla fine degli anni 80, quando il fondatore e direttore della rivista, Francesco Compagna, muore e con lui la sua creatura editoriale. \nSacco dal 1958 aderisce alla Federazione Giovanile Repubblicana, ricoprendo cariche importanti, per proseguire la militanza nel Partito Repubblicano Italiano (PRI). Nei primi anni '60, comincia a collaborare con il settimanale \"Il Mondo\" fondato e diretto, a Roma, da Mario Pannunzio. Nella redazione di questo raffinato giornale economico nacque l'idea del Partito Radicale, ma il giovane studioso politico prefer\u00ec restare nel Partito Repubblicano. I dibattiti e le discussioni in quella redazione ricca di ingegni, e la difficile scelta in favore del PRI, portano Sacco a mutare il suo modo di fare giornalismo, con la stesura di articoli pi\u00f9 sofisticati ed approfonditi dei precedenti. D'altronde, il ruolo dello studioso all'epoca era quello di scrivere corrispondenze dall'estero, considerato che stava frequentando l'\"\u00c9cole des hautes \u00e9tudes en sciences sociales\" della Sorbona. A Parigi, conosce il celebre sociologo Raymond Aron. Nello stesso anno, il 1962, diventa consulente dell'Ufficio Europeo delle Nazioni Unite a Ginevra. A Parigi scrive due importanti articoli, \u201cStudenti a Parigi\u201d (su \"Nord e Sud\") e\u00a0 \u201cLa ribellione del Quartiere Latino\u201d (sul \"Mondo\") che anticipano e spiegano le ragioni di ci\u00f2 che sarebbe successo nel maggio '68, rivelando una capacit\u00e0 di analisi preziosa per la carriera successiva.\nNegli anni successivi, vince una borsa di studio all'Istituto di Studi Politici Internazionali di Milano (ISPI), ed una presso il Salzburg Seminar in American Studies, e collabora stabilmente con il \"Congr\u00e8s pour la libert\u00e9 de la culture\" di Parigi. Nel 1968 consegue il diploma post-dottorale con una tesi in \"Politique de la science et r\u00e9gions arri\u00e9r\u00e9es d'Europe\", relatore Jean Gottmann. In questa ricerca affronta il tema dei fenomeni di sviluppo economico fondati sull'alta tecnologia in due zone degli Stati Uniti: Boston-Cambridge (la cosiddetta \"Route 128\") e la futura Silicon Valley. All'ISPI Sacco ha l'occasione di pubblicare un articolo sulla rivista \u201cRelazioni Internazionali\u201d, del primo Trattato in materia di disarmo internazionale, \"Il Trattato dell'Antartico\" del 1961, che inaugura l'era della distensione, inaugurata dalla Presidenza Kennedy. \nLa tesi di \"dipl\u00f4me\" dell'\u00c9cole des Hautes \u00c9tudes di Parigi d\u00e0 anche origine al volume \"Il Mezzogiorno nella politica scientifica\", pubblicato nel 1967. Grazie a questo libro viene chiamato ad insegnare con il ruolo di Professore, alla facolt\u00e0 di Scienze economiche di Siena. Sul piano istituzionale, questa ricerca \u00e8 alla base della decisione di modificare la Legge per il Mezzogiorno, grazie alla quale le provvidenze a favore della creazione di impianti industriali nel mezzogiorno, vengono estese ai laboratori di ricerca.\nNasce cos\u00ec la societ\u00e0 di ricerca, l'Elasis, che affianca la nascita dell'impianto industriale di Pomigliano d'Arco. Anche in seguito, l'Elasis \u00e8 un asset importante, al punto che nel 2009 ha consentito all'amministratore delegato della Fiat, Sergio Marchionne, di convincere le autorit\u00e0 statunitensi ad affidare all'azienda italiana il salvataggio della Chrysler.\nNel '76, con la nascita del primo governo di centro sinistra, Sacco viene chiamato dall'allora Ministro del bilancio e della programmazione economica Antonio Giolitti a collaborare alla redazione dell'unico piano di sviluppo mai fatto nella storia d'Italia. In seguito, diviene consulente dell'ufficio studi della Camera dei deputati. A seguire, saranno avviati una serie di incarichi internazionali su questioni di sviluppo economico. Le continue e lunghe missioni all'estero gli consentono di conoscere direttamente realt\u00e0 internazionali dinamiche, accumulando materiale di prima mano per scrivere un gran numero di articoli e saggi su temi di politica internazionale che trovano spazio anche sui quotidiani \"Il Giorno\" di Milano, \"Il Messaggero\" di Roma e su un gran numero di riviste estere ed italiane. \nDopo la crisi del petrolio del 1973, a Parigi, rappresenta l'Italia nel Comitato Politiche di Sviluppo e nel Comitato sui mercati delle materie prime, incontrando direttamente i rappresentanti dei principali paesi del Terzo Mondo, anche produttori di petrolio, e dall'altro USA, CEE e Giappone. A conclusione del negoziato, il Giappone propone di creare presso l'OCSE una struttura permanente di studi previsionali sull'economia mondiale. A Sacco viene offerto il ruolo di Direttore di Divisione, ruolo che ricoprir\u00e0 dal 1975 al 1980. Nel 1978 pubblica il libro \"La cooperazione industriale tra Italia e paesi in via di sviluppo\".\nNel 1980, dopo una serie di incarichi presso la Banca Africana di Sviluppo ad Abidjan e presso in Arabia Saudita, rientra in Italia e aderisce al Partito Socialista Italiano, dove assume la posizione di Responsabile Africa e Asia dell'Ufficio internazionale. Nel 1983 accompagna il Presidente del Consiglio Bettino Craxi nella sua visita di Stato al presidente statunitense Ronald Reagan.\nDal 1980 al 1983 ha inizio un'intensissima collaborazione con l\"'Avanti\", diretto da Ugo Intini, e dal 1980 al 1988 con la rivista mensile Mondo Operaio.\nAssume la direzione di \"The European Journal of International Affairs\". Lord Jenkins, nel frattempo diventato Chancellor dell'Universit\u00e0 di Oxford, e Rosario Romeo, rettore della Luiss, sono i primi ad accettare di entrare nel comitato scientifico della rivista. \u00c8 da questa posizione che Sacco assiste e analizza la dissoluzione del blocco dell'Est. Grazie a questa rivista e alla collaborazione con il \"Commentaire\" di Parigi, entra in contatto con il premier giapponese Nakasone, il Presidente della Repubblica Federale Tedesca Richard von Weizs\u00e4cker e il segretario del PCUS Gorbaciov. A seguire, entrer\u00e0 nel Comitato Scientifico del Journal anche il Presidente della Deutsche Bank Alfred Herrhausen, autore di un audace piano per la conversione graduale al mercato delle economie dell'ex-blocco sovietico. Pi\u00f9 tardi Herrhausen sar\u00e0 assassinato dalla \"Rote Arm\u00e9e Fraktion\", appena 25 giorni dopo la caduta del Muro di Berlino. Quell'attentato in realt\u00e0 rester\u00e0 per molti un giallo, considerate le modalit\u00e0 dell'esecuzione, facendo intravedere una nuova strategia della tensione internazionale.\nNegli anni 90, caratterizzati in Europa dall'esaurimento del progetto europeo concepito all'indomani della Seconda guerra mondiale, in Italia crolla il sistema politico basato sui partiti resistenziali. Sacco pone termine alla pubblicazione dello European Journal e si dedica quasi esclusivamente all'insegnamento in Italia e in Francia. Avvia un'intensissima collaborazione con la rivista \"Ideazione\", che rappresenta un tentativo di ripensare il liberalismo democratico nel nuovo contesto italiano. In quegli anni, segnala con i suoi articoli le opportunit\u00e0 e i rischi legati alla scomparsa del Partito Comunista Italiano e della Democrazia Cristiana, da un'ondata di immigrazione senza precedenti, nonch\u00e9 in quello internazionale, dalla fase della globalizzazione e del cosiddetto \u201cunipolarismo americano\u201d, e dal ritorno della guerra, anche in Europa.\nInsieme con alcuni articoli pubblicati su \"Commentaire\", su \"Geopolitical Affairs\" e su \"Ideazione\", pubblica a questo punto il libro \"L'invasione scalza\", sul problema dell'immigrazione e sulle possibili politiche italiane in questo campo, seguito da una corposa raccolta di saggi dal titolo \"Critica del nuovo secolo\".\nA partire dal 1995 \u2013 riprende l'esperienza manageriale come CEO della societ\u00e0 EPPA-Italia, branca italiana della European Public Policy Advisor; si tratta di una societ\u00e0 internazionale di consulenza politico istituzionale, specializzata in consulenza con le istituzioni europee e i grandi gruppi globali trans-frontiera, che avevano gi\u00e0 preso il posto delle vecchie societ\u00e0 multinazionali.\nL'emergere sempre pi\u00f9 rapido dell'Asia nell'economia mondiale e la grave crisi americana a partire dal 2007 l'hanno portato negli ultimi anni a rivolgere il proprio interesse alla Cina e agli Stati Uniti, anche grazie un programma organizzato dal Salzburg Global Seminar, nato da una trasformazione del Salzburg Seminar in American Studies. Per questa ragione, comincia lo studio della lingua cinese.\nNel 2012 pubblica: \"Batman e Joker, volti e maschere dell'America\", vero e proprio saggio su come gli Stati Uniti rappresentano se stessi e i pericoli che li minacciano.\nCarriera accademica.\nDal 1980 al 2010 \u00e8 professore ordinario alla Facolt\u00e0 di scienze politiche della Libera Universit\u00e0 Internazionale degli Studi Sociali Guido Carli, dove insegna Relazioni e sistemi economici internazionali, Sociologia dello sviluppo e migrazioni internazionali. Dal 1981 al 1985 insegna, invece, all'Universit\u00e0 della Calabria e dal 1989 al 2000 all'Institut d'\u00e9tudes politiques de Paris.\nNel 1998 \u00e8 Visiting Professor on \"European Studies\" all'Universit\u00e0 di Tbilisi in Georgia e nel 1995, al \"Master of International Relations\", Universidade Federal de Recife, Brasile.\n\u00c8 stato anche visiting professor all'Universit\u00e0 di Oxford (1978), all'Universit\u00e0 di San Francisco, all'Universit\u00e0 della California a Los Angeles, dal 1981 al 1982 \u00e8 visiting professor alla Princeton University, e all'Universit\u00e0 Federale di Pernambuco.\nInoltre, all'inizio della sua carriera, dopo il primo incarico all'Universit\u00e0 di Siena (1969), dal 1970 al 1980, Sacco \u00e8 professore ordinario di Economia e politiche industriali all'Universit\u00e0 di Firenze e dal 1973-1976 \u00e8 \"visiting scientist\" al \"Resources for the Future\" del Brookings Institution e al Massachusetts Institute of Technology.\nI suoi interessi di ricerca sono focalizzati su Economia politica internazionale, Sistemi economici mondiali e migrazioni internazionali.\nPubblicazioni.\nSacco ha scritto numerosi contributi su riviste internazionali, come \"New Society\", \"G\u00e9opolitique\", \"Preuves\", \"Commentary\", \"Internationale Politik\", \"The International Spectator\", \"Commentaire\", \"The Washington Quarterly\", \"Politica Exterior\", \"Politique Etrang\u00e8re\", \"Soci\u00e9tal\", \"Outre-Terre\", \"Limes\", \"The Wilson Quarterly\" e \"Lettera Internazionale\". \u00c8 membro del comitato editoriale e scientifico di \"Limes\", \"Commentaire\", \"Commentary\" e \"Outre-Terre\". Inoltre, Sacco \u00e8 autore o coautore di:"}
{"id": "4088091", "revid": "709565", "url": "https://it.wikipedia.org/wiki?curid=4088091", "title": "Dakara boku wa, H ga dekinai.", "text": " \u00e8 una serie di light novel giapponesi scritta da Pan Tachibana ed illustrata da Yoshiaki Katsurai. Il primo volume della serie di light novel \u00e8 uscito il 19 giugno 2010, mentre la conclusione si \u00e8 avuta con l'undicesimo volume pubblicato il 20 agosto 2013.\nLa serie \u00e8 stata adattata in un manga in corso di serializzazione dal 2010 e in una serie televisiva anime di 12 episodi trasmessa nel 2012.\nTrama.\nRy\u014dsuke Kaga \u00e8 uno studente delle scuole superiori ossessionato dal sesso e dalle donne. Un giorno si imbatte in una ragazza che se ne sta impalata sotto la pioggia senza ombrello. Si tratta di Lisara Restall, un angelo della morte (o shinigami, come si fa definire in seguito) in visita nel mondo degli umani allo scopo di trovare un determinato soggetto che possieda un'anima dall'alto potenziale, che possa rilasciare una grande quantit\u00e0 di energia necessaria per la sopravvivenza del suo mondo, Grimworld.\nLisara stringe un contratto temporaneo con Ryosuke, affinch\u00e9 questa attinga tutte le energie di cui ha bisogno per la sua ricerca nel mondo degli uomini, dall'energia dello spirito perverso del ragazzo. Lisara rivela al ragazzo che gli restano soltanto tre mesi di vita e rivela anche che esiste un modo per prolungargliela. A quel punto Ryosuke propone un accordo a Lisara che accetta: lui l'avrebbe aiutata a trovare l'\"anima forte\" e lei gli avrebbe prolungato la vita. Inizia cos\u00ec la ricerca che li render\u00e0 sempre pi\u00f9 vicini.\nPersonaggi.\nMerilot Life Insurance.\nShinigami facente parte della Merilot Life Insurance, ed \u00e8 stata vista in paio di volte da Iria. \u00c8 nota per condurre sempre a termine il suo lavoro, e proprio per questo \u00e8 estremamente fredda, tanto da non voler concedere ancora un po' di tempo alla madre di Ryosuke e alle altre ragazze di prima di dirgli addio. Dopo gli eventi della Tour Solaire \u00e8 lei a rivelare a Ryosuke il suo ruolo relativo al disastro occorso nel mondo umano a causa sua, e si sistema in casa sua aspettando il momento in cui la sua vita finir\u00e0.\nMedia.\nLight novel.\nLa serie di light novel di \"Dakara boku wa, H ga dekinai.\" \u00e8 stata scritta da Pan Tachibana ed illustrata da Yoshiaki Katsurai. La pubblicazione degli undici volumi, editi dalla Fujimi Shob\u014d sotto l'etichetta della Fujimi Fantasia Bunko, \u00e8 iniziata nel 2010 ed \u00e8 finita nel 2013.\nManga.\nUn adattamento manga di \"Dakara boku wa, H ga dekinai.\" \u00e8 iniziato sul numero di marzo 2011 della rivista \"Dragon Magazine\" della Fujimi Shob\u014d, pubblicato il 9 febbraio 2011. Il primo volume tank\u014dbon fu pubblicato l'6 ottobre 2011 e a dicembre 2013 cinque volumi sono disponibili.\nAnime.\nUn adattamento anime di \"Dakara boku wa, H ga dekinai.\" \u00e8 stato prodotto dallo studio Feel, diretto da Takeo Takahashi, scritto da Naruhisa Arakawa e con le musiche di Cher Watanabe e i personaggi di Kanetoshi Kamimoto. Le trasmissioni sono iniziate il 6 luglio 2012 su AT-X ed altri canali e sono terminate il 25 settembre 2012.\nColonna sonora.\nLe canzoni sono state pubblicate con CD singoli rispettivamente il 25 luglio 2012 e l'8 agosto 2012 sotto l'etichetta Lantis."}
{"id": "4088092", "revid": "486946", "url": "https://it.wikipedia.org/wiki?curid=4088092", "title": "Libera Universit\u00e0 Internazionale degli Studi Sociali Guido Carli", "text": ""}
{"id": "4088093", "revid": "287204", "url": "https://it.wikipedia.org/wiki?curid=4088093", "title": "Eusebio de Granito", "text": "Entr\u00f2 nell'Ordine dei Frati Servi di Maria che avevano aperto un convento a Sieti nel 1430 (praticamente inventata questa data perch\u00e9 non esistono documenti) presso la chiesa-santuario di santa Maria del Paradiso. Fu de Granito (o de Granita) ad aprire (completamente sbagliato visto che fu frate Angelo Falivene lo conferma anche la lapide tombale sacramentale che \u00e8 quella di un Abate Falivene che non puo' che essere Angelo) l'eremo-convento di Maria Ss.ma di Carbonara in Giffoni Valle Piana nel 1490 (data non confermata da documenti). Partecip\u00f2 al Capitolo generale dell'Ordine nel 1494. Fu priore provinciale della Provincia religiosa del Regno. Fu vescovo di Capri dal 18 agosto 1514 al 1528, anno in cui mor\u00ec. Il convento di riferimento nella zona era il convento di Santa Maria di Carbonara vista la numerosa presenza di frati 21 nel 1578 confermato da una bolla papale di Gregorio XIII, il convento di Sieti era costituito da tre piccoli vani attaccati alla Chiesa di S.M. del Paradiso il tutto confermato dal fatto che tutte le famiglie di Sieti avevano le loro sepolture nella Chiesa del Convento di Santa Maria di Carbonara, molti sono i documenti che attestano la concessione di Cappelle alle famiglie di Sieti (Vedi la Cappella con sepoltura dei de Pastina concessa nel 1520 con atto del notaio Silvio Falivene e come tutte le altre).Non esiste nessun documento che collega Eusebio de Granita con Santa Maria di Carbonara.\nSi trovano di lui un ritratto sia nel chiostro della SS.ma Annunziata di Firenze sia nel chiostro della SS.ma Annunziata di Pistoia, entrambi conventi dove ancora oggi sono presenti i Frati Servi di Maria."}
{"id": "4088096", "revid": "74801", "url": "https://it.wikipedia.org/wiki?curid=4088096", "title": "Maria Eleonora di Brandeburgo", "text": "Biografia.\nEra l'unica figlia del principe elettore Gioacchino Federico di Brandeburgo (1546-1608) e della sua seconda moglie Eleonora di Hohenzollern (1583-1607), figlia del duca Alberto Federico di Prussia. Rimasta orfana in tenera et\u00e0, crebbe con lo zio Cristiano.\nSpos\u00f2 il 4 dicembre 1631 a C\u00f6lln sulla Sprea il conte palatino Luigi Filippo di Simmern-Kaiserslautern (1602-1655), fratello del re Federico V del Palatinato. Nella primavera del 1632 dopo la liberazione del Palatinato operata dagli svedesi, la coppia vi si trasfer\u00ec, essendone stata affidata l'amministrazione a Luigi Filippo. Questi venne poi espulso nel 1635 dalle truppe imperiali e la coppia visse per diversi anni in esilio a Metz ed a Sedan.\nDopo la morte di Luigi Filippo, il nipote Carlo Luigi sostenne la propria candidatura a reggente del Palatinato-Simmern, ma Maria Eleonora, descritta come donna energica, s'oppose ai suoi disegni, con il sostegno del suo pronipote, il principe elettore Federico Guglielmo di Brandeburgo, sinch\u00e9 l'imperatore Ferdinando III la conferm\u00f2 il 6 luglio 1655 reggente del principato.\nFu una sostenitrice del teologo Johannes Cocceius, con cui intrattenne una fitta corrispondenza.\nMaria Eleonora visse a Kaiserslautern, e sopravvisse a tutti i suoi figli, assistendo in tal modo all'estinzione della linea del Palatinato-Simmers, i cui domini tornarono al Palatinato.\n\u00c8 sepolta nella chiesa di Santo Stefano a Simmern. Il suo motto fu: \"Dio \u00e8 il mio conforto e fiducia.\"\nDiscendenza.\nMaria Eleonora ebbe sette figli, di cui solo due raggiunsero l'et\u00e0 adulta:"}
{"id": "4088097", "revid": "433605", "url": "https://it.wikipedia.org/wiki?curid=4088097", "title": "European Boxing Confederation", "text": "La European Boxing Confederation (EUBC) \u00e8 un'associazione sportiva attiva nel campo del pugilato dilettantistico, che governa le attivit\u00e0 a livello Europeo. La EUBC \u00e8 uno dei membri della AIBA, che governa il pugilato dilettantistico a livello mondiale.\nStoria.\nLa EUBC \u00e8 nata il 16 febbraio 2009, sostituendo la \"European Amateur Boxing Association\" (EABA).\nIl 29 ottobre 2007 il Comitato Esecutivo della EABA ha destituito l'ex-presidente Eduard Khusainov (Russia), osteggiato dal presidente dell'AIBA Ching-Kuo Wu nel corso di una riunione straordinaria del Comitato Esecutivo tenutasi a Chicago. Quattordici voti a favore e uno contrario hanno decretato la destituzione di Khusainov dopo che la Federazione Pugilistica Russa aveva notificato alla AIBA e alla EABA il ritiro del proprio supporto nei suoi confronti.\nTornei.\nRicadono sotto l'organizzazione EUBC tutti i principali tornei di pugilato dilettantistico organizzati nei confini continentali:\nOrganizzazione.\nLa sede principale si trova presso la Maison du Sport International a Losanna (Svizzera).\nEsecutivo.\nIl Comitato Esecutivo si compone di un presidente, un vicepresidente e sedici altri membri del comitato.\nMembri.\nLa EUBC raggruppa le associazioni di pugilato dei seguenti paesi:"}
{"id": "4088102", "revid": "1833487", "url": "https://it.wikipedia.org/wiki?curid=4088102", "title": "Jos\u00e9 Barata-Moura", "text": " \nBiografia.\nComp\u00ec gli studi preuniversitari in Francia e poi, presso la Facolt\u00e0 di Lettere dell'Universit\u00e0 di Lisbona, consegu\u00ec il diploma (\"licenciatura\") (1970) e il dottorato (1980) in Filosofia. \nRettore dell'Universit\u00e0 di Lisbona, tra il 1998 e il 2006, \u00e8 stato professore cattedratico della Facolt\u00e0 di Lettere di questa universit\u00e0 dal 1986, dove \u00e8 stato anche presidente del Consiglio Direttivo dal 1981 al 1982. \nMembro di diverse societ\u00e0 scientifiche, dal 1996 al 2000 fu presidente della \"Internationale Gesellschaft f\u00fcr dialektische Philosophie\". \n\u00c8 membro del Consiglio di Amministrazione del \"Portal Universia Portugal\" dal 2002. \nNel 2008 \u00e8 stato eletto membro corrispondente della Academia das Ci\u00eancias de Lisboa (Classe di Lettere). \nBarata-Moura \u00e8 noto anche come cantante di \"musica de interven\u00e7\u00e3o\", musica finalizzata a richiamare l'attenzione dell'ascoltatore su problemi di attualit\u00e0, siano essi di natura economica, sociale o politica.\nNel 1970 cant\u00f2 per la prima volta in televisione nel programma \"Zip-Zip\", presentando la canzone \"Ballade du Bidonville\", il cui testo fu vietato dalla censura. Divenne popolare come cantante di canzoni per bambini, essendo l'autore di celebri canzoni come \"Joana come a papa\", \"Olha a bola Manel\" e \"Fung\u00e1g\u00e1 da Bicharada\". \n\u00c8 stato un militante del Partito Comunista Portoghese, del quale \u00e8 stato mandatario nazionale della candidatura presidenziale di Francisco Lopes nelle 2011.\nDal 27 ottobre 1993 al 18 luglio 1994 \u00e8 stato membro del Parlamento Europeo (III legislatura).\nDiscografia.\n\"(incompleta)\""}
{"id": "4088103", "revid": "2019894", "url": "https://it.wikipedia.org/wiki?curid=4088103", "title": "Music Has the Right to Children", "text": "Music Has the Right to Children viene considerato il primo vero album in studio del gruppo scozzese di musica elettronica Boards of Canada, nonch\u00e9 il primo ad essere pubblicato in tutto il mondo. \u00c8 uscito nel 1998 attraverso la Warp Records.\nIl disco.\nL'album \u00e8 stato pubblicato il 20 aprile 1998 in Europa ed il 20 agosto seguente negli Stati Uniti. La produzione del disco \u00e8 degli stessi componenti del gruppo, ossia dei fratelli Michael Sandison e Marcus Eoin. L'album \u00e8 stato prodotto agli Hexagon Sun Studios di Pentland Hills.\nL'album rappresenta a pieno titolo lo stile caratteristico dei BoC. Il suono \u00e8 prevalentemente elettronico, creato con apparecchiature quali sintetizzatori analogici, digitali e mixer, accanto ad un massiccio uso dei campionatori per riportare in musica suoni naturali, artificiali e narrazioni di documentari. L'album \u00e8 inoltre una quasi alternanza fra un pezzo \"lungo\" (fra i 4 e i 6 minuti) ed un intermezzo di 1 minuto o meno (come per \"Kaini Industries\").\nL'album rappresenta una raccolta di pezzi inediti e pezzi presenti in lavori precedenti del gruppo, quali \"Twoism\" e \"BoC Maxima\".\nNumerose sono state le cover e gli utilizzi in televisione. Ad esempio \"Kaini Industries\" \u00e8 stata reinterpretata da Bibio e \"Roygbiv\" da deadmau5, mentre \"Rue the Whirl\" \u00e8 stata utilizzata in un episodio di \"Spaced\" e in uno spot della Mercedes-Benz del 2007.\nRecensioni.\nL'album \u00e8 stato recensito positivamente da quasi tutti i critici e giornalisti che ne hanno parlato, entrando ben presto nelle classifiche dei migliori album del decennio. L'album \u00e8 stato inserito nel libro \"1001 album da non perdere\" di Robert Dimery, Ottime anche le recensioni da parte di siti come All Music, Slant Magazine e Pitchfork."}
{"id": "4088111", "revid": "110157", "url": "https://it.wikipedia.org/wiki?curid=4088111", "title": "All Tied Up", "text": "All Tied Up \u00e8 un brano musicale del cantante statunitense R&amp;B Robin Thicke, pubblicato come terzo singolo estratto dall'album \"Love After War\". Il singolo \u00e8 stato reso disponibile per l'airplay radiofonico il 7 giugno 2012, ed \u00e8 arrivato alla trentanovesima posizione della classifica Hot R&amp;B/Hip-Hop Songs."}
{"id": "4088112", "revid": "514736", "url": "https://it.wikipedia.org/wiki?curid=4088112", "title": "Maud Duff", "text": "Sebbene la Principessa Maud non svolse normalmente incarichi reali, serv\u00ec come Consigliere di Stato dal 1940 al 1945.\nInfanzia.\nMaud nacque a East Sheen Lodge, Richmond upon Thames nel Surrey il 3 aprile 1893. Suo padre era Alexander Duff, I duca di Fife (1840\u20131912), figlio di James Duff, V conte Fife e di sua moglie, Lady Agnes Hay. Egli fu creato Duca di Fife in seguito al matrimonio con la madre di Maud, allora Principessa Luisa di Galles, la figlia maggiore di Alberto Edoardo, Principe di Galles (poi Re Edoardo VII) e Alessandra di Danimarca.\nIn quanto bisnipote in linea femminile di un monarca britannico (Regina Vittoria), Maud non aveva diritto al titolo di Principessa di Gran Bretagna n\u00e9 alla definizione di \"altezza reale\". invece fu designata \"Lady Maud Duff\", in quanto figlia di un duca.. Era sesta nella linea di successione al trono britannico al momento della sua nascita.\nMaud e sua sorella erano le uniche principesse britanniche a discendere sia da Guglielmo IV (attraverso la sua amante, Dorothy Jordan), che dalla nipote di Guglielmo IV, la Regina Vittoria, che gli succedette poich\u00e9 quest'ultimo non aveva prole legittima.\nPrincipessa Maud.\nNel 1900, la Regina Vittoria concesse al padre di Maud un secondo ducato di Fife nei pari del Regno Unito con una speciale trasmissione che prevedeva la successione alle figlie del duca ed ai loro discendenti maschi, in mancanza di un erede maschio. Maud divent\u00f2 seconda in linea al ducato dopo sua sorella, Lady Alexandra Duff.\nIl 5 novembre 1905, Re Edoardo VII diede alla madre di Maud il titolo di \"Princess Royal\". Ordin\u00f2 ulteriormente il \"Garter King of Arms\" Maud e sua sorella Alexandra con la designazione e l'attributo di \"Altezza\" e precedenza immediata dopo tutti i membri della famiglia reale recanti la designazione di \"Altezza Reale\". Da quel momento, \"Sua Altezza Principessa Maud di Fife\" deriv\u00f2 il suo titolo e rango non da suo padre (un duca), ma invece da una volont\u00e0 del sovrano (suo nonno).\nIl 13 novembre 1923, Maud sposo Lord Carnegie (23 settembre 1893 \u2013 16 febbraio 1992) nella Royal Military Chapel, Wellington Barracks, Londra. Lord Carnegie era il figlio maggiore di Charles Noel Carnegie, X conte di Southesk ed eredit\u00f2 il titolo di Conte di Southesk alla morte di suo padre il 10 novembre 1941.\nIn seguito al suo matrimonio, Maud smise di utilizzare il titolo di Principessa del Regno Unito e la designazione di Altezza e fu nota come \"Lady Carnegie\", e poi \"La Contessa di Southesk\". In alcuni documenti informali era tuttavia ancora designata Principessa Maud.\nMaud e suo marito gestirono una fattoria modello a Elsick, nel Kincardineshire, in Scozia.\nMaud e suo marito ebbero un solo figlio:\nVita successiva.\nMaud fu considerata membro della famiglia reale britannica, sebbene non partecipasse ad impegni pubblici e ufficiali. Partecip\u00f2 alle incoronazioni di suo zio Giorgio V, nel giugno 1911 e di suo cugino di primo grado, Re Giorgio VI nel maggio 1937. Durante l'assenza di Giorgio VI in Africa nel 1943, Maud serv\u00ec come Consigliere di Stato. Al momento della sua morte nel 1945, era tredicesima nella linea al trono britannico e successiva in linea al ducato di Fife, poich\u00e9 l'unico figlio di sua sorella Alexandra, Alastair Windsor, II duca di Connaught e Strathearn era morto nel 1943. L'unico figlio di Maud, Lord Carnegie, succedette a sua zia come III Duca di Fife nel 1959. Succedette al titolo di suo padre nel 1992.\nMaud mor\u00ec in una casa di cura a Londra nel dicembre del 1945, dopo un attacco di bronchite acuta."}
{"id": "4088116", "revid": "767487", "url": "https://it.wikipedia.org/wiki?curid=4088116", "title": "Birdie &amp; Bogey", "text": "Birdie &amp; Bogey \u00e8 un film del 2004 diretto da Mike Norris.\nTrama.\nIl film \u00e8 incentrato sulla storia di Danny O'Connor, un golfista impegnato nel PGA Tour. Ad accompagnarlo nel torneo come caddie c'\u00e8 la figlia Birdie, ma proprio quando tutto sembra andare bene per la sua carriera sportiva, scopre che sua figlia ha una malattia mortale.\nProduzione.\nLe riprese di \"Birdie &amp; Bogey\" sono iniziate nel 2003."}
{"id": "4088117", "revid": "339392", "url": "https://it.wikipedia.org/wiki?curid=4088117", "title": "Georgios Anatolakis", "text": ""}
{"id": "4088124", "revid": "339392", "url": "https://it.wikipedia.org/wiki?curid=4088124", "title": "Georgios Tzavelas", "text": ""}
{"id": "4088126", "revid": "287204", "url": "https://it.wikipedia.org/wiki?curid=4088126", "title": "Georgios Seitaridis", "text": ""}
{"id": "4088134", "revid": "339392", "url": "https://it.wikipedia.org/wiki?curid=4088134", "title": "Giorgios Karagounis", "text": ""}
{"id": "4088140", "revid": "1318658", "url": "https://it.wikipedia.org/wiki?curid=4088140", "title": "Israel Tal", "text": "Dopo aver combattuto durante la seconda guerra mondiale nei ranghi della Brigata Ebraica in Italia, Israel Tal si arruol\u00f2 nel nuovo esercito di Israele (Tsahal) partecipando a tutte le guerre arabo-israeliane; dopo una serie di rapide promozioni divenne maggior generale e il massimo esperto israeliano di forze corazzate e di guerra con carri armati. Assertore di tattiche di guerra nel deserto basate sulle rapide manovre di divisioni mobili corazzate, Tal guid\u00f2 i suoi reparti con grande successo durante la Guerra dei Sei Giorni. Dopo alcune polemiche con altri generali e dopo gli insuccessi della fase iniziale della guerra del Kippur, Tal si dedic\u00f2 soprattutto al programma di sviluppo del nuovo carro armato di produzione nazionale Merkava. Israel Tal viene considerato uno dei pi\u00f9 capaci generali e dei pi\u00f9 abili comandanti di unit\u00e0 corazzate della storia di Israele.\nBiografia.\nIsrael Tal inizi\u00f2 la sua carriera militare operativa arruolandosi nell'esercito britannico durante la seconda guerra mondiale e partecipando come sottufficiale ai duri combattimenti in Italia del 1943-1945. Dopo la fine della guerra divenne sottotenente nel nuovo esercito di Israele e prese parte alla guerra d'indipendenza del giovane stato ebraico nel 1948. Divenuto ufficiale effettivo delle Forze difensive israeliane, si distinse per la preparazione, l'energia e la fermezza dimostrata nei suoi incarichi di comando. Ritenuto un esperto di mitragliatrici e di esplosivi, Tal prese parte come comandante di brigata alla guerra del 1956; in questa occasione si evidenziarono le carenze tattiche e organizzative delle modeste forze corazzate di Israele e Tal, divenuto generale, riusc\u00ec a convincere i dirigenti politici a sviluppare un piano di potenziamento del forze meccanizzate per farne il nucleo fondamentale dello Tsahal.\nIsrael Tal, strenuo sostenitore delle forze corazzate e del ruolo decisivo dei carri armati nella guerra nel deserto, fu in pratica il creatore delle dottrine tattiche d'impiego delle forze mobili israeliane e assunse un ruolo decisivo nel programma di sviluppo dei reparti e dei mezzi a partire soprattutto dal 1964 quando divenne comandante in capo delle forze corazzate di Israele. Secondo lo storico britannico Kenneth Macksey, Tal si ispir\u00f2 nelle sue concezioni operative alle tattiche sviluppate dal generale tedesco Heinz Guderian; in particolare il generale israeliano concentr\u00f2 i suoi programmi addestrativi sul perfezionamento delle modalit\u00e0 per un efficace coordinamento dei mezzi corazzati e soprattutto sul miglioramento delle capacit\u00e0 di tiro a distanza degli equipaggi, con cannoni ad alta velocit\u00e0 iniziale e a lunga gittata, di cui furono dotati i nuovi carri di produzione britannica o statunitense. Queste tecniche divennero i punti di forza dei carri armati israeliani nella guerra del deserto.\nFu nella Guerra dei Sei Giorni che Israel Tal pot\u00e9 mettere in pratica sul campo di battaglia le sue tattiche; al comando della divisione corazzata incaricata di avanzare lungo la costa della Penisola del Sinai, il generale effettu\u00f2 una riuscita e rapida avanzata fino al canale di Suez, che venne raggiunto l'8 giugno 1967. Tal ebbe qualche difficolt\u00e0, dopo la conquista di Rafah, nella battaglia di El Arish; i reparti di avanguardia della brigata di punta del colonnello Shmuel Gonen rimasero temporaneamente isolati e la situazione venne ristabilita con l'intervento, attraverso il passo di Jiradi di un battaglione di carri al comando del maggiore Ehud Elad che rimase ucciso sul campo. Dopo aver superato questo ostacolo, Tal diresse con successo la battaglia di carri di Bir Lahfan dove i suoi equipaggi mostrarono una netta superiorit\u00e0, muovendo con ordine e bersagliando i carri nemici grazie alla loro precisione nel tiro a distanza acquisita dopo lunghi addestramenti. Mentre una parte del forze egiziane veniva respinta verso sud dove stavano avanzando le colonne corazzate dei generali Abraham Yoffe e Ariel Sharon, i carri armati del generale Tal proseguirono verso il canale.\nDopo la vittoria nella Guerra dei Sei Giorni, Israel Tal guadagn\u00f2 prestigio ed onori dai risultati ottenuti dalle forze corazzate ed egli divenne vice capo di Stato maggiore dell'esercito israeliano; in questa fase Tal continu\u00f2 ad enfatizzare il ruolo decisivo delle dottrine di guerra mobile offensiva mentre scredit\u00f2 l'importanza delle posizioni difensive stabilite dal generale Haim Bar-Lev nel Sinai. Tal minimizz\u00f2 ugualmente la pericolosit\u00e0 dei nuovi missili anticarro forniti dall'Unione Sovietica all'Egitto in vista della nuova guerra del 1973. Durante la Guerra del Kippur alcune delle concezioni di Tal si rivelarono errate; la linea Bar-Lev effettivamente si dimostr\u00f2 inutile, ma le nuove armi anticarro egiziane e i nuovi missili si dimostrarono molto pericolosi e i primi contrattacchi dei carri armati israeliani terminarono con costosi fallimenti. Tal nell'ultima fase della guerra assunse il comando del fronte meridionale e negozi\u00f2 il \"cessate il fuoco\" locale ma, dopo la guerra, per contrasti politico-militari con i superiori, non venne nominato capo di Stato maggiore dell'esercito al posto del generale David Elazar, destituito e ritenuto il responsabile principale delle sconfitte iniziali.\nNegli ultimi anni del suo servizio nell'esercito israeliano il generale Tal divenne consigliere del Ministro della Difesa delegato per lo sviluppo e la programmazione dei materiali e dell'equipaggiamento, e in questo ruolo fu il principale promotore del progetto di carro armato nazionale, il Merkava, sviluppato sulla base dell'esperienze concrete durante le guerre e con il suo importante contributo tecnico. Israel Tal \u00e8 considerato l'artefice delle forze corazzate israeliane ed uno dei pi\u00f9 importanti generali della storia della nazione ebraica ed il suo nome figura nel \"Wall of Greatest Armor Commanders\" al \"Patton Museum of Cavalry and Armor\" di Fort Knox, insieme a quelli di George Patton, Creighton Abrams, Erwin Rommel e Moshe Peled."}
{"id": "4088141", "revid": "872147", "url": "https://it.wikipedia.org/wiki?curid=4088141", "title": "Franz Xaver W\u00fchrer", "text": " Di origine austriaca, si trasfer\u00ec a Brescia quando la citt\u00e0 faceva parte del Regno Lombardo-Veneto e ivi fond\u00f2, nel 1829, la birreria omonima. Suo figlio fu Pietro, che subentr\u00f2 al padre nella conduzione dell'azienda nel 1867."}
{"id": "4088142", "revid": "1543377", "url": "https://it.wikipedia.org/wiki?curid=4088142", "title": "George Dennis", "text": "I suoi resoconti scritti e i suoi disegni degli antichi luoghi e monumenti della civilt\u00e0 etrusca, uniti al suo compendio delle fonti antiche, sono tra i primi dell'era moderna e rimangono un indispensabile riferimento negli studi di etruscologia.\nGiovinezza.\nGeorge Dennis lasci\u00f2 la scuola all'et\u00e0 di 15 anni. Non and\u00f2 mai al college, e tuttavia si interess\u00f2 alle lingue, studiando greco antico e latino per conto proprio e diventando alla fine poliglotta in francese, spagnolo, portoghese, italiano, greco moderno, turco e un po' di arabo. Uomo dotato anche di grande forza fisica, intraprese spesso escursioni di 40 miglia negli altopiani della Scozia e del Galles. Decise infine di diventare un esploratore; tuttavia, lavor\u00f2 principalmente da solo.\nEsploratore solitario.\nAll'et\u00e0 di 22 anni, Dennis condusse le sue prime esplorazioni in Portogallo e in Spagna, scrivendo la sua prima opera, \"A Summer in Andalucia\" (\"Un'estate in Andalusia\") nel 1839. \nDennis viaggi\u00f2 in Etruria arrangiandosi alla meglio tra il 1842, all'et\u00e0 di 28 anni, e il 1847, in compagnia dell'artista Samuel Ainsley nel 1842 e 1843. L'Etruria del tempo era ritornata in uno stato semiselvaggio, rurale, spopolata, malarica e infestata dai banditi. C'erano poche strade. Dennis percorse a piedi la campagna vivendo all'aria aperta o in alloggi rurali infestati dagli insetti, studiando e registrando i monumenti che trovava e tutte le tradizioni che li riguardavano, ha visitato inoltre il Giardino di Vincenzo Campanari a Tuscania, dove erano esposti diciassette sarcofagi provenienti dalla \"Tomba dei Vipiana\", scoperta nel 1839 durante gli scavi nella necropoli di Carcarello.\nIl risultato dei suoi viaggi fu il suo trattato di 1.085 pagine \"Cities and cemeteries of Etruria\" (in italiano: \"Citt\u00e0 e necropoli d'Etruria\"), pubblicato nel 1848 dal British Museum e comprendente gli schizzi di Dennis e Ainsley. Dennis cattura la civilt\u00e0 etrusca e i paesaggi toscani con un'abile prosa e un dettaglio erudito. Nondimeno, l'opera rimase generalmente sconosciuta e non apprezzata dal pubblico britannico, in parte a causa della mancanza di credenziali accademiche da parte di Dennis, anche se questi fece rapidamente amicizia tra gli accademici che avevano letto la sua opera, come Austen Henry Layard.\nUfficiale coloniale.\nPoich\u00e9 il suo libro non ricevette il riconoscimento e la remunerazione che meritava, George us\u00f2 i suoi contatti per ottenere un lavoro nel Servizio coloniale, che lo sped\u00ec nella Guiana Britannica. L\u00e0 si spos\u00f2, ma condusse una vita tediosa. Dopo 14 anni, chiese al suo amico Austen Henry Layard di mediare con Lord John Russell (gi\u00e0 Ministro degli esteri e Primo Ministro britannico) per tirarlo fuori dalla Guiana. La manovra ebbe successo e nel 1863, all'et\u00e0 di 50 anni, Dennis and\u00f2 come vice console in Sicilia, successivamente a Bengasi e Smirne in Turchia, accompagnato da sua moglie. Non ebbe figli.\nRiconoscimenti.\nNel frattempo il suo \"magnum opus\" divenne ampiamente letto e apprezzato per il capolavoro che \u00e8. L'Universit\u00e0 di Oxford gli confer\u00ec per esso un Dottorato onorario in diritto civile. Fu nominato Compagno dell'Ordine di San Michele e San Giorgio. La sua mancanza di un'istruzione formale fu per\u00f2 un marchio che gli precluse pi\u00f9 alti onori. Dovette sopportare recensioni e commenti futili per il resto della sua vita.\nFine.\nGeorge Dennis mor\u00ec in solitudine a Londra all'et\u00e0 di 84 anni, ufficialmente di \"decadenza senile\". Qualche tempo prima della sua morte erano state pubblicate la seconda e la terza edizione della sua opera."}
{"id": "4088152", "revid": "287204", "url": "https://it.wikipedia.org/wiki?curid=4088152", "title": "Jacques Backereel", "text": "Biografia.\nApprendista presso Tobias Verhaecht, divenne maestro della Corporazione di San Luca nel 1618. Oper\u00f2 soprattutto ad Anversa dal 1612 al 1658, anche se nel 1626 fu segnalata la sua presenza a Roma. Era fratello di Willem Backereel e Gillis Backereel anch'essi pittori.\nFra i suoi allievi vi furono Abraham Genoels II e Franciscus van der Steen."}
{"id": "4088154", "revid": "729795", "url": "https://it.wikipedia.org/wiki?curid=4088154", "title": "Stella Polare (A 5313)", "text": "La Stella Polare \u00e8 uno yacht da regata della Marina Militare, realizzata come nave scuola per l'addestramento velico degli Allievi dell'Accademia Navale di Livorno, gemella di nave Corsaro II. \nIl progetto.\nScafo.\nLa nave fu realizzata nei cantieri Sangermani di Lavagna (GE), su progetto dello studio nautico Sparkman &amp; Stephens, seguendo le indicazioni della I classe RORC.\nIolla con armatura \"Marconi\", \u00e8 costruita con legni di mogano per la struttura ed il fasciame, iroko per la chiglia e lo specchio di poppa, rovere per il dritto di prora, teak per la coperta. I due alberi sono in duralluminio ed hanno un'altezza dal ponte di coperta di 24,08\u00a0m quello di maestra e 11,3\u00a0m quello di mezzana. Lunga 21,47\u00a0m e larga 4,89\u00a0m per un pescaggio di 3\u00a0m, ha un dislocamento di circa 48 tonnellate. A bordo trovano spazio le sistemazioni per ospitare 16 uomini, oltre a tutto il materiale nautico e logistico necessario ad affrontare lunghe navigazioni in autonomia.\nPropulsione.\nPresenta un'armatura velica di 488\u00a0m\u00b2 nelle andature portanti e 262\u00a0m\u00b2 in bolina.\nIn aggiunta alle vele, un motore turbo diesel GM471 da circa 200 cavalli che permette una velocit\u00e0 di crociera di circa 7 nodi.\nStoria.\nIl nome della \"Stella Polare\" rimanda alla nave comandata dall'ammiraglio Luigi di Savoia Duca degli Abruzzi prima e dal capitano di corvetta Umberto Cagni poi, che nel 1900 giunse a soli 380\u00a0km dal Polo Nord.\nVarata nel 1965, partecip\u00f2 all'edizione 1966 della prestigiosa regata internazionale \"Giraglia coprendo 243 miglia in 29 ore, imbattuto nel ventennio successivo.\"al comando del Tenente di Vascello Giancarlo Basile, arrivando prima in tempo assoluto e stabilendo il tempo record del percorso\nNel 1968 arriva la prima vittoria in una regata transatlantica, da Hamilton (Bermuda) a Travem\u00fcnde (Germania), sulla rotta a nord delle isole britanniche, 4000 miglia in 22 giorni al comando del CC Giancarlo Basile, contro le pi\u00f9 titolate imbarcazioni oceaniche dell'epoca. Al rientro in Italia, l'equipaggio fu insignito dell'onorificenza di Cavalieri al merito della Repubblica Italiana.\nDurante la campagna addestrativa 1970 partecip\u00f2 e vinse la classica Palma di Maiorca - Cabrera - Palma di Maiorca, preludio alla successiva regata, organizzata dalla Sail Training Association su un percorso di 1450 miglia e che la \"Stella Polare\" vinse in tempo reale e corretto contro ogni previsione.\nGli anni successivi vedono la nave impegnata a mantenere lo sport velico italiano e la Marina Militare ai massimi livelli agonistici.\nCol tempo la nave \u00e8 stata oggetto di ammodernamenti, che hanno portato in particolare all'installazione di un generatore da 7 Kw, un dissalatore ad osmosi inversa e sistemi cartografici GPS. A quasi cinquant'anni di servizio, \"Stella Polare\" continua a supportare l'addestramento e le attivit\u00e0 degli allievi dell'Accademia Navale: durante il periodo scolastico \u00e8 impegnata in uscite giornaliere nelle acque dell'arcipelago toscano, mentre nei tre mesi estivi si svolge invece una campagna d'istruzione riservata agli Aspiranti Guardiamarina che hanno completato il 3\u00ba anno di studi.\nAllo stesso tempo, essendo iscritta all'Associazione Italiana Vele d'Epoca, partecipa ai raduni di barche d'epoca ed alle pi\u00f9 prestigiose regate internazionali.\nL'unit\u00e0 \u00e8 inquadrata nel COMGRUPVELA ed ha come sede di servizio Livorno."}
{"id": "4088156", "revid": "767487", "url": "https://it.wikipedia.org/wiki?curid=4088156", "title": "Emil Larsen", "text": "Carriera.\nEmil Larsen ha iniziato la carriera nelle giovanili del Lyngby.\nLarsen \u00e8 sceso in campo con tutte le Nazionali del suo Paese a partire dall'Under-16 fino al debutto, nel 2013, con la Nazionale maggiore.\nStatistiche.\n\"Statistiche aggiornate al 29 marzo 2016\"."}
{"id": "4088158", "revid": "76963", "url": "https://it.wikipedia.org/wiki?curid=4088158", "title": "\u00c1lex Barahona", "text": "\u00c8 noto per partecipazione alla serie televisiva spagnola \"Fisica o chimica\" nel ruolo di Berto e per la partecipazione alla serie televisiva spagnola Los Serrano nel ruolo di \u00c1lex \"el bombero\" (il pompiere)."}
{"id": "4088159", "revid": "984922", "url": "https://it.wikipedia.org/wiki?curid=4088159", "title": "Halldor Skard", "text": "Biografia.\nIn Coppa del Mondo esord\u00ec il 7 gennaio 1995 a Schonach (4\u00b0), ottenne il primo podio il 28 gennaio successivo a Vuokatti (2\u00b0) e l'unica vittoria l'11 dicembre 1996 a Steamboat Springs.\nIn carriera prese parte a un'edizione dei Giochi olimpici invernali, (non conclude l'individuale, 1\u00b0 nella gara a squadre), e a due dei Campionati mondiali, vincendo due medaglie.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nIN = individuale Gundersen\nNH = trampolino normale"}
{"id": "4088164", "revid": "2197462", "url": "https://it.wikipedia.org/wiki?curid=4088164", "title": "Joaqu\u00edn Climent", "text": "Biografia.\nFratello del pilota di rally, Luis Climent, tutta la sua famiglia \u00e8 originaria di Requena, nella Comunit\u00e0 Valenzana. Per un breve periodo di tempo studi\u00f2 all'Universit\u00e0 di Valencia, ma lasci\u00f2 perch\u00e9 convinto che la sua vocazione fosse essere un attore. A partire dagli anni 80 cominci\u00f2 a lavirare con grandi registi spagnoli come Miguel Garros. Da questo momento in poi comincia il successo fino alla famosissima serie spagnola \"Fisica o chimica\" nella quale aveva il ruolo di Adolfo, responsabile didattico.\nDoppiatori italiani.\nNelle versioni in italiano dei suoi film e delle sue serie TV, Joaqu\u00edn Climent Asensio \u00e8 stato doppiato da:"}
{"id": "4088174", "revid": "1543377", "url": "https://it.wikipedia.org/wiki?curid=4088174", "title": "Modello di Ayres-Warr", "text": "Il modello di Ayres-Warr \u00e8 un modello economico basato sull'assunto che il lavoro fisico, o pi\u00f9 precisamente l'exergia, ha costituito storicamente il contributo principale alla crescita economica.\nIl fondamento di questa teoria \u00e8 un modello matematico che mostra come il rendimento della conversione di energia primaria in lavoro utile (per esempio, quello meccanico prodotto da un motore a scoppio) \u00e8 ben approssimato dal residuo di Solow, o progresso tecnico, cio\u00e8 la parte di crescita della produttivit\u00e0 che non \u00e8 attribuibile a input economici misurabili come il capitale, il lavoro o le materie prime.\nIl concetto di \"lavoro utile\" emerge da un'estensione dei modelli neoclassici che definiscono la produzione come una funzione del capitale, del lavoro e del progresso tecnico. \u00c8 importante sottolineare che il modello \"de quo\" predice dapprima una riduzione, infine un arresto della crescita economica nel momento in cui il rendimento dei processi raggiunger\u00e0 un limite superiore; tale situazione \u00e8 associata all'esaurimento delle materie prime, che induce a sua volta un aumento del lavoro utile richiesto per estrarle e trasformarle.\nAyres e Warr (2009) hanno comparato i processi economici con l'estrazione, la trasformazione e il trasporto di grandi quantit\u00e0 di materie prime. Al contempo, gli autori criticano l'economia ortodossa perch\u00e9 non prenderebbe in debita considerazione il ruolo delle risorse naturali non rinnovabili.\nOrigini del concetto di lavoro utile.\nNell'articolo del 2005 \"Accounting for growth: the role of physical work\" (\"Spiegazione della crescita economica: il ruolo del lavoro fisico\"), Ayres e Warr si riferiscono alle ricerche termoeconomiche di Nicholas Georgescu-Roegen per sviluppare il loro modello basato sul concetto chiave di \"lavoro utile\".\nL'importanza della potenza nell'economia \u00e8 stata fonte di motivazione per James Watt; a tal proposito, il suo socio d'affari Matthew Boulton afferm\u00f2 che nel 1776 la celebre risposta di Watt a James Boswell fu:\nIl primo studio rigoroso sull'energia fu condotto da William Stanley Jevons. Egli present\u00f2 nella sua opera fondamentale \"The Coal Question\" (\"La Questione del Carbone\"), pubblicata nel 1865, il primo lavoro riguardante l'esaurimento delle risorse non rinnovabili; eccone degli estratti significativi:\nJevons osserv\u00f2 che i miglioramenti di rendimento dei motori a vapore comportavano un maggiore consumo di carbone, nella misura in cui a una diminuzione del prezzo della potenza ne corrispondeva un uso maggiore. Questo fenomeno \u00e8 noto come paradosso di Jevons.\nNel 1891 David Ames Wells, un economista statunitense vissuto nella fine dell'Ottocento, spieg\u00f2 la grande diffusione dei motori a vapore tra il 1850 e il 1870 come una conseguenza del miglioramento della loro efficienza. Wells not\u00f2 anche che i motori a vapore hanno reso possibile alle navi transoceaniche di trasportare meno carbone, facendo cos\u00ec incrementare notevolmente il volume del carico utile.\nIl postulato di Khazzoom-Brookes.\nIl postulato di Khazzoom-Brookes \u00e8 una riformulazione moderna del paradosso di Jevons; secondo tale assunto \u00abi miglioramenti dell'efficienza energetica che globalmente si giustificano a livello microeconomico, conducono a consumare quantit\u00e0 pi\u00f9 grandi di energia su scala macroeconomica\u00bb. Dal punto di vista matematico, per caratterizzare il postulato di Khazzoom-Brookes si considera la produzione economica come una funzione del capitale, del lavoro e dell'energia.\nContributo del lavoro utile in termini di modellizzazione.\nIl lavoro utile consente un miglioramento della modellizzazione matematica precedente che definisce la produzione come una funzione del capitale, del lavoro, delle materie prime e dell'energia. Nel modello di Ayres-Warr, al posto dell'energia, si usa il lavoro utile, cio\u00e8 l'energia moltiplicata per il rendimento di conversione. Questo accorgimento rende la teoria pi\u00f9 coerente alla luce del paradosso di Jevons e dei dati economici storici raccolti.\nL'esaurimento delle possibilit\u00e0 di crescita e la funzione logistica.\nLe ricerche di Ayres e Warr sono indirizzate al calo della produttivit\u00e0 verificatosi a partire dagli anni sessanta, argomento che da allora \u00e8 stato molto discusso dagli economisti Edward Fulton Denison, Robert Solow, Robert James Gordon, John Whitefield Kendrick, Alexander J. Field, Charles R. Hulten e altri. Per spiegare tale fenomeno Ayres e Warr, e indipendentemente Vaclav Smil, hanno presentato diversi esempi di importanti processi economici che hanno subito continui miglioramenti tecnici fino raggiungere dei limiti termodinamici.\nUn notevole rallentamento della crescita della produttivit\u00e0 ha avuto luogo negli anni settanta. Oltre ai limiti fisici succitati, questa flessione pu\u00f2 essere attribuita alla saturazione dell'innovazione volta a ridurre il lavoro, come la meccanizzazione agricola e la produzione di massa, i cui maggiori vantaggi sono avvenuti in passato. In altre parole, la quantit\u00e0 di lavoro residua usata nei processi produttivi costituisce una piccola parte rispetto a quella gi\u00e0 risparmiata. In generale questo calo della produttivit\u00e0, nonostante il progresso tecnologico, \u00e8 talvolta chiamato paradosso della produttivit\u00e0, espressione coniata da Erik Brynjolfsson del MIT.\nAlcuni studi hanno cercato di quantificare il contributo dell'efficienza energetica nella produttivit\u00e0; per esempio, Kendrick (1991) l'ha stimata nell'ordine del 10% rispetto alla produttivit\u00e0 totale dei fattori. Resta il fatto che il risparmio di energia, prima del raggiungimento dei limiti teorici, \u00e8 stato di gran lunga superiore alla quantit\u00e0 residua per molti processi tra cui la produzione di elettricit\u00e0, acciaio, sostanze chimiche nonch\u00e9 per i motori a combustione interna.\nPer lo studio dei suddetti limiti teorici, che caratterizzano tutti i fenomeni di esaurimento, \u00e8 stata usata la funzione logistica che ben rappresenta alcuni processi economici legati all'innovazione. Questo approccio \u00e8 stato reso popolare dall'International Institute of Applied Systems Analysis (IIASA), in particolare da Cesare Marchetti. Merita menzione il fatto che sia l'IIASA che l'INSEAD (\"Institut Europ\u00e9en d'Administration des affaires\") hanno sponsorizzato diversi lavori di Ayres e Warr.\nAccoglienza e influenza.\nIn seguito alla citazione nel \"World Energy Outlook 2004\" dell'Agenzia internazionale dell'energia, il modello di Ayres-Warr \u00e8 stato trattato pi\u00f9 volte sul blog The Oil Drum; da allora \u00e8 divenuto un argomento di discussione nella comunit\u00e0 che si occupa del picco del petrolio. Il lavoro di Ayres e Warr \u00e8 stato inoltre menzionato nel rapporto \"World Economic Outlook 2011\", pubblicato dal Fondo Monetario Internazionale."}
{"id": "4088179", "revid": "580558", "url": "https://it.wikipedia.org/wiki?curid=4088179", "title": "Flavius Ervigius", "text": ""}
{"id": "4088182", "revid": "123923580", "url": "https://it.wikipedia.org/wiki?curid=4088182", "title": "Putinka", "text": "Putinka (in russo \"\u041f\u0443\u0442\u0438\u043d\u043a\u0430\") \u00e8 una vodka prodotta dall'azienda statale Moscow Distillery Crystal. Dall'ascesa al potere di Vladimir Putin, l'azienda ha giocato sull'assonanza del nome e sulla popolarit\u00e0 di Putin presso i russi, anche dopo le sue dimissioni da presidente e la sua elezione a primo ministro."}
{"id": "4088184", "revid": "682087", "url": "https://it.wikipedia.org/wiki?curid=4088184", "title": "Beclin-1", "text": ""}
{"id": "4088186", "revid": "339392", "url": "https://it.wikipedia.org/wiki?curid=4088186", "title": "Transistor metallo-ossido-semiconduttore", "text": ""}
{"id": "4088190", "revid": "1305772", "url": "https://it.wikipedia.org/wiki?curid=4088190", "title": "Peschel", "text": "Peschel:"}
{"id": "4088191", "revid": "22475", "url": "https://it.wikipedia.org/wiki?curid=4088191", "title": "Teorema di Barrow", "text": ""}
{"id": "4088192", "revid": "388006", "url": "https://it.wikipedia.org/wiki?curid=4088192", "title": "Monsters University", "text": "Monsters University \u00e8 un film d'animazione del 2013 diretto da Dan Scanlon, prodotto da Pixar Animation Studios (in co-produzione con Walt Disney Pictures) e distribuito da Walt Disney Studios Motion Pictures.\nIl film, con protagonisti del cast vocale John Goodman, Billy Crystal e Steve Buscemi, \u00e8 il 14\u00b0 lungometraggio Pixar, nonch\u00e9 prequel del film \"Monsters &amp; Co\" (2001). In questo, Mike e Sullivan sono acerrimi rivali, prima di poter diventare grandi amici.\nTrama.\nMike Wazowski \u00e8 un piccolo mostro verde con un solo occhio e frequenta la scuola elementare. Deriso da tutti perch\u00e9 incapace di spaventare e socialmente emarginato, vuole diventare proprio uno spaventatore professionista dopo che, un giorno, ha modo di vedere da vicino il lavoro di un vero spaventatore durante la gita scolastica alla Monsters &amp; Co., la grande centrale elettrica cittadina che ricava energia tramite le urla dei bambini.\nRaggiunti i 18 anni, Mike decide cos\u00ec di iscriversi alla Facolt\u00e0 di Spavento della Monsters University. Qui conosce Randall Boggs, detto \"Randy\", suo compagno di stanza, e James P. Sullivan detto \"Sulley\", figlio del noto spaventatore Bill Sullivan. Conosce anche il professor Knight, l'insegnante del corso base di Spavento e il rettore dell'universit\u00e0, la professoressa Abigail Tritamarmo, detentrice del record di spavento. Lei informa gli studenti che, al termine del semestre, verr\u00e0 effettuato un esame per verificare il livello di spavento raggiunto dalle matricole; chi non lo superer\u00e0 non proseguir\u00e0 il corso. Nonostante tutti lo considerino inadatto, Mike \u00e8 convinto di poter superare l'esame con lo studio e comincia subito a lavorare sodo.\nNel giorno dell'esame i due, a seguito di un battibecco, finiscono per distruggere il contenitore di energia commemorativo del record di Tritamarmo presente in aula. Per punirli il rettore decide di non far proseguire il corso n\u00e9 a Mike n\u00e9 a Sulley: al primo perch\u00e9 privo delle caratteristiche necessarie per incutere paura, al secondo per mancanza di disciplina.\nMike non ha alcuna intenzione di perdere il corso di spavento e, per dimostrare al rettore di essere all'altezza, partecipa, tra lo scetticismo generale, alle \"Spaventiadi\", una serie di pericolose gare dove competono le confraternite della scuola per stabilire quale sar\u00e0 la migliore a spaventare; visto che si deve essere parte di una confraternita per partecipare, Mike decide di unirsi agli Oozma Kappa, la confraternita pi\u00f9 sgangherata della scuola ma anche l'unica disposta ad accettarlo. Mike strappa a Tritamarmo una scommessa: se vincer\u00e0, verr\u00e0 ammesso al corso di spavento, altrimenti dovr\u00e0 lasciare la \"MU\". Nell'OK per\u00f2 manca ancora un membro per permettere la sua iscrizione; dopo che Mike ha ricevuto il rifiuto di Randy a entrare nella squadra come sesto membro, \u00e8 Sulley che decide di unirsi a loro ed entra nell'OK.\nLa confraternita di Mike e Sulley arriva ultima alla prima prova a causa della mancanza di cooperazione di Mike e della sua sconsideratezza perch\u00e9 pensava pi\u00f9 ai suoi obiettivi che alla fraternit\u00e0, ma viene ripescata perch\u00e9 i Jaws Theta Chi avevano giocato sporco usando protezioni speciali che impedivano a loro di subire allergie dagli ostacoli; nella seconda prova \u00e8 l'indisciplina di Sulley a compromettere il prosieguo nella competizione della confraternita; tuttavia l'OK riesce a cavarsela e si qualifica per la fase successiva.\nDa quel momento i componenti dell'OK sembrano essere maggiormente considerati e vengono invitati a una festa. In realt\u00e0, una volta l\u00ec vengono umiliati, con tanto di articolo in prima pagina nel giornale universitario. Questo sembra comportare lo scioglimento della confraternita per una perdita di morale, ma Mike non si perde d'animo e porta i suoi amici presso la Monsters &amp; Co., dove fa loro osservare l'operato di uno spaventatore professionista, dimostrando che un vero spaventatore sa sfruttare le proprie caratteristiche per incutere paura in ogni situazione. Mike infonde cos\u00ec maggiore fiducia in loro stessi, ricompattando la confraternita.\nDa quel momento l'OK, sotto la guida e l'istruzione di Mike, diventa una squadra competitiva a tutti gli effetti e supera brillantemente le successive due prove. L'ultima sfida riguarda l'abilit\u00e0 nello spaventare un manichino di un bambino, nel simulatore piazzato nello stadio della scuola ed impostato a massima difficolt\u00e0. La notte prima dell'ultima prova delle \"Spaventiadi\", mentre tutti i presenti della Monsters University stanno dormendo, Sulley non \u00e8 convinto delle capacit\u00e0 di Mike e non riesce a prender sonno: decide cos\u00ec di intrufolarsi nel simulatore e manomette le impostazioni di difficolt\u00e0 del turno di Mike, portandole al livello pi\u00f9 basso. Lo spavento di Mike ottiene il punteggio massimo, cos\u00ec gli OK vincono la finale, tuttavia dopo i festeggiamenti Mike si accorge della manomissione del congegno da parte di Sulley; arrabbiato, se ne va deluso insieme agli altri membri della OK, lasciando a Sulley la coppa delle \"Spaventiadi\".\nMike, ferito nell'orgoglio entra di nascosto nel laboratorio della \"MU\" e utilizza un prototipo di porta speciale per tentare uno spavento nel mondo umano. Purtroppo per\u00f2, una volta messo alla prova con bambini veri, scopre con disappunto di non saper incutere alcuna paura in loro, anzi procura l'effetto opposto. Sulley, sentendosi in colpa per la bravata di Mike, oltrepassa la porta per riportare il suo amico a casa. Nel mondo umano i due si chiariscono, e Sulley dice che si era comportato cos\u00ec a causa del nome di suo padre, che gli ha posto un grosso peso sulle sue spalle. In seguito, ritornano alla porta, ma aprendola non trovano il laboratorio bens\u00ec solo l'interno dell'armadio, poich\u00e9 l'azione di Mike \u00e8 stata scoperta ed il rettore ha deciso di bloccare l'accesso alla porta e di disattivarla fino all'arrivo delle autorit\u00e0, per non correre pericoli. I due si ritrovano nel mondo umano, accerchiati da poliziotti che stanno per scoprirli. Mike ha l'idea di far tentare al suo amico uno spavento in grado di incutere paura agli adulti, che sarebbe tanto forte da riattivare la porta anche dalla loro parte. Grazie alla coordinazione di Mike, Sulley riesce e attiva la porta, facendo ritornare lui e il suo amico nel mondo dei mostri, ma fa sovraccaricare i contenitori di energia presenti nel laboratorio, facendo collassare la porta. Tritamarmo rimane stupefatta da quello che \u00e8 successo, ma \u00e8 costretta a espellere i due mostri dalla \"MU\", per il rischio che hanno fatto correre alla societ\u00e0.\nPrima di andarsene, Mike e Sulley salutano i loro amici dell'OK e scoprono che Tritamarmo li ha ammessi al corso di spavento. Salutato anche Sulley, Mike lascia l'universit\u00e0, conscio di non saper spaventare, ma Sulley gli spiega che senza il suo aiuto non sarebbe mai diventato un abile spaventatore e non potrebbe mai rimanere tale se dovessero separarsi. I due iniziano a lavorare insieme nel reparto corrispondenze della Monsters &amp; Co, guadagnando rapidamente promozioni grazie al continuo lavoro finch\u00e9 non raggiungono la tanto ambita carica di spaventatori.\nProduzione.\nL'idea di sviluppare un secondo film basato sulle vicende di \"Monsters &amp; Co.\" era nei piani della Disney fin dal 2005. Inizialmente, a causa di alcuni disaccordi tra l'allora amministratore delegato della Disney Michael Eisner e il proprietario della Pixar Steve Jobs, la Disney annunci\u00f2 che un sequel di \"Monsters &amp; Co.\" sarebbe stato prodotto dalla Circle 7 Animation. Nonostante questo, dopo il cambio di gestione della Disney, che a fine 2005 pass\u00f2 dalle mani di Eisner a quelle di Bob Iger, le trattative con la Pixar vennero riaperte e a inizio 2006 la Disney annunci\u00f2 di aver acquistato lo studio. In questo modo i diritti di propriet\u00e0 della Disney sulla produzione dei sequel dei film Pixar vennero affidati direttamente allo studio, portando cos\u00ec alla chiusura della Circle 7 Animation.\nLa produzione del sequel di \"Monsters &amp; Co.\" venne ufficialmente annunciato dalla Pixar il 22 aprile 2010. Il 29 marzo 2011 venne annunciato al CinemaCon che il titolo del film sarebbe stato \"Monsters University\" e che si sarebbe trattato di un prequel.\nIl 31 marzo 2011 venne confermato che Dan Scanlon sarebbe stato il regista del film e che Kori Rae sarebbe stato il produttore. Gli attori John Goodman, Billy Crystal, Steve Buscemi, Bob Peterson e John Ratzenberger doppiano nuovamente i personaggi che avevano doppiato nel primo film, mentre nuove aggiunte al cast vocale comprendono Dave Foley, Julia Sweeney, Joel Murray, Peter Sohn, Alfred Molina, Nathan Fillion e l'attrice premio Oscar Helen Mirren. Il budget di produzione del film \u00e8 stato di 200 milioni di dollari.\nDistribuzione.\nIl primo teaser trailer ufficiale in inglese del film \u00e8 stato distribuito online il 20 giugno 2012, a cui \u00e8 seguito poche ore dopo anche la versione in italiano dello stesso. L'11 febbraio 2013 \u00e8 stato distribuito il primo trailer completo del film, a cui \u00e8 seguito due giorni dopo anche la versione in italiano dello stesso.\nL'anteprima mondiale del film si tenne il 5 giugno 2013 alla BFI Southbank di Londra, con una proiezione speciale alla presenza del regista e dei produttori. Il successivo 8 giugno si tenne l'anteprima statunitense, avvenuta in occasione della trentanovesima edizione del Seattle International Film Festival e il successivo 15 giugno si tenne inoltre l'anteprima asiatica, avvenuta in occasione dell'apertura della sedicesima edizione del Shanghai International Film Festival.\nIl film doveva inizialmente essere distribuito nei cinema statunitensi a partire dal 16 novembre 2012, ma la data di uscita venne successivamente spostata al 21 giugno 2013.\nIn Italia il film \u00e8 stato presentato in anteprima il 12 giugno 2013 a Roma alla presenza del regista Dan Scanlon, della produttrice Kori Rae e dei \"soliti idioti\" Francesco Mandelli e Fabrizio Biggio, doppiatori nella versione italiana di Terri e Terry Perry, il mostro bicefalo compagno di Mike e Sullivan. Nelle sale cinematografiche \u00e8 stato distribuito a partire dal 21 agosto 2013.\nEdizione italiana.\nDoppiaggio.\nNell'edizione italiana gli unici doppiatori del cast del primo film a riprendere i propri ruoli sono stati Loretta Goggi nel ruolo di Roz e Renato Cecchetto nel ruolo dello yeti. I due storici doppiatori italiani di Mike e Sulley, rispettivamente Tonino Accolla e Adalberto Maria Merli, vengono sostituiti in questa pellicola rispettivamente da Sandro Acerbo e Saverio Indrio, mentre il doppiatore italiano di Randall, Daniele Formica (scomparso nel 2011), venne sostituito da Luca Dal Fabbro. Tonino Accolla, doppiatore di Mike nel primo film, \u00e8 morto un mese prima dell'uscita del film.\nColonna sonora.\nLa colonna sonora del film \u00e8 composta nuovamente da Randy Newman, gi\u00e0 collaboratore della Pixar per la serie di \"Toy Story\", \"A Bug's Life - Megaminimondo\", \"Cars - Motori ruggenti\" e \"Monsters &amp; Co.\". I DJ Axwell e Sebastian Ingrosso, componenti del gruppo Swedish House Mafia, hanno composto una traccia originale, intitolata \"Roar\", per la colonna sonora del film. La colonna sonora \u00e8 stata distribuita in formato CD dalla Walt Disney Records a partire dal 18 giugno 2013."}
{"id": "4088193", "revid": "210936", "url": "https://it.wikipedia.org/wiki?curid=4088193", "title": "Induttanza elettrica", "text": ""}
{"id": "4088196", "revid": "210936", "url": "https://it.wikipedia.org/wiki?curid=4088196", "title": "Reattanza elettrica", "text": ""}
{"id": "4088198", "revid": "22475", "url": "https://it.wikipedia.org/wiki?curid=4088198", "title": "Stella pulsante", "text": ""}
{"id": "4088199", "revid": "210936", "url": "https://it.wikipedia.org/wiki?curid=4088199", "title": "Impedenza elettrica", "text": ""}
{"id": "4088201", "revid": "104458", "url": "https://it.wikipedia.org/wiki?curid=4088201", "title": "Bohemians 1905 2011-2012", "text": "Questa voce raccoglie le informazioni riguardanti il Bohemians 1905 nelle competizioni ufficiali della stagione 2011-2012."}
{"id": "4088202", "revid": "210936", "url": "https://it.wikipedia.org/wiki?curid=4088202", "title": "Dilatabilit\u00e0 isoentropica", "text": ""}
{"id": "4088205", "revid": "210936", "url": "https://it.wikipedia.org/wiki?curid=4088205", "title": "Dilatabilit\u00e0 termica", "text": ""}
{"id": "4088207", "revid": "210936", "url": "https://it.wikipedia.org/wiki?curid=4088207", "title": "Comprimibilit\u00e0 barica", "text": ""}
{"id": "4088210", "revid": "1305772", "url": "https://it.wikipedia.org/wiki?curid=4088210", "title": "Marcell", "text": ""}
{"id": "4088211", "revid": "1272592", "url": "https://it.wikipedia.org/wiki?curid=4088211", "title": "Fotbalov\u00fd Klub Dukla Praha 2011-2012", "text": "Questa voce raccoglie le informazioni riguardanti il Fotbalov\u00fd Klub Dukla Praha nelle competizioni ufficiali della stagione 2011-2012."}
{"id": "4088217", "revid": "767487", "url": "https://it.wikipedia.org/wiki?curid=4088217", "title": "Ivan Lietava", "text": "Caratteristiche tecniche.\n\u00c8 un centravanti.\nCarriera.\nClub.\nIl 25 settembre 2004 mette a segno una doppietta contro lo \u017dilina (2-2).\nNella stagione 2011-2012 realizza 11 reti giocando 21 incontri di campionato e 2 partite di coppa nazionale divenendo il miglior marcatore del Dukla Praga."}
{"id": "4088222", "revid": "536159", "url": "https://it.wikipedia.org/wiki?curid=4088222", "title": "Aeroporto di Larnaca", "text": ""}
{"id": "4088225", "revid": "536159", "url": "https://it.wikipedia.org/wiki?curid=4088225", "title": "Aeroporto di Lusaka", "text": ""}
{"id": "4088227", "revid": "486946", "url": "https://it.wikipedia.org/wiki?curid=4088227", "title": "Aeroporto Internazionale di Mal\u00e9", "text": ""}
{"id": "4088235", "revid": "767487", "url": "https://it.wikipedia.org/wiki?curid=4088235", "title": "Taken - La vendetta", "text": "Taken - La vendetta (\"Taken 2\"), noto anche come Taken 2 - La vendetta, \u00e8 un film del 2012 diretto da Olivier Megaton e sceneggiato da Luc Besson, che ha come protagonista Liam Neeson. Si tratta del sequel del film \"Io vi trover\u00f2\" del 2008. Il capitolo successivo \u00e8 invece \"Taken 3 - L'ora della verit\u00e0\", uscito nel 2015.\nTrama.\nDurante il funerale di alcuni criminali albanesi uccisi da Bryan Mills, il padre di uno di loro, un importante boss, giura vendetta. A Los Angeles, Bryan continua la sua solita vita, lavora ogni tanto come guardia del corpo e cerca di stare il pi\u00f9 possibile vicino alla ex moglie Lenore e alla figlia, che Bryan cerca di aiutare nelle lezioni di scuola guida. Kim per\u00f2 si lamenta che suo padre ha un atteggiamento protettivo e opprimente.\nIntanto i mafiosi albanesi torturano il francese Jean-Claude, scoprendo nome e volto di Bryan, e, grazie a funzionari corrotti del governo albanese, scoprono la sua prossima destinazione, ossia Istanbul, dove Bryan si recher\u00e0 come guardia del corpo di uno sceicco. Inoltre saranno presenti anche Lenore e Kim, invitate da Bryan che voleva offrire loro una vacanza. Una volta arrivati, i tre si godono la citt\u00e0: Kim lascia che i genitori restino da soli, nella speranza di farli conciliare, ma \u00e8 proprio in questo momento che i criminali agiscono, tentando di rapire i tre. Bryan dice alla ex-moglie di scappare mentre egli sistemer\u00e0 gli aggressori.\nIn un primo momento sembra farcela ma Lenore viene catturata quindi Bryan deve arrendersi, non prima comunque di aver avvertito via telefono la figlia che sono tutti in pericolo e che lei deve rifugiarsi nella stanza del padre. Bryan e Lenore vengono condotti bendati in un altro luogo (e l'uomo ricostruir\u00e0 il percorso basandosi sui rumori che sente durante il tragitto) e qui incontrano il capo dei criminali che spiega a Bryan le sue motivazioni e afferma che intende farlo soffrire torturando la sua famiglia: Lenore viene ferita alla gola e appesa a testa in gi\u00f9 per farla dissanguare.\nMa Kim, con un \"mix\" d'intraprendenza e fortuna, sfugge ai suoi inseguitori all'albergo, va nella stanza di Bryan e, comunicando con lui tramite un piccolo cellulare nascosto, riesce ad ottenere le coordinate della loro prigione alla quale Kim dovr\u00e0 recarsi per portare un'arma al genitore che, nel frattempo, si \u00e8 liberato le mani dalle catene. Nonostante sia inseguita sui tetti della citt\u00e0, Kim riesce a passare, attraverso una canna fumaria, una pistola a Bryan, il quale uccide i suoi carcerieri e corre in aiuto di Kim, ma \u00e8 costretto a lasciare indietro Lenore, indebolita dall'emorragia. Bryan raggiunge la figlia in tempo e la salva. A questo punto, i due rubano un taxi per andare a recuperare Lenore, che per\u00f2 \u00e8 stata gi\u00e0 portata via.\nDopo un inseguimento, raggiungono l'ambasciata americana dove Bryan lascia Kim per poi andare a salvare Lenore. Scopre dove l'hanno portata e uccide tutti i criminali, trovandosi infine davanti al vecchio boss: Bryan posa la sua pistola e gli offre la possibilit\u00e0 di chiudere la storia in pace, poich\u00e9 stanco di essere continuamente in lotta. L'altro, non appena Bryan volta le spalle, tenta di sparargli con la sua stessa pistola e allora Bryan lo uccide. Salvata Lenore, i tre ritornano in America e, qualche mese dopo, Kim prende la patente automobilistica e Bryan, ritrovata la serenit\u00e0 con Lenore, riesce ad accettare il fidanzato di Kim.\nPromozione.\nIl 21 giugno 2012 \u00e8 stato diffuso online il primo trailer ufficiale del film. Il 9 luglio dello stesso anno \u00e8 stato inoltre diffuso dalla 20th Century Fox il primo trailer in italiano del film.\nDistribuzione.\nIl film \u00e8 stato distribuito nelle sale francesi il 3 ottobre 2012, in quelle statunitensi il 5 ottobre 2012 e in quelle italiane l'11 ottobre 2012.\nCitazioni e riferimenti.\nNella prima parte del film (dopo che la ex-moglie e la figlia sono appena arrivate a Istanbul) si vede il protagonista in camera sua, con la televisione accesa sul telegiornale che sta annunciando il naufragio della Costa Concordia, erroneamente denominata come \"Costa Concorda\".\nInesattezze.\nNel film \u00e8 menzionata e inquadrata pi\u00f9 volte quella che viene definita l'ambasciata statunitense a Istanbul: ci\u00f2 \u00e8 un errore, in quanto la citt\u00e0 non \u00e8 la capitale turca (lo \u00e8 Ankara) e pertanto non pu\u00f2 essere sede di un'ambasciata; vi \u00e8 presente, invece, il consolato."}
{"id": "4088243", "revid": "536159", "url": "https://it.wikipedia.org/wiki?curid=4088243", "title": "Aeroporto Internazionale di Thiruvananthapuram", "text": ""}
{"id": "4088247", "revid": "536159", "url": "https://it.wikipedia.org/wiki?curid=4088247", "title": "Aeroporto di Zurigo-Kloten", "text": ""}
{"id": "4088259", "revid": "767487", "url": "https://it.wikipedia.org/wiki?curid=4088259", "title": "The Host (film 2013)", "text": "The Host \u00e8 un film del 2013 scritto e diretto da Andrew Niccol, con protagonista Saoirse Ronan. Il film \u00e8 basato sul romanzo di fantascienza di Stephenie Meyer \"L'ospite\".\nTrama.\nIn un futuro non troppo lontano la Terra \u00e8 stata colonizzata dalle \u201cAnime\u201d, alieni che sfruttano i corpi degli umani tramutandoli in dimore per viandanti interplanetari. Le Anime hanno reso la Terra un pianeta pulito, sicuro e pacifico, ma quasi a costo dell'estinzione umana. Sono pochi, infatti, gli umani sopravvissuti e, tra essi, ci sono Melanie, il suo fratellino Jamie e Jared, con cui instaura una relazione amorosa.\nBraccata da una Cercatrice, il cui lavoro \u00e8 quello di procacciare corpi umani per le nuove Anime in arrivo, Melanie cerca di uccidersi, ma sopravvive e un'Anima detta \"Viandante\" viene impiantata nel suo corpo. Da quel momento Viandante, sotto continue pressioni della Cercatrice, inizia a scavare nella memoria di Melanie al fine di ottenere informazioni utili per la cattura dei suoi compagni; la mente di Melanie \u00e8 per\u00f2 sopravvissuta nel suo corpo e si oppone strenuamente a Viandante, arrivando a condizionarne le azioni facendole provare emozioni umane attraverso i propri ricordi.\nResasi conto della situazione, la Cercatrice decide di rimuovere Viandante dal corpo di Melanie per entrarvi lei stessa, con il preciso scopo di ottenere le informazioni che vuole e, una volta riuscitaci, ucciderla; profondamente turbata da tale prospettiva, Viandante accetta di aiutare Melanie a fuggire e andare dal suo guaritore. Una volta in strada, per\u00f2, Melanie condiziona Viandante e la porta in un'area deserta abitata da suo zio Jeb.\nResasi conto dell'inganno, Viandante tenta di tornare indietro, ma Melanie si oppone, causando la distruzione dell'auto su cui viaggiavano e costringendo cos\u00ec Viandante a farsi guidare attraverso il deserto. Ormai quasi disidratate, Melanie-Viandante viene trovata dallo zio Jeb e da altri sopravvissuti; non appena questi si rendono conto che \u00e8 posseduta, vorrebbero ucciderla, ma Jeb lo impedisce.\nImprigionata dalla comunit\u00e0, Viandante, che Jeb ribattezza \"Wanda\" (abbreviazione dell'originale \"Wanderer\"), viene inizialmente trattata con ostilit\u00e0 ma, dopo aver rivelato che la mente di Melanie \u00e8 viva dentro di lei, inizia lentamente ad essere accettata e a essere attratta da Ian.\nNel frattempo, la Cercatrice inizia un'ostinata caccia agli umani, arrivando perfino a uccidere, seppur accidentalmente, uno dei propri compagni, pur di fermare due sopravvissuti. Mentre gli altri compagni sopraggiunti le fanno notare che tale ostinazione \u00e8 inutile, in quanto i pochi umani rimasti non costituiscono pi\u00f9 una minaccia, lei insiste con la sua caccia, perch\u00e9 ha lo stesso problema di Viandante: la mente dell'umana che abita \u00e8 viva e si oppone alla sua volont\u00e0. La caccia di Cercatrice si conclude, per\u00f2, con la sua cattura da parte degli umani, ai quali Wanda ha rivelato che, per liberare un umano dall'Anima, basta incidere una ferita sul collo e aspettare che l'Anima esca da sola.\nPoco dopo, Wanda decide di liberare Melanie e farsi uccidere, poich\u00e9 non potrebbe vivere su un altro pianeta senza quelli che ormai sono diventati suoi amici. \u00c8 cos\u00ec che Doc, il medico dei sopravvissuti, esegue l'espianto ma, invece di uccidere Wanda, la mette in un crioserbatoio, impiantandola, poi, nel corpo di Pet, un'umana che \u00e8 rimasta in stato di morte cerebrale dopo la rimozione dell'anima che la ospitava.\nMelanie e Wanda proseguono cos\u00ec la loro vita sulla Terra, rispettivamente, al fianco di Jared e Ian e, alcuni mesi dopo, scoprono che vi sono molti altri casi di collaborazione fra umani e Anime \"redente\".\nPromozione.\nIl primo trailer \u00e8 stato reso disponibile il 22 marzo 2012. L'8 giugno 2012 \u00e8 stato diffuso online il primo teaser trailer italiano del film.\nDistribuzione.\nIl film \u00e8 uscito negli Stati Uniti il 29 marzo 2013 e in Italia il 28 marzo, un giorno prima.\nAccoglienza.\nCostato relativamente poco, circa 40 milioni di dollari, il film ne ha incassati complessivamente 63,365,859.\nCinemaScore lo reputa un buon film, attribuendo un B- (in una scala da A+ a F). Su Rotten Tomatoes il film non \u00e8 stato gradito, con un voto di 3,6/10."}
{"id": "4088279", "revid": "399137", "url": "https://it.wikipedia.org/wiki?curid=4088279", "title": "Chartoularios", "text": ""}
{"id": "4088287", "revid": "838137", "url": "https://it.wikipedia.org/wiki?curid=4088287", "title": "CCL21", "text": "La CCL21 \u00e8 una piccola chemochina appartenente alla famiglia delle chemochine CC. Questa chemochina \u00e8 anche conosciuta come 6Cchina (per il fatto che ha sei residui conservati di cisteina anzich\u00e9 i quattro tipici delle chemochine), exodus-2 e chemochina secondaria del tessuto linfoide (SLC).&lt;br&gt;\nIl gene per CCL21 \u00e8 localizzato sul cromosoma umano numero 9.&lt;br&gt;\nCome per altre chemochine la proteina codificata da questo gene inibisce l'emopoiesi e stimola la chemiotassi. Questa proteina \u00e8 chemiotattica in vitro per i timociti e le cellule T attivate, ma non per le cellule B, i macrofagi o i neutrofili.\nCCL21 induce i suoi effetti legandosi ad un recettore della chemochina sulla superficie cellulare, noto come CCR7."}
{"id": "4088303", "revid": "767487", "url": "https://it.wikipedia.org/wiki?curid=4088303", "title": "Fernand Courty", "text": "Lavor\u00f2 all'osservatorio di Bordeaux fin dalla sua fondazione nel 1880.\nIl Minor Planet Center gli accredita la scoperta di due asteroidi, effettuate entrambe nel 1894."}
{"id": "4088306", "revid": "287204", "url": "https://it.wikipedia.org/wiki?curid=4088306", "title": "69971 Tanzi", "text": "69971 Tanzi \u00e8 un asteroide della fascia principale. Scoperto nel 1998, presenta un'orbita caratterizzata da un semiasse maggiore pari a 2,9059913\u00a0UA e da un'eccentricit\u00e0 di 0,2849973, inclinata di 11,23946\u00b0 rispetto all'eclittica.\nL'asteroide \u00e8 dedicato all'architetto italiano Pepe Tanzi."}
{"id": "4088308", "revid": "21583", "url": "https://it.wikipedia.org/wiki?curid=4088308", "title": "Giovanni II di Lussemburgo-Ligny", "text": "Era figlio di Giovanni, conte di Saint-Pol, signore di Beauvoir, e di Margherita d'Enghien, contessa di Brienne e di Conversano.\nBiografia.\nAll'inizio della carriera si pose al servizio di Giovanni I, duca di Borgogna, che lo nomin\u00f2 governatore di Arras nel 1414. Nel 1418 liber\u00f2 Senlis, assediata dagli Armagnacchi, poi fu governatore di Parigi dal 1418 al 1420.\nRientr\u00f2 quindi verso le terre di Guisa. In effetti questa signoria era stata tenuta altre volte dai Ch\u00e2tillon, conti di Saint-Pol, ed egli ne rivendic\u00f2 il possesso in feudo, la cui importanza strategica aumentava in ragione dell'unificazione dei Paesi Bassi da parte dei duchi di Borgogna. Egli si fece confermare i suoi diritti dal Giovanni di Lancaster, reggente in Francia nel nome del nipote Enrico VI d'Inghilterra, e prese il castello nel 1425.\nNel 1430 Giovanna d'Arco difendeva Compi\u00e8gne, minacciata dai borgognoni. Durante una sortita di Giovanna, i vassalli di Giovanni di Lussemburgo-Ligny, il Bastardo di Wandonne e Antonio di Bournonville la catturarono e la consegnarono a Giovanni di Lussemburgo, che la vendette agl'inglesi per la somma di 10.000 lire tornesi.\nNel 1435 si rifiut\u00f2 di sottoscrivere il trattato di Arras, che poneva fine al conflitto franco-borgognone. Carlo VII di Francia era sul punto di dar corso ad un'operazione militare che lo mettesse al passo, quando, nel 1441, mor\u00ec.\nIl re di Francia allora ne confisc\u00f2 i possedimenti, che tuttavia fin\u00ec poi per restituire a titolo vitalizio al suo successore.\nMatrimonio.\nNel 1418 aveva sposato Giovanna di B\u00e9thune (\u2020 1449), figlia di Roberto VIII di B\u00e9thune (\u2020 1408), visconte di Meaux, e d'Isabella di Ghystelles (\u2020 dopo il 1438), ma la coppia non ebbe figli."}
{"id": "4088312", "revid": "95822632", "url": "https://it.wikipedia.org/wiki?curid=4088312", "title": "Fallacia dei quattro termini", "text": "La fallacia dei quattro termini (in latino \"quaternio terminorum\") \u00e8 un errore logico che si presenta quando un sillogismo presenta quattro o pi\u00f9 termini al posto di tre, numero richiesto. Questa forma di argomento \u00e8 dunque invalida.\nSpiegazione.\nI sillogismi categorici hanno sempre tre termini:\nQui, i tre termini sono: \"pesci rossi\", \"pesce\", e \"pinne\".\nUtilizzando quattro termini si invalida il sillogismo:\nLe premesse non collegano \"gli umani\" con \"le pinne\", quindi il ragionamento non \u00e8 valido. Si noti che ci sono quattro termini: \"pesce\", \"pinne\", \"pesce rosso\" e \"umani\". Le due premesse non sono sufficienti per collegare quattro termini diversi, dal momento che al fine di stabilire una connessione, ci deve essere un termine comune ad entrambe le premesse.\nNel ragionamento di tutti i giorni, la fallacia di quattro termini si verifica pi\u00f9 frequentemente \nattraverso un utilizzo equivoco del linguaggio: usando la stessa parola o frase, ma con un significato diverso di volta in volta, creando un quarto termine, sebbene vengono utilizzate solo tre parole distinte:\nLa parola \"\"niente\" nell'esempio sopra ha due significati: \"niente \u00e8 meglio\"\" significa che ci\u00f2 che viene nominato ha il valore pi\u00f9 alto possibile, \"meglio di niente\" significa solo che la cosa che viene descritta ha un certo valore. Pertanto, \"niente\" si comporta come due parole diverse in questo esempio, creando cos\u00ec la fallacia di quattro termini.\nClassificazione.\nLa fallacia dei quattro termini \u00e8 un errore sillogistico. Tra i tipi di sillogismo a cui si applica vi \u00e8 il sillogismo statistico, il sillogismo ipotetico, e il sillogismo categorico, ognuno dei quali deve avere esattamente tre termini. Dato che si applica alla forma dell'argomento, in contrapposizione al contenuto dell'argomento, \u00e8 classificato come un errore formale."}
{"id": "4088315", "revid": "1442080", "url": "https://it.wikipedia.org/wiki?curid=4088315", "title": "Canada Open 1984 - Singolare maschile", "text": "Il singolare maschile del torneo di tennis Canada Open 1984, facente parte della categoria Grand Prix, ha avuto come vincitore John McEnroe che ha battuto in finale Vitas Gerulaitis 6-0, 6-3."}
{"id": "4088316", "revid": "155634", "url": "https://it.wikipedia.org/wiki?curid=4088316", "title": "Canada Open 1984 - Doppio maschile", "text": "Il doppio maschile del torneo di tennis Canada Open 1984, facente parte della categoria Grand Prix, ha avuto come vincitori Peter Fleming e John McEnroe che hanno battuto in finale John Fitzgerald e Kim Warwick 6-4, 6-2."}
{"id": "4088318", "revid": "1442080", "url": "https://it.wikipedia.org/wiki?curid=4088318", "title": "Cincinnati Open 1984 - Singolare", "text": "Il singolare del torneo di tennis Cincinnati Open 1984, facente parte della categoria Grand Prix, ha avuto come vincitore Mats Wilander che ha battuto in finale Anders J\u00e4rryd 7-6, 6-3."}
{"id": "4088319", "revid": "155634", "url": "https://it.wikipedia.org/wiki?curid=4088319", "title": "Cincinnati Open 1984 - Doppio", "text": "Il doppio del torneo di tennis Cincinnati Open 1984, facente parte della categoria Grand Prix, ha avuto come vincitori Francisco Gonz\u00e1lez e Matt Mitchell che hanno battuto in finale Sandy Mayer e Bal\u00e1zs Tar\u00f3czy 4-6, 6-3, 7-6."}
{"id": "4088321", "revid": "1543377", "url": "https://it.wikipedia.org/wiki?curid=4088321", "title": "Los Angeles Open 1984 - Singolare", "text": "Il singolare del torneo di tennis Los Angeles Open 1984, facente parte della categoria Grand Prix, ha avuto come vincitore Jimmy Connors che ha battuto in finale Eliot Teltscher 6-4, 4-6, 6-4."}
{"id": "4088323", "revid": "155634", "url": "https://it.wikipedia.org/wiki?curid=4088323", "title": "Los Angeles Open 1984 - Doppio", "text": "Il doppio del torneo di tennis Los Angeles Open 1984, facente parte della categoria Grand Prix, ha avuto come vincitori Ken Flach e Robert Seguso che hanno battuto in finale Wojciech Fibak e Sandy Mayer 4-6, 6-4, 6-3."}
{"id": "4088332", "revid": "200568", "url": "https://it.wikipedia.org/wiki?curid=4088332", "title": "Torneo God\u00f3 1984 - Singolare", "text": "Il singolare del torneo di tennis Torneo God\u00f3 1984, facente parte della categoria Grand Prix, ha avuto come vincitore Mats Wilander che ha battuto in finale Joakim Nystr\u00f6m 7-6, 6-4, 0-6, 6-2."}
{"id": "4088333", "revid": "155634", "url": "https://it.wikipedia.org/wiki?curid=4088333", "title": "Torneo God\u00f3 1984 - Doppio", "text": "Il doppio del torneo di tennis Torneo God\u00f3 1984, facente parte della categoria Grand Prix, ha avuto come vincitori Pavel Slo\u017eil e Tom\u00e1\u0161 \u0160m\u00edd che hanno battuto in finale Mart\u00edn Jaite e V\u00edctor Pecci 6-2, 6-0."}
{"id": "4088334", "revid": "1442080", "url": "https://it.wikipedia.org/wiki?curid=4088334", "title": "Japan Open Tennis Championships 1984 - Singolare maschile", "text": "Il singolare maschile del torneo di tennis Japan Open Tennis Championships 1984, facente parte della categoria Grand Prix, ha avuto come vincitore David Pate che ha battuto in finale Terry Moor 6-3, 7-5."}
{"id": "4088335", "revid": "155634", "url": "https://it.wikipedia.org/wiki?curid=4088335", "title": "Japan Open Tennis Championships 1984 - Doppio maschile", "text": "Il doppio maschile del torneo di tennis Japan Open Tennis Championships 1984, facente parte della categoria Grand Prix, ha avuto come vincitori David Dowlen e Nduka Odizor che hanno battuto in finale Mark Dickson e Steve Meister 6-7, 6-4, 6-3."}
{"id": "4088336", "revid": "50486327", "url": "https://it.wikipedia.org/wiki?curid=4088336", "title": "Ifizione", "text": ""}
{"id": "4088337", "revid": "1442080", "url": "https://it.wikipedia.org/wiki?curid=4088337", "title": "Stockholm Open 1984 - Singolare", "text": "Il singolare del torneo di tennis Stockholm Open 1984, facente parte della categoria Grand Prix, ha avuto come vincitore John McEnroe che ha battuto in finale Mats Wilander 6-2, 3-6, 6-2."}
{"id": "4088338", "revid": "155634", "url": "https://it.wikipedia.org/wiki?curid=4088338", "title": "Stockholm Open 1984 - Doppio", "text": "Il doppio del torneo di tennis Stockholm Open 1984, facente parte della categoria Grand Prix, ha avuto come vincitori Henri Leconte e Tom\u00e1\u0161 \u0160m\u00edd che hanno battuto in finale Vijay Amritraj e Ilie N\u0103stase 3-6, 7-6, 6-4."}
{"id": "4088339", "revid": "92723", "url": "https://it.wikipedia.org/wiki?curid=4088339", "title": "\u0160af\u00e1rikovo", "text": ""}
{"id": "4088341", "revid": "1442080", "url": "https://it.wikipedia.org/wiki?curid=4088341", "title": "New South Wales Open 1984 - Singolare maschile", "text": "Il singolare maschile del torneo di tennis New South Wales Open 1984, facente parte della categoria Grand Prix, ha avuto come vincitore John Fitzgerald che ha battuto in finale Sammy Giammalva 6-3, 6-3."}
{"id": "4088342", "revid": "155634", "url": "https://it.wikipedia.org/wiki?curid=4088342", "title": "New South Wales Open 1984 - Doppio maschile", "text": "Il doppio maschile del torneo di tennis New South Wales Open 1984, facente parte della categoria Grand Prix, ha avuto come vincitori Paul Annacone e Christo van Rensburg che hanno battuto in finale Tom Gullikson e Scott McCain 7-6, 7-5."}
{"id": "4088343", "revid": "123685817", "url": "https://it.wikipedia.org/wiki?curid=4088343", "title": "Piazza del Quirinale", "text": "Piazza del Quirinale \u00e8 una piazza romana situata tra via del Quirinale e via XXIV Maggio, nei rioni I Monti e II Trevi, sulla sommit\u00e0 dell'omonimo colle.\nDescrizione.\nLa piazza \u00e8 delimitata a nord-est dall'imponente facciata del Palazzo del Quirinale, residenza ufficiale del Presidente della Repubblica Italiana. L'edificio, costruito negli anni 1573\u20131585 da Martino Longhi il Vecchio e poi (1578) da Ottaviano Mascherino come residenza estiva dei pontefici romani, fu successivamente ampliato dagli architetti Fontana, Ponzio, Maderno e Bernini.\nCon la presa di Roma del 20 settembre 1870, il Palazzo divenne sede della monarchia e, dopo il referendum istituzionale del 2 giugno 1946, sede ufficiale della massima magistratura repubblicana.\nAl centro della piazza si trova il grande gruppo scultoreo della Fontana dei Dioscuri, chiamato anche Fontana di Monte Cavallo, di et\u00e0 imperiale, proveniente dalle Terme di Costantino e raffigurante i gemelli Castore e Polluce, i Dioscuri, che tengono per le redini i loro cavalli. Inserito nel gruppo, si erge un obelisco proveniente dal Mausoleo di Augusto.\nIl lato est della piazza, \u00e8 delimitato dal Palazzo della Consulta, gi\u00e0 sede del tribunale dello Stato Pontificio, poi del Ministero dell'Africa Italiana, e dal 1955 della Corte Costituzionale.\nSul lato opposto della residenza presidenziale si trovano le Scuderie del Quirinale (secolo XVIII, Alessandro Specchi e Ferdinando Fuga). L'edificio, restaurato integralmente negli anni 1997\u20131999, viene ora utilizzato come sede per mostre d'arte.\nSul lato ovest della piazza una balaustra si affaccia sul panorama della capitale; tra la torre di Urbano VIII e la balaustra una scalea conduce a via della Dataria, dove si trovava la Dataria apostolica. Quest'ultimo edificio \u00e8 una pertinenza del Palazzo presidenziale."}
{"id": "4088345", "revid": "796793", "url": "https://it.wikipedia.org/wiki?curid=4088345", "title": "Salgaocar Football Club", "text": ""}
{"id": "4088346", "revid": "31269", "url": "https://it.wikipedia.org/wiki?curid=4088346", "title": "Water Boys", "text": " \u00e8 un dorama stagionale estivo in 11 puntate andato in onda su Fuji TV nel 2003, ideale seguito dell'omonimo film di due anni prima, ma con un cast diverso.\nTrama.\nTutti pensavano che questa pratica sportiva dovesse essere generalmente riservata alle ragazze; ebbene, i nostri 5 studenti sono riusciti a rovesciar quest'idea fasulla, prendendo molto sul serio la sfida di creare una squadra maschile. Riescono a trasmettere il loro entusiasmo a molti che all'inizio si consideravano perfettamente estranei a tale sport cambiando infine le idee di molti.\nI ragazzi protagonisti, un nuovo gruppo di giovani che frequentano lo stesso liceo, si incontrano: sono tutti membri del club di nuoto.\nLa serie racconta le quotidiane difficolt\u00e0 via via che si esercitano nel nuoto sincronizzato, loro grande passione, il tutto accompagnato da varie vicende e incroci sentimentali, dando vita all'ambiente in cui si trovano a vivere con la loro simpatia e schiettezza."}
{"id": "4088347", "revid": "1573940", "url": "https://it.wikipedia.org/wiki?curid=4088347", "title": "Phialella zappai", "text": "Phialella zappai \u00e8 una specie di Cnidaria appartenente alla classe degli Idrozoi il cui nome \u00e8 stato scelto in onore del musicista Frank Zappa.\nScoperta e denominazione.\nQuesto idrozoo venne scoperto nel 1983 da Ferdinando Boero (dal 1994 professore di zoologia all'Universit\u00e0 del Salento e dal 2010 associato al CNR - ISMAR), durante un periodo di studio presso il Bodega Marine Laboratory dell'Universit\u00e0 della California, Berkeley. Boero scrisse a Frank Zappa che avrebbe voluto dare il suo nome alla medusa fino a quel momento sconosciuta; Zappa rispose: \"There is nothing I would like better than to have a jellyfish named after me\" (\"Non c'\u00e8 niente che mi piacerebbe di pi\u00f9 di avere una medusa chiamata come me\")\nLa specie fu descritta formalmente da Boero nel 1983 in un articolo sul Journal of Natural History.\nDescrizione.\nIdroide bentonico, idrante molto estensibile, con circa 14 tentacoli anficoronati. Parte distale dell'idrante globosa, separata da una costrizione dal resto del corpo. Idroteca cilindrica, allungata, con opercolo con circa sette cuspidi, separate dalla parete idrotecale da una sottile piega, non sempre evidente. Diaframma presente. Idrocaule lungo quanto l'idroteca o pi\u00f9 corta, completamente annulato. Gonoteche sullo stolone, su un peduncolo annulato, con pareti ondulate o lisce, con una o due gemme di medusa.\nMeduse appena nate globose, di 1\u00a0mm, con quattro tentacoli.\nMedusa adulta, a forma di cupola, con gonadi nella parte centrale dei canali radiali.\nManubrio cruciforme, con labbra ondulate, rivolte verso l'alto, con quattro tasche gastriche e quattro macchie nere alla base. Bulbi tentacolari triangolari, tentacoli moniliformi, anche pi\u00f9 di 30.\nDistribuzione e habitat.\nVive nel porto di Bodega Bay, California centrale, USA. Per il momento non esistono altri ritrovamenti oltre a quello della descrizione originale su mitili insediati sui pontili galleggianti di Masons Marina.\nCiclo vitale.\nComprende uno stadio di polipo (idroide) bentonico che si riproduce asessualmente e forma colonie che, a loro volta, danno origine a meduse planctoniche che si riproducono sessualmente dando origine a larve planula che si insediano sul fondo e danno origine a nuove colonie di polipi."}
{"id": "4088353", "revid": "228587", "url": "https://it.wikipedia.org/wiki?curid=4088353", "title": "Empire Records", "text": ""}
{"id": "4088354", "revid": "287204", "url": "https://it.wikipedia.org/wiki?curid=4088354", "title": "Associazione Sportiva Calciosmania 2005-2006", "text": "Questa voce raccoglie le informazioni riguardanti l'Associazione Sportiva Calciosmania nelle competizioni ufficiali della stagione 2005-2006.\nStagione.\nNella stagione 2005-2006 l'A.S. Calciosmania ha disputato da neopromossa la sua prima stagione in Serie B, la terza serie del campionato di calcio femminile italiano. Ha preso parte al Girone F, composto da 11 squadre. Il Calciosmania ha osservato il turno di riposo alla prima giornata sia del girone di andata sia del girone di ritorno. Al termine del campionato si \u00e8 classificato al sesto posto con 27 punti conquistati, frutto di 9 vittorie e 11 sconfitte, distanziando di 8 punti la zona retrocessione. Nella Coppa Italia di Serie B si \u00e8 fermato alla fase a gironi: nonostante le due vittorie sull'Atletic Montaquila e sulla Sport Napoli, la sconfitta con la Salernitana alla prima giornata \u00e8 risultata decisiva.\nRisultati.\nCoppa Italia Serie B.\nFase a gironi.\nGirone 16"}
{"id": "4088356", "revid": "729019", "url": "https://it.wikipedia.org/wiki?curid=4088356", "title": "Dieta di Spira (1544)", "text": "La quarta Dieta imperiale di Spira, nota anche come la Dieta del 1544, \u00e8 stato un incontro dei principi del Sacro Romano Impero, convocati il 20 febbraio 1544 da Carlo V Imperatore, tenutasi nel 1544 nella citt\u00e0 libera di Spira, ora l'attuale Speyer in Germania. Carlo V ha convocato la riunione perch\u00e9 voleva combattere una guerra contro la Francia di Francesco I, e riconosceva necessario il sostegno dei principi luterani, molti dei quali membri della Lega di Smalcalda. Ha ricevuto il loro sostegno, concedendo loro agevolazioni e quasi completamente abbandonando le sue posizioni cattoliche, ignorando le volont\u00e0 di Papa Paolo III. \u00c8 stato deciso in questo incontro che nessuna azione formale dovesse essere presa contro i luterani sino a quando non si fosse riunito un libero Concilio."}
{"id": "4088362", "revid": "123147788", "url": "https://it.wikipedia.org/wiki?curid=4088362", "title": "Simone Benedetti", "text": "Biografia.\n\u00c8 figlio di Silvano Benedetti, ex calciatore.\nCaratteristiche tecniche.\nClassico difensore centrale, destro di piede, \u00e8 molto abile nelle palle alte e ha ottime capacit\u00e0 tecniche, grazie alle quali imposta spesso l'azione dalla difesa. Sporadicamente \u00e8 stato anche impiegato come terzino destro.\nCarriera.\nClub.\nTorino.\nCresciuto fin da tenera et\u00e0 nel vivaio del , si rivela fin da giovanissimo uno dei talenti pi\u00f9 importanti delle giovanili \"granata\", delle quali compie tutte le trafile fino ad approdare alla formazione primavera nel 2008, sotto la guida di Antonino Asta. Dopo aver collezionato una panchina in Serie A il 16 gennaio 2008 nella partita in trasferta contro la Roma, il 30 maggio 2010 debutta tra i professionisti nell'ultimo turno della stagione 2009-2010, giocando da titolare la partita tra Torino e Cittadella, finita 1-0. La squadra raggiunge i playoff, persi in finale con il Brescia, ma fatta eccezione per una panchina collezionata nella gara interna con il Sassuolo, Benedetti li vede da spettatore.\nInter.\nIl 22 luglio 2010, dopo aver trascorso il ritiro con il Torino, passa in compartecipazione all'Inter per 2 milioni di euro, pi\u00f9 la met\u00e0 di Alen Stevanovi\u0107, che passa alla societ\u00e0 granata. Aggregato alla formazione Primavera nerazzurra, della quale diviene titolare della difesa, vince il Torneo di Viareggio 2011. \u00c8 presente inoltre, anche se in panchina, nella finale di Coppa del mondo per club FIFA 2010, in cui l' trionfa per 3-0 contro il Mazembe.\nGubbio, Spezia e Padova.\nA 19 anni viene ceduto in prestito al , in Serie B, dove disputa una intera stagione, terminata tuttavia con la retrocessione della squadra umbra.\nNella successiva stagione passa in prestito allo Spezia, sempre in Serie B. Pur essendo destinato al ruolo di riserva, dimostra di essere affidabile disputando ottime prestazioni da subentrato, guadagnandosi cos\u00ec il posto da titolare. Il 30 dicembre, nella sfida contro il Vicenza, valida per la prima giornata di ritorno, segna il suo primo gol in maglia bianca con un colpo di testa su azione da calcio d'angolo e realizzando cos\u00ec il gol del momentaneo 0-2 dello Spezia, che vincer\u00e0 poi per 2-3.\nConclude la stagione con 23 presenze e 3 reti complessive.\nIl 19 giugno 2013 viene riscattato interamente dall'Inter, che il mese successivo lo trasferisce al Padova con la formula del prestito. Con la maglia dei veneti totalizza 35 presenze stagionali.\nCagliari e Bari.\nIl 7 luglio 2014 viene acquistato a titolo definitivo dal Cagliari, allenato da Zden\u011bk Zeman. Il 19 ottobre 2014 esordisce in Serie A nella partita Cagliari- (2-2).\nDopo sole 5 presenze il 2 febbraio 2015 passa in prestito al in Serie B, facendo la sua prima apparizione in maglia biancorossa il 3 marzo in occasione di -Catania.\nGioca solo 3 partite e torna al Cagliari dove gioca altrettante partite sempre in B.\nEntella e Pisa.\nIl 26 gennaio 2016 passa in prestito all\u2019Entella. Gioca 6 partite e a fine stagione viene riscattato dal club ligure con cui in tre anni mette insieme 65 presenze complessive.\nIl 16 gennaio 2019 si trasferisce al Pisa in Serie C.\nAlessandria.\nIl 3 agosto 2021 viene acquistato dall'.\nNazionale.\nGioca in tutte le rappresentative giovanili italiane dall'Under-16 all'Under-21.\nStatistiche.\nPresenze e reti nei club.\n\"Statistiche aggiornate al 21 settembre 2021.\""}
{"id": "4088363", "revid": "66890", "url": "https://it.wikipedia.org/wiki?curid=4088363", "title": "Platanistoidae", "text": ""}
{"id": "4088371", "revid": "287204", "url": "https://it.wikipedia.org/wiki?curid=4088371", "title": "NHL Entry Draft 2012", "text": "LNHL Entry Draft 2012 \u00e8 stato il 50\u00ba draft della National Hockey League. Si \u00e8 tenuto fra il 22 ed il 23 giugno 2012 presso il Consol Energy Center di Pittsburgh, casa dei Pittsburgh Penguins. Per la prima volta l'Entry Draft si svolse nel nuovo palazzetto, mentre l'edizione del 1997 fu tenuta presso la vecchia Civic Arena. Le formazioni della National Hockey League selezionarono i migliori giocatori di hockey su ghiaccio provenienti dai campionati giovanili, universitari, o dai campionati europei. Gli Edmonton Oilers, dopo aver concluso al penultimo posto la stagione 2011-12, guadagnarono l'opzione per la prima scelta assoluta dopo aver vinto la NHL Draft lottery, riuscendo per la seconda volta nella storia ad avere tre prime scelte assolute consecutive, dopo i Quebec Nordiques.\nGli Edmonton Oilers, approfittando della prima posizione, selezionarono l'ala destra russa Nail' Jakupov dai Sarnia Sting, formazione della Ontario Hockey League (OHL). I Columbus Blue Jackets invece come seconda scelta puntarono sul difensore canadese Ryan Murray, proveniente dagli Everett Silvertips della WHL, mentre i Montreal Canadiens scelsero in terza posizione il centro statunitense Alex Galchenyuk (figlio di Alexandr Galchenyuk che gioc\u00f2 in Italia con Milano e Asiago) dei Sarnia Sting. Fra i 211 giocatori selezionati, 110 erano attaccanti, 77 erano difensori e 24 erano portieri.\nMigliori prospetti.\nDati elaborati dal \"NHL Central Scouting Bureau\".\nTurni.\nLegenda delle posizioni\nA = Attaccante\u00a0\u00a0\u00a0AD = Ala destra\u00a0\u00a0\u00a0AS = Ala sinistra\u00a0\u00a0\u00a0C = Centro\u00a0\u00a0\u00a0D = Difensore\u00a0\u00a0\u00a0P = Portiere"}
{"id": "4088372", "revid": "1005847", "url": "https://it.wikipedia.org/wiki?curid=4088372", "title": "Elezioni parlamentari in Estonia del 1938", "text": "Le elezioni parlamentari in Estonia del 1938 si tennero il 24 e il 25 febbraio per il rinnovo del Riigikogu.\nA seguito della promulgazione di una nuova Costituzione, l'et\u00e0 dei votanti fu innalzata a 22 anni e solo coloro che erano stati cittadini da almeno tre anni potevano votare. L'et\u00e0 minima per i candidati fu invece portata da 20 a 25 anni.\nIl \"Fronte Nazionale per la Promulgazione della Costituzione\" fu l'unico partito nel contesto di questa elezione e si aggiudic\u00f2 da solo, 64 su 80 seggi.\nDei 16 deputati indipendenti eletti, sei erano membri del Gruppo democratico (composto dai due membri principali del Partito Nazionale di Centro, due del Partito dei Coloni, e due del Vap, la Lega dei Veterani), sei erano del Gruppo Unito dei Lavoratori (composto da quattro socialisti di sinistra e quattro socialisti di destra), due erano Lavoratori Indipendenti e due erano del Gruppo del Partito Russo."}
{"id": "4088375", "revid": "217830", "url": "https://it.wikipedia.org/wiki?curid=4088375", "title": "Gran Premio motociclistico di Gran Bretagna 2012", "text": "Il Gran Premio motociclistico di Gran Bretagna 2012 \u00e8 il sesto Gran Premio della stagione 2012. Le gare si sono disputate il 17 giugno 2012 sul circuito di Silverstone. Nelle tre classi i vincitori sono stati rispettivamente Jorge Lorenzo in MotoGP, Pol Espargar\u00f3 in Moto2 e Maverick Vi\u00f1ales in Moto3.\nMoto2.\nIn questo Gran Premio esordisce nel motomondiale con la seconda moto del team JiR il brasiliano Eric Granado, che non aveva potuto partecipare alla parte iniziale della stagione non avendo ancora compiuto 16 anni, et\u00e0 minima per correre in Moto2. L'unica wildcard del Gran Premio \u00e8 Alessandro Andreozzi su FTR.\nNel Gran Premio di Francia Anthony West era risultato positivo a controlli antidoping, per tale motivo il 31 ottobre 2012 dopo il GP d'Australia \u00e8 stata presa la decisione di annullare il risultato ottenuto in Francia e di squalificarlo per un mese, cosa che non gli ha permesso di partecipare all'ultima tappa del campionato 2012, a valencia. In seguito, il 28 novembre 2013, vengono annullati tutti i suoi risultati ottenuti nei 17 mesi successivi al GP di Francia della stagione precedente, fra cui quello di questa gara.\nMoto3.\nIn questo Gran Premio corrono due wildcard, vale a dire John McPhee, gi\u00e0 presente in Catalogna, e il suo compagno di squadra Fraser Rogers, entrambi su KRP Honda."}
{"id": "4088378", "revid": "88740", "url": "https://it.wikipedia.org/wiki?curid=4088378", "title": "Mapei (disambigua)", "text": ""}
{"id": "4088384", "revid": "287204", "url": "https://it.wikipedia.org/wiki?curid=4088384", "title": "Andrew Quarless", "text": "Carriera professionistica.\nGreen Bay Packers.\nQuarless fu scelto dai Packers nel corso del quinto giro del Draft 2010. Il suo primo touchdown in carriera nella NFL giunse contro i Minnesota Vikings. Alla fine della stagione regolare 2010, egli totalizz\u00f2 238 yard distribuite su 21 ricezioni, ad una media di 11,3 yard a ricezione.\nNel 2011, Quarless ricevette tre palloni per 36 yard, giocando come prima riserva di Jermichael Finley. Il 4 dicembre 2011, il giocatore pat\u00ec un infortunio che pose fine alla sua stagione sul ritorno di un kickoff nel quarto periodo di una gara contro i New York Giants. La settimana successiva fu posto in lista infortuni. L'infortunio fu cos\u00ec significativo che avrebbe potuto porre fine alla sua carriera e gli fece saltare l'intera stagione 2012.\nQuarless torn\u00f2 a segnare un touchdown nella vittoria della settimana 14 della stagione 2013 contro gli Atlanta Falcons su passaggio di Matt Flynn. And\u00f2 a segno anche la settimana successiva in trasferta contro i Dallas Cowboys coi Packers che passarono da uno svantaggio di 26-3 alla fine del primo tempo alla vittoria in rimonta per 37-36. Fu la prima vittoria di Green a Dallas dalla stagione .\nIl primo touchdown del 2014, Quarless lo segn\u00f2 nella settimana 3 contro i Lions. Nella settimana 6 ricevette da Aaron Rodgers il touchdown della vittoria in rimonta in casa dei Miami Dolphins. L'11 gennaio 2015, Quarless apr\u00ec le marcatura con un touchdown nel divisional round dei playoff vinto contro i Dallas Cowboys, con Green Bay che si qualific\u00f2 per la finale della NFC."}
{"id": "4088386", "revid": "363629", "url": "https://it.wikipedia.org/wiki?curid=4088386", "title": "Formato anamorfico", "text": "Formato anamorfico \u00e8 un termine che pu\u00f2 essere utilizzato sia per la tecnica cinematografica di cattura di una immagine in formato widescreen (traducibile letteralmente come \"schermo largo\") su una pellicola da 35 millimetri, o altri supporti di registrazione visiva, con un aspect ratio nativo non widescreen, sia a un formato di proiezione cinematografica in cui l'immagine originale richiede una lente anamorfica per ricreare le proporzioni originali. Non deve essere confuso con il widescreen anamorfico, che \u00e8 un sistema elettronico di codifica video che utilizza dei principi simili al formato anamorfico ma utilizzando differenti metodi. La parola anamorfismo deriva dal greco e significa \"forma ricostruita\".\nStoria.\nL'ottica anamorfica \u00e8 stata sviluppata da Henri Chr\u00e9tien durante la prima guerra mondiale per aumentare il campo visivo dei periscopi sui carri armati. Questa ottica, che fu chiamata \"Hypergonar\" da Chr\u00e9tien, era capace di mostrare un campo visivo di 180 gradi. Dopo la guerra, questa tecnologia fu usata per la prima volta in un contesto cinematografico nel cortometraggio \"Pour Construire un Feu\" nel 1927 dal regista Claude Autant-Lara.\nNel 1920 Leon Forrest Douglass cre\u00f2 gli effetti speciali e la cinepresa widescreen anamorfica. Tuttavia, come ci\u00f2 si colleghi alla precedente invenzione francese, e al suo sviluppo successivo, non \u00e8 chiaro.\nIl widescreen anamorfico non \u00e8 pi\u00f9 stato utilizzato nel cinema fino al 1952 quando la 20th Century Fox acquist\u00f2 i diritti per questa tecnica per creare il widescreen CinemaScope. Il CinemaScope era uno dei tanti formati widescreen sviluppati nel 1950 per competere con la popolarit\u00e0 della televisione e portare il pubblico a tornare nelle sale cinematografiche. \"La tunica\", che ha debuttato nel 1953, \u00e8 stato il primo lungometraggio uscito, ad essere girato con una lente anamorfica.\nSviluppo.\nLo sviluppo del widescreen anamorfico \u00e8 stato spinto dal desiderio di avere un pi\u00f9 ampio aspect ratio. Il moderno formato widescreen anamorfico ha un aspect ratio di 2.40:1, ovvero la larghezza dell'immagine \u00e8 2,40 volte la sua altezza, (tecnicamente il rapporto \u00e8 di 2.39:1, ma \u00e8 conosciuto professionalmente come 2.40:1 o \"two-four-oh\" - \"due-quattro-zero\"). La pellicola 35\u00a0mm di formato Academy (standard non anamorfico a fotogramma pieno, con colonne sonore nell'area dell'immagine) ha un aspect ratio di 1.37:1, che non \u00e8 cos\u00ec ampio. In un'immagine widescreen non-anamorfica sferica (piatta), l'immagine viene registrata sulla pellicola in modo che la sua intera larghezza venga inserita all'interno del fotogramma, e quindi una gran parte del fotogramma viene sprecato su porzioni che saranno nere al momento della proiezione (Figura 1).\nPer sfruttare appieno la pellicola a disposizione, deve essere utilizzato un obiettivo anamorfico durante la riprese. Fino ai primi anni sessanta, i tre principali metodi per utilizzare l'anamorfismo erano:\nQualunque sia il metodo usato, la lente anamorfica fa s\u00ec che l'immagine venga registrata sulla pellicola come se fosse stata allungata verticalmente. Questa distorsione geometrica intenzionale viene quindi invertita durante la proiezione, con il risultato di avere un aspect ratio pi\u00f9 grande di quello impresso sulla pellicola.\nUn obiettivo anamorfico \u00e8 costituito da una lente sferica regolare, pi\u00f9 una lente anamorfica aggiuntiva (o integrata) che crea l'anamorfismo. L'elemento anamorfico opera a lunghezza focale infinita (in modo che abbia poco o nessun effetto sul fuoco della lente della camera principale su cui \u00e8 montata). Quando si utilizza un lente anamorfica aggiuntiva, si utilizza una lente sferica di una diversa lunghezza focale di quanto si farebbe per ottenere un rapporto di 1.85:1 (sufficiente per produrre una immagine per tutta l'altezza del fotogramma con il doppio della larghezza), l'attacco anamorfico poi dimezza orizzontalmente l'immagine. Esistevano anche lenti anamorfiche aggiuntive inverse ma sono state utilizzate abbastanza raramente su lenti di proiezione e cineprerse per espandere l'immagine in senso verticale (ad esempio, nel sistema Technirama di cui sopra), in modo che un fotogramma di altezza doppia poteva essere riempito completamente. Poich\u00e9 una area pi\u00f9 grande della pellicola era usata per registrare la stessa immagine, la qualit\u00e0 era migliore.\nLa distorsione introdotta nell'immagine durante la registrazione doveva essere corretta durante la riproduzione del film, a tal fine veniva usata un'altra lente durante la proiezione, per espandere l'immagine e riportarla alle giuste proporzioni o (come nel caso della ormai defunto sistema Technirama) per comprimere l'immagine verticalmente in modo tale da ripristinare la geometria originale. Va notato che l'immagine non \u00e8 manipolata in alcun modo nella dimensione complementare a quella anamorfizzata (orizzontale o verticale).\nPu\u00f2 sembrare che sarebbe stato pi\u00f9 facile usare semplicemente una pellicola pi\u00f9 ampia per la registrazione dei film, tuttavia, la pellicola da 35\u00a0mm era gi\u00e0 largamente diffuse, ed era pi\u00f9 economico per i produttori cinematografici e le sale cinematografiche, collegare semplicemente una lente aggiuntiva alla cinepresa o al proiettore, piuttosto che investire in un nuovo formato di pellicola, con le relative cineprese, proiettori, attrezzature per il montaggio e cos\u00ec via.\nIl Cinerama fu un primo tentativo di risolvere il problema di immagini di alta qualit\u00e0 in formato widescreen, ma il widescreen anamorfico alla fine si \u00e8 dimostrato essere pi\u00f9 praticabile. Il Cinerama precedette i film anamorfici, ma consistendo di tre immagini proiettate una di fianco all'altra sullo stesso schermo le immagini non erano mai unite perfettamente ai bordi, inoltre necessitava di tre proiettori e una frequenza dei fotogrammi pi\u00f9 alta, il che richiedeva una quantit\u00e0 di pellicola quattro volte superiore, e tre cineprese (o in alternativa una sola cinepresa con tre lenti e tre caricatori di film in streaming con i relativi problemi di sincronizzazione). Tuttavia, il formato era abbastanza popolare tra il pubblico per stimolare gli studi cinematografici a sviluppare il widescreen nei primi anni cinquanta. Alcuni film sono stati distribuiti in formato Cinerama e proiettati in sale speciali. Il widescreen anamorfico era molto attraente per gli studi cinematografici, in quanto aveva lo stesso elevato aspect ratio (il Cinerama era 2,59), senza gli svantaggi della complessit\u00e0 e dei costi aggiuntivi del Cinerama.\nIl comune formato widescreen anamorfico usato attualmente \u00e8 comunemente chiamato Scope o 2.35:1 (quest'ultimo \u00e8 un termine improprio nato da vecchie abitudini, vedi la sezione sul rapporto d'aspetto). Girato in Panavision \u00e8 una frase contrattualmente obbligatoria per i film girati utilizzando le lenti anamorfiche Panavision. Tutte queste frasi significano la stessa cosa: la stampa o la proiezione finale utilizza un obiettivo anamorfico 02:01 che espande orizzontalmente l'immagine esattamente del doppio rispetto alla verticale. Questo formato \u00e8 essenzialmente lo stesso del formato usato al tempo del CinemaScope, tranne che per minori sviluppi tecnici.\nAspetti tecnici.\nL'utilizzo di lenti anamorfiche pu\u00f2 provocare degli artefatti che non si verificano quando si utilizza una lente sferica normale. Uno \u00e8 una sorta di lens flare che ha una lunga linea orizzontale, di solito di colore blu, ed \u00e8 pi\u00f9 spesso visibile quando c'\u00e8 una luce intensa, in una scena scura. Questo artefatto non \u00e8 sempre considerato un problema, e ha finito per essere associato ad un certo modo di fare cinema ed in effetti \u00e8 a volte emulato con uno speciale filtro in scene che non sono state riprese con una lente anamorfica. Un altro aspetto comune delle lenti anamorfiche \u00e8 che i riflessi di luce nella lente saranno ellittici anzich\u00e9 rotondi come nella cinematografia sferica (non anamorfica). Inoltre, lenti anamorfiche ad ampio angolo di meno di 40\u00a0mm di lunghezza focale producono una prospettiva cilindrica, che alcuni registi e cineasti, in particolare Wes Anderson, utilizzano come marchio stilistico.\nUn altro artefatto tipico delle lenti anamorfiche \u00e8 che gli elementi fuori fuoco tendono ad essere pi\u00f9 sfocati verticalmente. Un punto di luce fuori fuoco sullo sfondo, apparir\u00e0 come un ovale verticale, piuttosto che un cerchio. Quando si sposta la messa a fuoco, vi \u00e8 spesso un notevole effetto in cui gli elementi sembrano allungarsi verticalmente man mano che vanno fuori fuoco. Tuttavia, l'affermazione comunemente citata che le lenti anamorfiche hanno una profondit\u00e0 di campo inferiore, non \u00e8 del tutto vera. A causa dell'elemento cilindrico nella lente, le lenti anamorfiche hanno un angolo di campo orizzontale che \u00e8 il doppio di una lente sferica della stessa lunghezza focale. A causa di questo, i cineasti spesso utilizzano un obiettivo 50\u00a0mm anamorfico quando basterebbe utilizzare una lente sferica da 25 millimetri, una da 70\u00a0mm anzich\u00e9 una da 35\u00a0mm, e cos\u00ec via.\nUna terza caratteristica, in particolare per semplici lenti anamorfiche aggiunte alla lente principale, \u00e8 il cosiddetto . Per ragioni ottiche, la compressione anamorfica non \u00e8 uniforme in tutto il campo visivo con qualsiasi sistema, cilindrico, prismatico o basato su specchi. Questa variazione si traduce in alcune aree dell'immagine del film che appaiono pi\u00f9 deformate rispetto ad altri. Nel caso del viso di un attore al centro dello schermo il suo volto apparirebbe un po' come se avesse gli orecchioni, da qui il nome del fenomeno. Al contrario, ai bordi dello schermo degli attori ripresi a figura intera possono sembrare pi\u00f9 magri del reale. Le prime produzioni in formato Cinemascope in particolare (con lenti Chr\u00e9tien commerciali) soffrivano di questo problema. La soluzione fu quella di collegare la compressione anamorfico della lente aggiuntiva all'adattatore per la messa a fuoco della lente, cosicch\u00e9 ad ogni cambiamento della messa a fuoco, veniva cambiato il rapporto anamorfico, risultando in un aspetto normale nell'area di interesse sullo schermo. Nei primi sistemi prismatici come il sistema della Panavision Ultra-Panavision, l'angolo di contro-rotazione tra i prismi era legato all'anello di messa a fuoco dell'obiettivo principale da un sistema meccanico. Nei sistemi a lenti cilindriche successivi, la variazione proporzionale alla messa a fuoco era ottenuta combinando due set di ottiche anamorfiche in uno: un robusto sistema di \"compressione\" accoppiato con un sottosistema di \"espansione\" leggera. Il sottosistema di espansione era contro-ruotato in relazione al sistema di compressione principale, il tutto interconnesso meccanicamente con il meccanismo di messa a fuoco della lente principale. La combinazione di compressione ed espansione cambiava il rapporto anamorfico della misura necessaria per minimizzare l'effetto \"anamorphic mumps\" (letteralmente parotite-orecchioni anamorfici, riferimento al fatto che i visi e soprattutto le orecchie venivano deformate durante l'allargamento dell'immagine nell'area di interesse del fotogramma). Sebbene queste tecniche siano state considerate come una correzione per gli \"anamorphic mumps\", erano in realt\u00e0 un compromesso. I cineasti avevano ancora bisogno di stare attenti durante le riprese in modo tale da ridurre gli effetti del cambiamento nelle proporzioni. La prima azienda a produrre un sistema anti \"anamorphic mumps\" fu la Panavision alla fine degli anni 50.\nMentre il formato widescreen anamorfico scope era ancora in uso come formato cinematografico, iniziava a perdere popolarit\u00e0 a favore di formati piani, principalmente verso la pellicola Super 35 millimetri. Ci sono diverse ragioni per questo: \nL'anamorfico come formato di stampa della pellicola, tuttavia, \u00e8 ben affermato come standard per la proiezione widescreen. A prescindere dai formati utilizzati nelle riprese, le stampe distribuite di un film con un aspect ratio di 2.39:1 saranno sempre in formato widescreen anamorfico. Questo non \u00e8 destinato a cambiare presto perch\u00e9 le sale cinematografiche di tutto il mondo non hanno bisogno di investire in attrezzature speciali per proiettare questo formato, tutto ci\u00f2 che \u00e8 richiesto \u00e8 una lente di proiezione anamorfica, che \u00e8 stata considerata a lungo un equipaggiamento di serie.\nAltri formati di pellicola widescreen (comunemente 1.85:1 e 1.66:1) sono semplicemente ritagliati lungo la dimensione verticale per produrre l'effetto widescreen, una tecnica nota come mascheratura o \"matting\". Questo pu\u00f2 avvenire sia durante le riprese, dove viene mascherata l'inquadratura nella finestrella, o in laboratorio, dove si pu\u00f2 creare otticamente una mascheratura sulla stampa. Entrambi i metodi producono una cornice simile a quella di figura 1, ed \u00e8 noto come \"hard matte\".\nIl rapporto d'aspetto.\nUn errore comune sul formato anamorfico riguarda il numero effettivo della larghezza dell\"'aspect ratio\": 2,35, 2,39 o 2,4. Dal momento che le lenti anamorfiche in quasi tutti i sistemi anamorfici 35\u00a0mm forniscono una compressione 2:1, si potrebbe logicamente concludere che un rapporto 1.375:1 porterebbe ad un aspect ratio di 2.75:1 quando viene utilizzato con lenti anamorfiche. Tuttavia, a causa delle differenze dell'apertura della finestrella delle macchine di ripresa e delle dimensioni dell'apertura della maschera di proiezione per i film anamorfici, le dimensioni delle immagini utilizzate per il film anamorfico variano rispetto alla loro controparte piatta (sferica). A complicare le cose, gli standard della SMPTE per questo formato sono variati nel corso del tempo e, a complicare ulteriormente le cose, nelle stampe antecedenti al 1957 si utilizzava parte della superficie per la colonna sonora ottica (invece di avere il suono magnetico sui lati), il che portava il rapporto a 2.55:1.\nLa definizione iniziale della SMPTE per la proiezione anamorfica con una colonna sonora ottica lungo il lato (PH22.106-1957), emessa nel dicembre del 1957, standardizzava l'apertura del proiettore a 0,839 \u00d7 0,715 pollici (21,3 \u00d7 18,2 millimetri) con un aspect ratio di 1.17:1. L'aspect ratio per questa apertura, dopo un decompressione 2x, era di 2,3468...:1 che arrotondati portavano al valore comunemente utilizzato di 2.35:1. Una nuova definizione \u00e8 stata rilasciata nel mese di ottobre 1970 (PH22.106-1971) che prevedeva una dimensione verticale di 0,700 pollici per l'apertura del proiettore, leggermente pi\u00f9 piccola della precedente, per contribuire a rendere meno evidente le giunte agli spettatori. Le stampe anamorfiche utilizzano un'area maggiore del negativo rispetto agli altri formati lasciando poco spazio per le giunzioni, di conseguenza, una linea luminosa orizzontale lampeggiava sullo schermo ogni volta che la giunzione era proiettata, quindi era necessario restringere l'apertura verticale per ridurre questo fenomeno, anche prima dell'emissione della PH22.106 -1971. Questa nuova dimensione dell'apertura per la proiezione di 0,838 \u00d7 0,700 pollici (21,3 \u00d7 17,8\u00a0mm), aveva un aspect ratio di 1,1971...: 1, che dopo la lente anamorfica diventava di 2.39:1 (comunemente indicato con il valore arrotondato di 2.40:1 o 2.4:1). La revisione pi\u00f9 recente, dell'agosto 1993 (SMPTE 195-1993), altera leggermente le dimensioni in modo da standardizzare la larghezza dell'apertura di proiezione portandola a 0,825 pollici (21,0 millimetri) per tutti i formati, anamorfico (2.39:1) e flat (1.85:1). L'altezza dell'apertura di proiezione \u00e8 stata ridotta di 0,01 pollici in questa specifica portandola a 0,825\u00d70,690 pollici (21,0 \u00d7 17,5\u00a0mm), con un aspect ratio di 1,1956...: 1 (comunemente arrotondato a 1.20:1), per mantenere un rapporto non compresso di 2.39:1. L'apertura della camera \u00e8 rimasta la stessa: 2.35:1 o 2.55:1 se prima del 1958.\nLe stampe anamorfiche sono ancora spesso chiamate \"Scope\" o 2,35 dai proiezionisti, direttori della fotografia, e altri che lavorano nel campo, solo per la forza dell'abitudine. 2,39 \u00e8 in realt\u00e0 quello a cui generalmente ci si riferisce (a meno che non si stia discutendo di film in formato anamorfico prodotti fra il 1958 e il 1970), che di solito viene arrotondato in maniera non corretta a 2,40 (invece del corretto 2.4). Con l'eccezione di alcuni esperti, generalmente 2,35, 2,39, 2,40 hanno lo stesso significato per i professionisti, sia che siano consapevoli dei cambiamenti oppure no."}
{"id": "4088389", "revid": "133557", "url": "https://it.wikipedia.org/wiki?curid=4088389", "title": "Psicoterapia e Scienze Umane", "text": "Psicoterapia e Scienze Umane \u00e8 una rivista trimestrale fondata nel 1967 da Pier Francesco Galli nell'ambito del \"Gruppo Milanese per lo Sviluppo della Psicoterapia\" di Milano, attivo dal 1960.\nDal 1982 \u00e8 pubblicata dall'editore FrancoAngeli di Milano, e dal 2004 \u00e8 diretta da Pier Francesco Galli, Marianna Bolko e Paolo Migone (quest'ultimo \u00e8 direttore responsabile).\nDescrizione.\n\"Psicoterapia e Scienze Umane\" ha permesso un notevole sviluppo della psicoterapia in Italia, rappresentando un punto di vista critico e indipendente sui temi che hanno attraversato il dibattito sulla formazione, sulla teoria della tecnica, sul confronto tra approcci, con una particolare attenzione alla storia delle idee in psicoterapia e alla dimensione interdisciplinare.\nIl progetto culturale di \"Psicoterapia e Scienze Umane\" \u00e8 iniziato agli inizi degli anni 1960 quando, a livello editoriale, era gi\u00e0 caratterizzato da due iniziative: la collana Feltrinelli \"Biblioteca di Psichiatria e di Psicologia Clinica\" (fondata da Pier Francesco Galli e Gaetano Benedetti nel 1960, con 87 titoli pubblicati), e la collana Boringhieri \u201cProgramma di Psicologia Psichiatria Psicoterapia\u201d (fondata da Pier Francesco Galli nel 1964, con circa 300 titoli a tutt'oggi pubblicati). In seguito sono state fondate altre collane, come la collana Bollati Boringhieri \"L'osservazione psicoanalitica\" nel 1992 (con 24 titoli), e la collana Einaudi \"Tracce dalla psicoanalisi\".\nIl gruppo di \"Psicoterapia e Scienze Umane\" organizz\u00f2 a partire dal 1962 una serie di seminari e corsi di aggiornamento internazionali . "}
{"id": "4088395", "revid": "15756", "url": "https://it.wikipedia.org/wiki?curid=4088395", "title": "Yama on'na kabe on'na", "text": " \u00e8 in origine una serie seinen manga scritta da Atsuko Takakura in 13 volumi e pubblicata a partire dal 2005. Ne \u00e8 stata fatta poi una trasposizione live action come dorama stagionale estivo in 12 puntate, prodotto e mandato in onda da Fuji TV nel 2007.\nTrama.\nMegumi, la protagonista della nostra storia, lavora presso il grande magazzino \"Marukoshi\" ed \u00e8 la classica donna in carriera molto popolare e stimata (ma anche benevolmente invidiata) tra le colleghe. Tuttavia, ha un problema di non facile soluzione e che la cruccia alquanto: difatti, nonostante la sua indubbia bellezza, si ritrova ad avere un seno alquanto scarso, anzi praticamente inesistente.\nQuesto fatto le produce un notevole complesso d'inferiorit\u00e0 davanti alle altre donne: un suo ex compagno di scuola l'aveva soprannominata \"Kabe onna-donna muro\" (ma traducibile anche come \"donna-pietra\") e, da allora, la cosa \u00e8 diventata per lei quasi un'ossessione. Un giorno, una bella e giovane ragazza molto ben dotata di petto appare davanti a lei, anzi dietro di lei, in autobus: Megumi sente qualcosa di gigantesco (il seno di una giovane donna) che le preme sulla schiena.\nSi chiama Marie e, dopo un primo momento di turbamento e quasi di rabbia per la generosit\u00e0 che la natura le ha concesso, Megumi impara ben presto ad apprezzare le qualit\u00e0 di Marie: \u00e8 difatti sincera, ingenua, buona, al limite dell'assurdo a volte.\nLe due fanno amicizia, i loro caratteri trovano una reciproca affinit\u00e0 e completamento: saranno colleghe all'interno del grande magazzino, come commesse addette alla vendita al reparto borsette.\nMarie, considerata dalle altre ragazze un po' strana, sia per il suo insaziabile appetito (\u00e8 capace di divorare ben tre piatti di pasta uno di seguito all'altro) che per la personalit\u00e0 anche troppo allegra e sciocca, si trova per\u00f2 ad avere una straordinaria quanto positiva capacit\u00e0, quella cio\u00e8 di pacificare eventuali rimostranze dei clienti e farli uscire dal negozio sempre perfettamente soddisfatti: ella si completa cos\u00ec perfettamente con Megumi, la quale ha una gran intelligenza e capacit\u00e0 nelle questioni commerciali.\nLe due donne, con i seni e le personalit\u00e0 opposte ma complementari e nonostante la rivalit\u00e0 naturale emergente tra le due, troveranno molte difficolt\u00e0 lungo il loro percorso; ma ci\u00f2 non le far\u00e0 retrocedere o darsi per vinte, n\u00e9 in ambito lavorativo n\u00e9 tanto meno in quello amoroso e sentimentale. Scopriranno d'avere molte pi\u00f9 cose in comune di quanto potessero supporre all'inizio: tranne, ovviamente, la grandezza del seno.\nSigla.\n\"Toki no Kakera\" degli Exile"}
{"id": "4088396", "revid": "767487", "url": "https://it.wikipedia.org/wiki?curid=4088396", "title": "Killing Down", "text": "Killing Down \u00e8 un film del 2006 diretto da Blake Calhoun.\nTrama.\nSiamo nel 1993. Sette anni dopo \u00e8 successo ma Steven Down non pu\u00f2 lasciarlo andare. \u00c8 un paranoico, tormentato da un disordine cronico. Un uomo che doveva arrestare \u00e8 ancora libero e continua ad uccidere. Egli \u00e8 un veterano degli Stati Uniti d'America in cerca della verit\u00e0. Bisogna scoprire la verit\u00e0 su una persona che \u00e8 stato torturato anni prima, nella giungla del Nicaragua. Ma \u00e8 questo l'uomo giusto? O Down \u00e8 solo convinto di fare un altro bagno di sangue? Soltanto il tempo lo dir\u00e0... e forse anche qualche proiettile. Ad aiutare quest'uomo c'\u00e8 Rachel una donna molto in gamba che anche lei si immischier\u00e0 nella battaglia. Ora bisogner\u00e0 scoprire chi e se ne usciranno vivi. Ad ostacolarli, invece, c'\u00e8 Oscar Peres un esperto militare, con una banda di pi\u00f9 di 200 mercenari armati fino ai denti.\nProduzione.\nLe riprese di Killing Down si sono svolte a Dallas in Texas a partire dal giugno 2005 e sono durate otto settimane. Il film \u00e8 stato distribuito in USA il 2 maggio 2006 in DVD. In Italia invece \u00e8 stato distribuito il 14 febbraio 2007 nelle sale cinematografiche."}
{"id": "4088397", "revid": "690118", "url": "https://it.wikipedia.org/wiki?curid=4088397", "title": "Blindo Lancia IZ", "text": ""}
{"id": "4088400", "revid": "305330", "url": "https://it.wikipedia.org/wiki?curid=4088400", "title": "Badia leonense", "text": ""}
{"id": "4088401", "revid": "767487", "url": "https://it.wikipedia.org/wiki?curid=4088401", "title": "Guillaume Repin", "text": "Il culto.\nLa causa dei martiri d'Angers fu introdotta il 13 novembre 1976.\nL'autenticit\u00e0 del loro martirio fu riconosciuta dalla Santa Sede il 9 giugno 1983.\nIl 19 febbraio 1984, nella basilica di San Pietro in Vaticano, papa Giovanni Paolo II proclam\u00f2 beati Guillaume Repin, gli altri 98 martiri di Angers e Giovanni Mazzucconi.\nL'elogio dei beati Guillaume Repin e Laurent Batard si legge nel martirologio romano al 2 gennaio."}
{"id": "4088402", "revid": "22356", "url": "https://it.wikipedia.org/wiki?curid=4088402", "title": "Xiphodontidae", "text": "Gli xifodontidi (Xiphodontidae) sono una famiglia di artiodattili estinti, caratteristici dell'Eocene medio e superiore (circa 45 - 35 milioni di anni fa). I loro resti fossili sono stati ritrovati esclusivamente in Europa. \nDescrizione.\nQuesti animali erano di piccole dimensioni, e l'altezza al garrese non doveva superare i 40 centimetri. L'aspetto era simile a quello delle gazzelle, con lunghe zampe bidattile, molto adatte alla corsa veloce. Il cranio era allungato e sottile, e presenta una dentatura piuttosto specializzata (selenodonte), con premolari allungati e divenuti superfici taglienti. \nEvoluzione e classificazione.\nA causa delle caratteristiche stranamente evolute in confronto ad altri artiodattili eocenici, gli xifodontidi sono stati spesso messi in correlazione con i tilopodi (tra cui i cammelli). Non \u00e8 chiaro, per\u00f2, il loro effettivo legame di parentela con i tilopodi: sembra che le caratteristiche che accomunano i due gruppi potrebbero essere state condivise con altri gruppi di artiodattili primitivi. \nGli xifodontidi apparvero nel corso dell'Eocene medio e si svilupparono esclusivamente in Europa, dando vita a un numero relativamente modesto di forme (tra cui \"Xiphodon\" e \"Dichodon\"), ebbero una notevole speciazione nell'Eocene superiore ma si estinsero alla fine del periodo, anche se alcune forme di \"Xiphodon\" potrebbero essere sopravvissute nell'Oligocene inferiore, dopo la Grand Coupure.\n\u00c8 interessante notare che all'interno di una singola linea evolutiva vi siano esempi di progressiva evoluzione della dentatura: il genere \"Dichodon\", ad esempio, presentava specie primitive (ad es. \"D. ruetimeyeri\") in cui il cranio era relativamente corto e i premolari erano di forma tipica; in seguito (\"D. cartieri\") l'ultimo premolare assunse una forma simile a quella di un molare, mentre gli altri divennero sempre pi\u00f9 simili a lame allungate, fino a diventare (in \"D. subtile\" dell'Eocene superiore) allungati a dismisura. In \"D. subtile\" anche il canino aveva preso la forma di una lama tagliente.\nPaleobiologia.\nGli xifodontidi erano adattati alla corsa veloce, grazie all'allungamento delle zampe. Come per altri artiodattili del periodo, questo adattamento suggerisce una tendenza verso lo sviluppo di spazi aperti e la riduzione delle foreste intricate nel corso dell'Eocene."}
{"id": "4088406", "revid": "767487", "url": "https://it.wikipedia.org/wiki?curid=4088406", "title": "Evan Dietrich-Smith", "text": "Carriera professionistica.\nGreen Bay Packers.\nEvan Dietrich-Smith firm\u00f2 come free agent coi Green Bay Packers, dopo non essere stato scelto nel draft NFL 2009. Nella sua prima stagione da professionista gioc\u00f2 tredici gare, nessuna delle quali da titolare.\nSeattle Seahawks.\nNella stagione 2010, Dietrich-Smith pass\u00f2 ai Seattle Seahawks, rimanendo nel loro roster per la maggior parte dell'annata senza tuttavia mai scendere in campo e finendo per venire rilasciato.\nSeconda volta coi Packers.\nIl 31 dicembre 2010, il giocatore rifirm\u00f2 coi Green Bay Packers e vinse il suo primo titolo NFL quando i Packers sconfissero i Pittsburgh Steelers nel corso del Super Bowl XLV.\nNella gara del Giorno del Ringraziamento, il 24 novembre 2011, Dietrich-Smith ricevette almeno un colpo intenzionale a tradimento al braccio destro dal defensive tackle dei Detroit Lions Ndamukong Suh. In seguito a tali fatti, Suh fu sospeso per due gare. Evan concluse la stagione giocando tutte le 16 gare stagionali, tre delle quali da titolare. I Packers terminarono col miglior record della lega, 15-1, ma furono eliminati anzitempo nei playoff dai New York Giants.\nNella stagione 2013, l'ultima ai Packers, Dietrich-Smith disput\u00f2 per la prima volta in carriera tutte le 16 partite della stagione regolare come titolare.\nTampa Bay Buccaneers.\nIl 14 marzo 2014, Dietrich-Smith firm\u00f2 coi Tampa Bay Buccaneers un contratto quadriennale del valore di 14,25 milioni di dollari."}
{"id": "4088412", "revid": "671029", "url": "https://it.wikipedia.org/wiki?curid=4088412", "title": "Associazione Sportiva Calciosmania 2006-2007", "text": "Questa voce raccoglie le informazioni riguardanti l'Associazione Sportiva Calciosmania nelle competizioni ufficiali della stagione 2006-2007.\nStagione.\nLa squadra ha partecipato nella stagione 2006-2007 al girone E della Serie B, la terza serie del campionato di calcio femminile italiano, per il secondo anno consecutivo. La stagione si \u00e8 conclusa con un terzo posto in campionato, dimostrandosi terza forza del girone dopo Roma e Sezze che hanno lottato tra loro per il primo posto. Nella Coppa Italia di Serie B il Napoli ha raggiunto i quarti di finale, dove \u00e8 stato sconfitto ed eliminato dal Vis Francavilla Fontana, che ne ha precluso la possibilit\u00e0 di disputare i quarti di finale della Coppa Italia."}
{"id": "4088414", "revid": "123937364", "url": "https://it.wikipedia.org/wiki?curid=4088414", "title": "Episodi de La casa nella prateria (film post serie)", "text": "I film post-serie de La casa nella prateria sono stati trasmessi dalla NBC dal 12 dicembre 1983 al 4 febbraio 1984.\nDopo la nona stagione furono infatti realizzati tre film TV, successivamente divisi in due parti ciascuno e trasmessi come normali episodi. Il secondo film, che originariamente avrebbe dovuto essere trasmesso nel dicembre 1983, in America \u00e8 andato in onda l'anno successivo, dopo il finale ufficiale della storia, raccontato nel terzo film. "}
{"id": "4088420", "revid": "1892390", "url": "https://it.wikipedia.org/wiki?curid=4088420", "title": "Arbusto Energy", "text": "La Arbusto Energy, detta anche Arbusto Oil, \u00e8 stata una compagnia petrolifera ed energetica fondata nel 1979 a Midland, in Texas, dall'ex presidente degli Stati Uniti George W. Bush, che riun\u00ec un gruppo di investitori che comprendeva Dorothy Bush, Lewis Lehrman, William Henry Draper III, Bill Gammell e James R. Bath.\n. Questo fatto \u00e8 diventato controverso dopo gli attacchi dell'11 settembre 2001. Dopo la morte di Salem bin Laden in un incidente aereo in Texas nel 1988, i suoi interessi sulla Arbusto Energy (insieme ad altre attivit\u00e0 del \"Binladin Group\"), passarono a Khalid bin Mahfouz."}
{"id": "4088424", "revid": "1748167", "url": "https://it.wikipedia.org/wiki?curid=4088424", "title": "Olaf Scholz", "text": "Biografia.\nOlaf Scholz \u00e8 nato come primo di tre fratelli a Osnabr\u00fcck, ma ha vissuto a Amburgo dalla sua infanzia. \u00c8 figlio di Gerhard Scholz, impiegato nell'industria tessile, e di Christel Grunwald. Il fratello minore Jens \u00e8 anestesista, professore universitario e presidente del consiglio di amministrazione del Centro Medico dell'Universit\u00e0 dello Schleswig-Holstein.\nVenne battezzato come protestante luterano, ma successivamente rinuncer\u00e0 all'appartenenza religiosa a qualunque chiesa. Durante il suo giuramento, divenne il secondo cancelliere dopo Gerhard Schr\u00f6der a non usare la formula \"e che Dio mi aiuti\" (in tedesco: \"So wahr mir Gott helfe\"). Consegu\u00ec la maturit\u00e0 scolastica nel 1977 e una laurea in Giurisprudenza presso l'Universit\u00e0 di Amburgo; dal 1985 \u00e8 avvocato specializzato in diritto del lavoro. Dal 1975 \u00e8 stato membro della SPD, come membro dei Jusos, l'organizzazione della giovent\u00f9 del partito, us\u00f2 spesso retorica della sinistra: descrisse la NATO come aggressiva e imperialista, la Germania occidentale come \"roccaforte del capitale alto d'Europa\" e sostenne la corrente marxista del suo partito.\nDurante gli anni seguenti, moder\u00f2 la sua ideologia e ricopr\u00ec vari incarichi del partito. Scholz sostenne il programma chiamata \"Agenda 2010\", era descritto membro della corrente \"Schr\u00f6deriana\" dell\u2032SPD. Oggi Scholz fa parte della corrente moderata e centrista del suo partito. Fu deputato del Bundestag dal 1998 al 2011. Dal 2002 al 2004 fu segretario generale dell'SPD e dal 2007 al 2009 Ministro del lavoro e degli affari sociali nel primo governo di coalizione di Angela Merkel. Dal 7 marzo 2011 al 13 marzo 2018 ricopr\u00ec la carica di sindaco di Amburgo dopo che l' SPD raggiunse la maggiorit\u00e0 assoluta nelle elezioni del 2011. Sotto il suo governo, lo stato di Amburgo compr\u00f2 azione dalla compagnia armatoriale Hapag-Lloyd per salvare circa 20 000 posti di lavoro. Inoltre, stimol\u00f2 la costruzione di migliaia di appartamenti nuovi.\nNegli anni seguenti e durante la campagna elettorale di 2021, Scholz venne criticato per il suo ruolo in uno scandalo finanziario concernente la banca M.M. Warburg &amp; Co, in cui la citt\u00e0 di Amburgo perse 47 milioni di euro. Giornali e altri politici accusarono Scholz di avere fallito nell' impedire l\u00b4escalation delle manifestazioni durante il G20 del 2017 a Amburgo. Nel 2018 fu nominato Ministro delle finanze nel governo di grande coalizione guidato da Angela Merkel. In quest'ufficio, Scholz propose una tassa minimale globale per combattere l'evasione fiscale. Dopo il collasso dell'azienda Wirecard, Scholz inizi\u00f2 un processo di riforma della BaFin, l'ufficio di sorveglianza finanziaria della Germania. Sotto la responsabilit\u00e0 di Scholz come ministro, la BaFin non fu in grado di controllare gli affari di Wirecard. Dal 13 febbraio al 22 aprile 2018 fu commissario ad interim dell'SPD, prima dell'elezione formale a presidente di Andrea Nahles. Vive a Potsdam con la moglie Britta Ernst, anch'ella attiva in politica con l'SPD.\nCandidato Cancelliere.\nIl 10 agosto 2020, l\u2019esecutivo del partito, nonostante la sconfitta al congresso di Scholz e della candidata associata alla segreteria Klara Geywitz contro il duo costituito da Norbert Walter-Borjans e Saskia Esken, lo nomin\u00f2 candidato cancelliere per le elezioni del Bundestag del 2021 che avrebbero portato la Germania a scegliere il successore della Merkel, destinata ad abbandonare il ruolo di Cancelliera dopo ben 16 anni.\nScholz \u00e8 stato scelto come candidato in grado di unire le diverse anime del partito in virt\u00f9 dell'esperienza accumulata nella risposta alla crisi aperta dalla pandemia di COVID-19, che ha condotto il Ministro delle Finanze ad acquisire un ruolo centrale nella messa a punto di pacchetti di stimolo economici interni e della nuova direzione economica europea culminata nell'avvio del debito mutualizzato comunitario con Next Generation EU nell'estate 2021. Scholz, inoltre, far\u00e0 guadagnare il miglior risultato dal 2005 alla SPD, che diventa cos\u00ec il primo partito nel Bundestag per la prima volta dal 1998. \nIn seguito a trattative tra SPD, Verdi e Partito Liberale Democratico Scholz \u00e8 stato indicato come cancelliere del prossimo governo, formato da una coalizione di questi tre partiti. In data 8 dicembre 2021, Scholz viene nominato ufficialmente cancelliere tedesco.\nCancelliere della Germania.\nLe prime visite ufficali del nuovo cancelliere sono state un incontro col presidente francese Emmanuel Macron, presidente della commissione europea Ursula von der Leyen e Segretario Generale della NATO Jens Stoltenberg. Il 20 dicembre 2021, Scholz ha incontrato Mario Draghi a Roma. \nPosizione durante la Crisi russo-ucraina del 2021-2022.\nDurante la crisi tra Russia ed Ucraina all\u2032inizio di 2022, Scholz ha visitato gli Stati Uniti, l'Ucraina e la\nRussia. Il ruolo della Germania in questo conflitto coinvolge anche la questione su Nordstream-2, un progetto per la costruzione di un gasdotto tra Russia e Germania. Mentre l\u2032amministrazione Biden \u00e8 ostile al progetto e chiede la sua cessazione nel caso di una invasione russa in Ucraina, il governo Scholz \u00e8 rimasto vago. Durante la sua visita a Washington, Scholz ha dichiarato che le conseguenze per la Russia sarebbero state dure e chiare nel caso di una guerra, ma non si fissava a una risposta chiara concernete Nordstream-2. I partiti del suo governo hanno posizioni divergenti sul progetto. Il 14 febbraio 2022, Scholz ha visitato il presidente dell\u2032Ucraina Volodymyr Zelens'kyj a Kiev, l\u2032indomani ha incontrato Vladimir Putin a Mosca. Stante la vicinanza dell'ex-cancelliere Gerhard Schr\u00f6der al governo russo, ed il suo coinvolgimento nel progetto di Nordstream-2, durante un\u2032intervista con CNN, Scholz si vedeva costretto a dichiarare: \"Lui [Schr\u00f6der] non lavora per il governo. Lui non \u00e8 il governo. Sono io il cancelliere adesso.\" Dopo il riconoscimento ufficiale delle \"repubblice\" di Lugansk e Doneck dal parte del governo russo, Scholz annunci\u00f2 la cessazione del progetto Nord-Stream.\nIl 28 febbraio 2022 il cancelliere tedesco, Olaf Scholz \u00e8 invitato a cena dal presidente francese Emmanuel Macron per parlare di Ucraina e \u201csovranit\u00e0 europea\u201d."}
{"id": "4088426", "revid": "1210536", "url": "https://it.wikipedia.org/wiki?curid=4088426", "title": "Dragon Zakura", "text": " \u00e8 un manga scritto da Norifusa Mita e pubblicato a partire dal 2003. \u00c8 stato adattato in una versione live action come dorama stagionale estivo in 11 puntate di TBS mandato in onda nel 2005. Segue la scia delle fortunate serie \"Great Teacher Onizuka\" e \"Gokusen\"; mentre nel 2010 ne \u00e8 stata fatta una versione coreana dal titolo \"Gongbu-ui sin\".\nTrama.\nKenji \u00e8 un avvocato in bolletta ed ex membro di una banda di motociclisti alla ricerca di una nuova opportunit\u00e0 d'impiego per ridare respiro alla sua carriera in stagnazione.\nFinalmente giunge la sua occasione quando viene a sapere che la \"famigerata\" Ryuuzan high school si trova quasi in bancarotta: questo liceo \u00e8 universalmente noto come \"Baka Gakkou\"-la scuola degli stupidi.\nKenji si fa immediatamente assumere e qui imposta una classe davvero speciale: la sua mira e desiderio \u00e8 quello di preparare i 5 migliori studenti disponibili per riuscire a fargli superare gli esami d'ammissione alla pi\u00f9 prestigiosa universit\u00e0 di Tokyo. Riuscir\u00e0 nel suo intento?"}
{"id": "4088433", "revid": "43530", "url": "https://it.wikipedia.org/wiki?curid=4088433", "title": "Uvula", "text": ""}
{"id": "4088434", "revid": "1652635", "url": "https://it.wikipedia.org/wiki?curid=4088434", "title": "Sascha Hehn", "text": "Biografia.\nFiglio dell'attore Albert Hehn e dell'attrice Gardy Artinger , tra cinema e televisione, ha partecipato complessivamente ad oltre novanta diverse produzioni.\nTra i suoi ruoli principali per il piccolo schermo, figurano quello di Pete Jarrett nella serie \"The Outsiders\" (1976-1977), quello di Victor nella serie \"La nave dei sogni\" (1981-1991) e quello del Dottor Udo Brinkmann nella serie \"La clinica della Foresta Nera\" (1985-1989) e quello del Dottor Markus Merthin nella serie \"Markus Merthin, medico delle donne\" (1994-1997).\n\u00c8 inoltre un volto noto al pubblico televisivo per essere apparso come guest-star in vari episodi degli anni ottanta della serie \"L'ispettore Derrick\".\nAlla carriera di attore affianca saltuariamente anche quella di doppiatore: ha prestato la propria voce, tra gli altri, all'attore britannico-canadese Mike Myers.\nDoppiatori italiani.\nNelle versioni in italiano dei suoi film, Sascha Hehn \u00e8 stato doppiato da:"}
{"id": "4088436", "revid": "1564499", "url": "https://it.wikipedia.org/wiki?curid=4088436", "title": "Pays de Retz", "text": "Il Pays de Retz era una delle regioni tradizionali della Bretagna durante l'\"Ancien R\u00e9gime\" ed era parte del Ducato di Bretagna. Dal punto di vista geografico, corrisponde alla parte sud-occidentale del dipartimento della Loira atlantica.\nGeografia.\nLa regione si trova a sud del fiume Loira, e confina a ovest con l'oceano Atlantico, a sud e ad est con la \"Marais breton\", la palude bretone, e con la Vandea, e poi sempre a est con il lago Lac de Grand-Lieu.\n\u00c8 composta da 47 comuni francesi, e prima della rivoluzione francese e la creazione dei dipartimenti, includeva anche 5 comuni poi passati alla Vandea. Le citt\u00e0 pi\u00f9 importanti furono Rez\u00e9, Pornic, Paimb\u0153uf, e Machecoul, che \u00e8 stata la capitale storica a partire dal 1581.\nStoria.\nAll'inizio del IX secolo la regione faceva parte del territorio dei Franchi, ma era ambita dal sovrano bretone, Nomino\u00eb che con suo figlio Erispoe, dopo una serie di vittorie contro i Franchi tra l'843 e l'851, riusc\u00ec ad ottenere questa regione, a seguito del trattato di Angers (851) tra Carlo il Calvo ed Erispo\u00eb, che ha dato \"Ratense\" o Pays de Retz, in Bretagna.\nNei secoli successivi si cre\u00f2 un conflitto tra la Bretagna e l'Anjou per il controllo della zona.\nLa regione fu resa nota anche dal famoso assassino seriale Gilles de Rais che fu accusato di aver torturato, uccisi e stuprato almeno 140 bambini dei contadini locali e per questo fu poi condannato a morte.\nA seguito della Rivoluzione francese e lo scoppio delle Guerre di Vandea nel 1793, la regione fu una delle roccaforti vandeane divenendo parte della cosiddetta \"Vandea Militare\" e, per tutta la durata delle guerre, fu scenario di molte battaglie.\nBandiera.\nLa bandiera del Pays de Retz risale probabilmente al 1251 e riprende i colori araldici dello stemma dei primi Signori di Retz (X secolo): \"croce sabbia su sfondo d'oro\".\nPer questo \u00e8 considerata una delle bandiere pi\u00f9 antiche di Francia e tutt'oggi viene utilizzata da associazioni storiche, culturali ed economiche."}
{"id": "4088444", "revid": "827882", "url": "https://it.wikipedia.org/wiki?curid=4088444", "title": "Premio Mart\u00edn Fierro 2011", "text": "Qui di seguito sono indicati i vincitori e i nominati del Mart\u00edn Fierro 2011. La cerimonia si \u00e8 tenuta il 27 maggio 2012 all'Hotel Hilton.\nIl Mart\u00edn Fierro d'oro \u00e8 stata vinto dalla serie televisiva \"El Puntero\". Il Mart\u00edn Fierro di platino \u00e8 andato ad Antonio Gasalla. Susana Gim\u00e9nez e Juan Alberto Bad\u00eda hanno ricevuto un Mart\u00edn Fierro Honor\u00edfico. Invece, Max Berliner e la serie televisiva \"El hombre de tu vida\" hanno ricevuto una targa."}
{"id": "4088445", "revid": "420721", "url": "https://it.wikipedia.org/wiki?curid=4088445", "title": "Trisettrice di Ippia", "text": ""}
{"id": "4088446", "revid": "1522738", "url": "https://it.wikipedia.org/wiki?curid=4088446", "title": "Dieta di Spira (1570)", "text": "La quinta Dieta imperiale di Spira, nota anche come la Dieta del 1570 (talvolta ci si riferisce come Spira V), \u00e8 stata una Dieta del Sacro Romano Impero tenutasi nel 1570 nella citt\u00e0 libera di Spira, ora l'attuale Speyer in Germania. La Dieta condanna i risultati della Dieta di Spira del 1526 e proibisce future riforme evangeliche. \u00c8 conseguenza anche della Protesta di Spira.\nDieta.\nLa Dieta ha deciso di consentire la stampa solo nelle libere citt\u00e0 imperiali, residenze e citt\u00e0 universitarie.\nLa Dieta ha inoltre deciso di restituire una parte dei terreni confiscati al principe elettore Giovanni Federico II di Sassonia ai suoi figli. Giovanni Casimiro ha ricevuto l'area di Coburgo e Giovanni Ernesto ha ricevuto l'area di Eisenach.\nLa Dieta ha inoltre aderito al Trattato di Spira del 1570 in cui il re Giovanni Sigismondo Z\u00e1polya d'Ungheria abdica dal trono in favore dell'Imperatore del Sacro Romano Impero Massimiliano II. Giovanni II d'Ungheria divenne cos\u00ec Principe di Transilvania."}
{"id": "4088455", "revid": "36426", "url": "https://it.wikipedia.org/wiki?curid=4088455", "title": "Casa di Giorgio Vasari", "text": ""}
{"id": "4088456", "revid": "22356", "url": "https://it.wikipedia.org/wiki?curid=4088456", "title": "Dichobunidae", "text": "I dicobunidi (Dichobunidae) sono una famiglia di artiodattili estinti, vissuti tra l'Eocene inferiore e l'Oligocene superiore (circa 56 - 42 milioni di anni fa). I loro resti fossili sono stati ritrovati in Asia, Nordamerica ed Europa. Sono considerati tra gli artiodattili pi\u00f9 primitivi.\nDescrizione.\nI dicobunidi erano piccoli animali, e alcuni di essi non superavano la taglia di un coniglio. Altri invece superavano la taglia di un gatto selvatico. Possedevano caratteristiche primitive e il loro aspetto doveva essere vagamente simile a quello di un tragulo con la coda lunga. Possedevano quattro o cinque dita su ogni zampa, e ogni dito terminava in un piccolo zoccolo. Possedevano una dentatura completa, al contrario degli artiodattili successivi con dentature pi\u00f9 specializzate. I denti erano a corona bassa (bunodonte) e non specializzati.\nClassificazione.\nI dicobunidi furono tra i primi artiodattili a svilupparsi, nel corso dell'Eocene inferiore, circa 52 milioni di anni fa. Le caratteristiche primitive della dentatura, cos\u00ec poco specializzata da essere ancora completa di tutti gli elementi e dai molari bunodonti, indicano che i dicobunidi dovevano essere tra gli artiodattili pi\u00f9 arcaici. In questa famiglia \u00e8 stato per lungo tempo incluso anche \"Diacodexis\", considerato il pi\u00f9 antico artiodattilo conosciuto, ma successivamente questo animale \u00e8 stato classificato in una famiglia a parte (Diacodexeidae). Tipici dicobunidi sono invece \"Dichobune\", \"Metriotherium\", \"Meniscodon\", \"Mouillacitherium\", \"Messelobunodon\", \"Eurodexis\" e \"Aumelasia\", questi ultimi tre ben conosciuti grazie a scheletri completi provenienti dal giacimento di Messel. I dicobunidi, nonostante le caratteristiche primitive, ressero bene l'impatto con la comparsa di altre forme di artiodattili pi\u00f9 evolute e sopravvissero fino all'Oligocene superiore.\nFilogenesi.\nDa http://www.helsinki.fi/~mhaaramo/metazoa/deuterostoma/chordata/synapsida/eutheria/artiodactyla/dichobunoidea/dichobunidae.html .\n \u2020Dichobunidae Turner, 1849 \n |--o \u2020Dichobuninae Turner, 1849\n | |--o \u2020\"Dichobune\" Cuvier, 1822 \n | | |-- \u2020\"D. leporina\" Cuvier, 1822\n | | |-- \u2020\"D. robertiana\" Gervais, 1848-52\n | | |-- \u2020\"D. fraasi\" Schlosser, 1902\n | | |-- \u2020\"D. cf. D. robertiana\" [Stehlin, 1906]\n | | |-- \u2020\"D. sigei\" Sudre, 1978\n | | |-- \u2020\"D. cf. D. fraasi\" [Sudre, 1978]\n | | |-- \u2020\"D. jehennei\" Brunet &amp; Sudre, 1980\n | | |-- \u2020\"D. cf. D. robertiana\" [Sudre, 1988]\n | | `-- \u2020\"D.\" indet. [Sudre, 1978, 1997]\n | |-- \u2020\"Synaphodus brachygnathus\" Pomel, 1848\n | |--o \u2020\"Protodichobune\" Lemoine, 1878\n | | |-- \u2020\"P. oweni\" Lemoine, 1878\n | | `-- \u2020\"P. cf. P. oweni\" [Erfurt &amp; Sudre, 1996]\n | |--o \u2020\"Metriotherium\" Filhol, 1882\n | | |-- \u2020\"M. mirabile\" Filhol, 1882\n | | |-- \u2020\"M. paulum\" Stehlin, 1906\n | | |-- \u2020\"M. minutum\" Brunet &amp; Sudre, 1980\n | | |-- \u2020\"M. sarelense\" Sudre in Astruc et al., 2003\n | | `-- \u2020\"M. cf. M. sarelense\" [Astruc et al., 2003]\n | |--o \u2020\"Meniscodon\" R\u00fctimeyer, 1888\n | | |-- \u2020\"M. picteti\" R\u00fctimeyer, 1888\n | | `-- \u2020\"M. europaeum\" (R\u00fctimeyer, 1888)\n | |--o \u2020\"Buxobune\" Sudre, 1978\n | | |-- \u2020\"B. daubreei\" Sudre, 1978\n | | `-- \u2020\"B. aff B. daubreei\" [Erfurt &amp; Haubold, 1989]\n | |--o \u2020\"Aumelasia\" Sudre, 1980\n | | |-- \u2020\"A. gabineaudi\" Sudre, 1980\n | | |-- \u2020\"A. menieli\" Sudre et al., 1983\n | | |-- \u2020\"A. cf. A. gabineaudi\" [Franzen, 1988]\n | | |-- \u2020\"A. maniai\" Erfurt &amp; Haubold, 1989\n | | `-- \u2020\"A. aff. A. menieli\" [Erfurt &amp; Haubold, 1989]\n | |--o \u2020\"Messelobunodon\" Franzen, 1980\n | | |-- \u2020\"M. schaeferi\" Franzen, 1981\n | | `-- \u2020\"M. aff. M. schaeferi\" [Erfurt &amp; Haubold, 1989]\n | `-- \u2020\"Neufferia manderscheidi\" Franzen, 1994\n |--o \u2020Eurodexeinae Erfurt &amp; Sudre, 1996\n | |--o \u2020\"Eygalayodon\" Sudre &amp; Marandat, 1993\n | | |-- \u2020\"E. montenati\" Sudre &amp; Marandat, 1993\n | | `-- \u2020\"E. isavenaensis\" Checa, 2004\n | |-- \u2020\"Lutzia eckfeldensis\" Franzen, 1994\n | |--o \u2020\"Eurodexis\" Erfurt &amp; Sudre, 1996 [\u201cMesselobunodon\u201d Franzen, 1980]\n | | |-- \u2020\"E. ceciliensis\" (Franzen &amp; Krumbiegel, 1980) \n | | |-- \u2020\"E. russelli\" Sudre &amp; Erfurt, 1996 [\u201cDiacodexis russelli\u201d]\n | | |-- \u2020\"E. cf. E. russelli\" [Sudre &amp; Erfurt, 1996]\n | | `-- \u2020\"E. sp.\" [Erfurt &amp; Sudre, 1996]\n | `-- \u2020\"Parahexacodus germanicus\" Erfurt &amp; Sudre, 1996\n |--o \u2020Hyperdichobuninae Gentry &amp; Hooker, 1988\n | |--o \u2020\"Hyperdichobune\" Stehlin, 1910\n | | |-- \u2020\"H. spinifera\" (Stehlin, 1906)\n | | |-- \u2020\"H. nobilis\" (Stehlin, 1906)\n | | |-- \u2020\"H. spectabilis\" Stehlin, 1910\n | | |-- \u2020\"H. langi\" (R\u00fctimeyer, 1891)\n | | |-- \u2020\"H. hammeli\" Sudre, 1978\n | | |-- \u2020\"H. sp.\" [Sudre, 1978, Hooker &amp; Weidmann, 2000]\n | | `-- \u2020\"H. cf. H. hammeli\" [Sudre, 1997]\n | `--o \u2020\"Mouillacitherium\" Filhol, 1882\n | |-- \u2020\"M. elegans\" Filhol, 1882\n | |-- \u2020\"M. cartieri\" (R\u00fctimeyer, 1891) Stehlin, 1906\n | |-- \u2020\"M. schlosseri\" Sudre, 1978\n | |-- \u2020\"M. cf. M. elegans\" [Sudre, 1978]\n | `-- \u2020\"M. sp.\" [Stehlin, 1906]\n `--o \u2020Lantianiinae M\u00e9tais et al., 2004\n |-- \u2020\"Lantianius xiehuensis\" Chow, 1964\n |-- \u2020\"Eolantianius russellii\" Averianov, 1996\n `-- \u2020\"Elaschitotherium qii\" M\u00e9tais et al., 2004\n Dichobunidae \"incertae sedis\":\n \u2020\"Haqueina\" Dehm &amp; Oettingen-Spielberg, 1958 \n \u2020\"H. haquei\" Dehm &amp; Oettingen-Spielberg, 1958\n \u2020\"H. haichinensis\" Vislobokova, 2004\n \u2020\"Dulcidon gandaensis\" Van Valen, 1965 \n \u2020\"Paraphenacodus solivagus\" Gabunia, 1971\n \u2020\"Aksyiria oligostus\" Gabunia, 1973\n \u2020\"Chorlakkia\" Gingerich et al., 1979\n \u2020\"C. hassani\" Gingerich et al., 1979\n \u2020\"C. valerii\" Vislobokova, 2004\n \u2020\"Pakibune chorlakkiensis\" Thewissen et al., 1987\n \u2020Dichobunidae indet. A. [Thewissen et al., 1983]\n \u2020Dichobunidae indet. B. [Thewissen et al., 1987]\n \u201cDichobunid\u201d indet \u201clarge\u201d [West, 1980b, Thewissen et al., 2001]\n Artiodactyla indet. 1. [Tsubamoto et al., 2005]\n \u2020\"Wutuhyus primiveris\" Tong &amp; Wang, 2006\nPaleobiologia.\nLa forma dei denti dei dicobunidi suggerisce che questi animali fossero brucatori di piccole foglie tenere, forse nel sottobosco o nelle foreste pi\u00f9 intricate. La forma del corpo e delle lunghe zampe indica che i dicobunidi potevano essere animali molto veloci, che utilizzavano la corsa per sfuggire ai predatori, al contrario di molti animali loro contemporanei.\nAlcuni fossili di \"Aumelasia\" provenienti dal giacimento di Messel, con una dentatura in cui si riscontrano microusure che richiamano quelle presenti sui denti delle scimmie che si cibano di frutta, suggeriscono che questi animali potessero nutrirsi di frutta. Anche i contenuti dello stomaco di un esemplare di \"Aumelasia\" indicano che questo animale si nutriva di frutta e semi, e che ingeriva anche grani di sabbia; questi ultimi potevano essere ingeriti solo quando \"Aumelasia\" raccoglieva frutti caduti sul terreno (Franzen e Michaelis, 1988)."}
{"id": "4088457", "revid": "118171276", "url": "https://it.wikipedia.org/wiki?curid=4088457", "title": "French 75", "text": "Il French 75 \u00e8 un cocktail a base di gin, champagne e succo di limone. \u00c8 un cocktail ufficiale IBA.\nPreparazione.\nNello shaker versare 3 cl di gin, 1,5 cl di succo di limone e due gocce di sciroppo di zucchero. Agitare e filtrare in una fl\u00fbte. Completare aggiungendo 6 cl di champagne. Mescolare delicatamente. "}
{"id": "4088458", "revid": "599013", "url": "https://it.wikipedia.org/wiki?curid=4088458", "title": "Kevin Kampl", "text": "Biografia.\nI genitori di Kevin Kampl erano emigrati da Maribor prima della sua nascita andando in Germania e stabilendosi a Solingen, nella Renania Settentrionale-Vestfalia. L\u00ec i genitori erano impiegati nel commercio di auto usate.\nCarriera.\nClub.\nKampl inizia la carriera nel Bayer Leverkusen dopo un paio di anni passati a giocare per il Bayer Leverkusen II.\nPrestito al Greuther Furth e il ritorno al Leverkusen.\nSi trasferisce al Greuther Furth, dove debutta in 2. Bundesliga contro l'Erzgebirge Aue. Dopo sola mezza stagione passata al Greuther Furth, torna al Bayer Leverkusen, dove entra in campo una sola volta in un match di Europa League contro il Metalist Kharkiv.\nOsnabruck, Aalen, Salisburgo e Borussia.\nNell'estate 2011 passa all'Osnabruck. Dopo una mezza stagione nella quale ha segnato 2 volte e totalizzato 35 presenze, Kampl si trasferisce all'Aalen, facendo cos\u00ec ritorno in 2. Bundesliga dopo due anni, e segnando ben 2 volte in appena 3 presenze.\nAl termine della stagione viene ceduto al Red Bull Salisburgo, dove resta per due anni e mezzo segnando 15 volte su 61 presenze.\nNel gennaio 2015 si trasferisce al per 12 milioni di euro, dove fa valere le sue elevate capacit\u00e0 tecnico-tattiche, esordendo nella partita vinta 4-2 contro il , dove serve a Reus l'assist per il momentaneo 2-1.\nRitorno al Bayer Leverkusen e Lipsia.\nIl 28 agosto 2015 fa ritorno al Bayer Leverkusen dopo quattro anni. Nel 2017 viene ceduto definitivamente al .\nNazionale.\nKampl ha fatto parte della Nazionale slovena Under-21 fino a quando non ha esordito nel 2012 in nazionale maggiore. Ha segnato il suo primo gol il 6 settembre 2013 contro l'Albania alla sesta presenza.\nNel novembre 2018, dopo non essere stato convocato, lascia la nazionale a soli 28 anni.\nStatistiche.\nPresenze e reti nei club.\n\"Statistiche aggiornate al 17 agosto 2020.\""}
{"id": "4088462", "revid": "50488885", "url": "https://it.wikipedia.org/wiki?curid=4088462", "title": "Christopher Catesby Harington", "text": ""}
{"id": "4088463", "revid": "767487", "url": "https://it.wikipedia.org/wiki?curid=4088463", "title": "Freaked - Sgorbi", "text": "Freaked - Sgorbi (\"Freaked\") \u00e8 una film del 1993 diretto da Tom Stern e Alex Winter.\nTrama.\nNella trasmissione \"The Skye Daley Show\", il giovane attore Ricky Coogin, mostrato nell'ombra, da cui s'intuisce un profilo orribilmente sfigurato, racconta tramite flashback le sue disavventure all'affascinante presentatrice:\nRicky, assieme all'amico Ernie, accettano l'ingaggio per un tour pubblicitario nel Sud America per conto della multinazionale E.E.S. (Esportiamo tutto Eccetto le Scarpe), per la promozione dello Zygrot-24, un fertilizzante biogenetico dichiarato tossico negli Stati Uniti.\nInizialmente tallonato dal suo autonominatosi miglior fan, Stuey Gluck, un irritante ragazzino preoccupato per la carriera di Ricky, quest'ultimo riesce a sbarazzarsene in tempo per arrivare a Santa Orgasm, finendo per carambolare fuori dall'aereo in volo. All'arrivo Ricky viene accolto da un gruppo di manifestanti contro lo Zygrot-24, capeggiato dall'affascinante Julie. Ricky ed Ernie, travestitisi da uno di loro, riescono a convincere Julie a seguirli, nonostante la ragazza scopra relativamente presto le loro identit\u00e0. Julie chiede ai ragazzi di portarla a vedere \"Freek Land\", un circo dove vengono esibiti i fenomeni da baraccone. Arrivati oltre l'orario di chiusura, vengono accolti dal proprietario Elijah C. Skuggs e il suo braccio destro, un grosso freak denominato Rospo con una potente lingua prensile.\nCol pretesto di mostrare ai ragazzi i mostri di sua creazione, Elijah immobilizza il trio su dei lettini, facendoli venire a contatto con lo Zygrot-24, capace di trasformare le persone in mostri. Cos\u00ec Julie ed Ernie vengono fusi diventando siamesi, condividendo met\u00e0 ciascuno un unico corpo con due teste, mentre Ricky diventa \"la Bestia Umana\", una creatura il cui solo lato sinistro del corpo \u00e8 grottescamente deformato, somigliante ad un mostro gotico. Elijah, scontento perch\u00e9 la trasformazione di Ricky \u00e8 incompleta a causa della mancanza di Zygrot-24, rinchiude i tre ragazzi nei loro alloggi.\nQui incontrano gli altri mostri: l'Uomo Cane Ortiz, il capo del gruppo; il Verme, un entomologo mutato in un gigante verme umano; Naso, la cui testa \u00e8 interamente occupata da un enorme naso; Cow-Boy, una mucca dall'aspetto umanoide; la Donna Barbuta; Calzino, un uomo che ha una mano al posto della testa, che nasconde con un calzino; la Fiamma Eterna, che emette un'incessante flatulenza infuocata; Rosie La Capocchia, una microcefala; L'Orribile Uomo Rana, un francese intrappolato in una muta da sub; e Palla di Lardo, uno scheletro animato. Ricky all'inizio rifiuta la sua condizione, quindi anche l'amicizia degli altri mostri, ma grazie all'aiuto di Verme comincia ad abituarsi alla sua condizione. Scoprendo di avere sviluppato un collegamento telepatico con Stuey, cerca di riferirgli la loro situazione. Stuey decide cos\u00ec di raccontare tutto al Weekly World News, attirando su di s\u00e9 l'attenzione dell'E.E.S.\nNel frattempo Elijah organizza un'esibizione pubblica dei mostri, alla quale partecipa anche Ricky; quando un rappresentante dell'E.E.S. presente rifiuta di aiutarlo, comunicandogli il suo licenziamento, Ricky lo decapita col suo arto mostruoso, scatenando l'ira della folla e l'interesse di Elijah, che comincia a pianificare un nuovo spettacolo.\nIl mattino dopo, rifiutato dagli altri mostri, Ricky organizza un suo piano di fuga, ma viene scoperto da Elijah, il quale, anzich\u00e9 ucciderlo, gli rivela che nel nuovo spettacolo Ricky sar\u00e0 trasformato in un \"supermostro\" che uccider\u00e0 gli altri, ormai diventati inutili, in diretta. Tornato all'accampamento, Ricky cerca di avvisare i compagni in fuga, i quali non lo ascoltano fino al momento in cui Ortiz viene crivellato di pallottole dai guardiani, gli \"Occhi Rasta\" (due enormi bulbi oculari dalle tendenze rastafariane). Ricky viene finalmente accettato dagli altri, nonch\u00e9 da Julie.\nIl gruppo decide cos\u00ec di procurarsi dello Zygrot-24 per creare un unguento che possa trasformare Ricky in un supermostro buono in grado di salvare tutti. Riescono nel creare l'unguento, ma vengono scoperti dagli Occhi Rasta, che uccidono Calzino e fanno perdere a Ricky l'unguento. Egli comunque ruba degli amaretti, che divide tra i compagni.\nNel frattempo la E.E.S. arriva al circo, portando del nuovo Zygrot-24 e proponendo a Elijah un piano per trasformare la popolazione mondiale in una popolazione di mutanti lobotomizzati per il lavoro. Ricky percepisce la presenza di un imprigionato Stuey, al quale ordina di recuperare l'unguento.\nUna serie di errori per\u00f2 portano Stuey ad essere contaminato dal preparato, diventando un supermostro buono, e Ricky ad essere contaminato dall'unguento di Elijah, divenendo un supermostro malvagio. I due supermostri iniziano a combattere: nel corso della battaglia Elijah si rivolta contro la E.E.S., colpevole di aver cercato di rubargli la macchina crea-mostri, e sparge il fertilizzante su tutti i componenti del consiglio di amministrazione, trasformandoli in una enorme scarpa; i mostri riescono a far esplodere Rospo facendogli ingoiare un petardo, e Ricky recupera il controllo di s\u00e9 mediante le parole compassionevoli di Cow-Boy.\nRicky cos\u00ec cattura Elijah; questi gli rivela che, in cambio della vita, potrebbe consegnare ai mostri un antidoto per la loro condizione contenuto in una confezione di amaretti. Rendendosi conto di aver gi\u00e0 ingoiato l'antidoto, Ricky butta Elijah nella cisterna piena di Zygrot-24, dal quale riemerge mutato in una creatura che dalla vita in su \u00e8 identica alla presentatrice Skye Daley. L'F.B.I. interviene per fucilarlo.\nAlla fine del racconto viene rivelato che la sagoma deforme di Ricky era dovuta ad un mero gioco di luci e, ormai tornato normale, presenta tutti i mostri, guariti anch'essi, tranne Verme (al quale non piacciono gli amaretti, e quindi non ha assunto l'antidoto), Ortiz (non presente durante la distribuzione dei dolci) e Stuey (contaminato successivamente alla scorpacciata degli amaretti).\nCon un colpo di scena Skye rivela di essere Elijah, aggredendo Ricky. Julie riesce comunque a sparare a Elijah, salvare Ricky e ricongiungersi con lui, mentre Ernie spara nuovamente a Elijah, rivelatosi comunque vivo durante i titoli di coda.\nProduzione.\nOriginariamente chiamato \"Hideous Mutant Freekz\", avrebbe dovuto essere un film dell'orrore avente per protagonisti la band musicale \"Butthole Surfers\". In seguito \"Freaked\" fu riscritto e rimaneggiato pi\u00f9 volte da Stern, Winter e Tim Burns. I tre erano stati coinvolti in uno sketch televisivo su MTV chiamato \"The Idiot Box\", da cui \"Freaked\" eredita la surreale comicit\u00e0.\nDistribuzione.\nIl film fu notato dalla 20th Century Fox, ma, ostacolato da una serie di proiezioni di test insoddisfacente, e giudicato troppo \"strano\" per essere vendibile, \"Freaked\" fu proiettato in pochissimi cinema statunitensi.\nIn Italia venne presentato al Fantafestival il 16 giugno 1994, in cui le creature del film vinsero il premio nella sezione miglior attore. Usc\u00ec nelle sale a luglio."}
{"id": "4088465", "revid": "44876", "url": "https://it.wikipedia.org/wiki?curid=4088465", "title": "Stadio Francesco Pallozzi", "text": "Lo stadio Francesco Pallozzi \u00e8 lo stadio comunale di Sulmona, in provincia dell'Aquila, che ospita le partite casalinghe giocate dall'omonima squadra.\nL'impianto \u00e8 composto da una tribuna centrale coperta, di 1.116 posti, e un settore distinti senza copertura, di 295 posti; per una capienza totale di 1.411 spettatori. Il settore distinti \u00e8 riservato alla tifoseria ospite.\nStoria.\nL'impianto venne edificato negli anni trenta; un segno distintivo dell'epoca sono le cancellate che ritraggono eroi dello sport statuari e possenti che il regime fascista desiderava immortalare nell'arte.\nNel 2013, con il ritorno del Sulmona Calcio in Serie D dopo 18 anni, lo stadio viene sottoposto ad una ristrutturazione imposta dalla Lega Nazionale Dilettanti per apportare alcune migliorie risultando comunque idoneo per la Serie D. Per le prime due partite di campionato, i biancorossi furono comunque costretti a trasferirsi allo Stadio Guido Angelini di Chieti.\nDal 22 luglio 2019 lo stadio Pallozzi viene sottoposto a un importante ristrutturazione per la realizzazione del manto sintetico che va a sostituire quello in erba naturale. I lavori progettati e diretti dall'ingegnere Mario Santini durano diversi mesi, per un costo complessivo di 325\u00a0000 \u20ac, fino al 9 febbraio 2020 giorno in cui l'impianto torna disponibile per ospitare le partite interne dell'Ovidiana Sulmona impegnata nell'annata 2019-2020 nel campionato di Promozione Abruzzo Gir.B."}
{"id": "4088473", "revid": "180559", "url": "https://it.wikipedia.org/wiki?curid=4088473", "title": "Casa Vasari (Firenze)", "text": "La Casa Vasari \u00e8 un edificio di Firenze situato in borgo Santa Croce 8. Fu la residenza fiorentina del pittore, architetto e storico dell'arte Giorgio Vasari e conserva un pregevole ciclo di affreschi nel salone, da lui concepito e realizzato con l'aiuto degli allievi.\nStoria.\nL'edificio, databile attorno al 1500 quando in questa zona si erigevano palazzi o si ridisegnavano in tal senso le case a schiera medioevali preesistenti, \u00e8 noto per essere stato residenza fiorentina del pittore Giorgio Vasari, concessagli in affitto dal duca Cosimo I de' Medici nel 1557 dopo essere stata requisita nel 1548 a Niccol\u00f2 Spinelli, proprietario di vari immobili nella zona (come il palazzo Spinelli al n. 9 della strada). Nel 1561 la casa venne donata definitivamente all'artista in segno di riconoscenza per i suoi servigi. A similitudine di quanto fatto nella sua residenza nella citt\u00e0 natale di Arezzo, l'artista anziano e i suoi collaboratori (tra questi determinante il ruolo di Jacopo Zucchi) affrescarono attorno al 1572 vari ambienti, dei quali ci rimane la Sala Grande, al piano nobile, l'unico ambiente pressoch\u00e9 intatto della dimora.\nNel 1677 la residenza fu visitata da Francesco Cinelli che ci ha lasciato un'accurata descrizione sia degli affreschi sia delle altre opere d'arte qui al tempo conservate, tra le quali dipinti e disegni di Leonardo da Vinci, Ridolfo del Ghirlandaio, Fra' Bartolomeo, Albrecht D\u00fcrer, Santi di Tito, Parmigianino e Paolo Veronese.\nDopo la morte dell'artista la casa pass\u00f2 ai suoi eredi e nel 1687, con la scomparsa dell'ultimo erede, fu intestata a una congregazione di laici e acquistata, alla fine nel XIX secolo, dalla famiglia Morrocchi, tutt'oggi proprietaria, bench\u00e9 nel 1910 Walther Limburger la segnali come abitata dai Ghelardi (forse in locazione).\nNel 1942 l'edificio fu interessato da un intervento di restauro che comport\u00f2 la stesura di nuovi intonaci e la sostituzione di parte del pietrame della facciata. Al 1995 si data invece un intervento ai prospetti sul cortile interno.\nIn cattivo stato di conservazione, la Sala Grande \u00e8 stata restaurata grazie all'interessamento della propriet\u00e0, di Umberto Baldini e della Fondazione Horne (2009-2011) grazie a un finanziamento dell'Ente Cassa di Risparmio di Firenze e da allora aperta al pubblico su prenotazione, attraverso la biglietteria del vicino Museo Horne.\nIl palazzo appare nell'elenco redatto nel 1901 dalla Direzione Generale delle Antichit\u00e0 e Belle Arti, quale edificio monumentale da considerare patrimonio artistico nazionale, ed \u00e8 sottoposto a vincolo architettonico dal 1933.\nDescrizione.\nIl prospetto mantiene ancora oggi sostanzialmente il carattere cinquecentesco, e si presenta organizzato su tre assi per cinque piani, l'ultimo frutto di una soprelevazione ottocentesca. Le finestre si presentano allineate sulle cornici marcadavanzale, tutte profilate da bozze di pietra disposte a raggiera che, ben rilevate all'altezza del piano nobile (corrispondente alla Sala Grande), arretrano a filo dell'intonaco ai piani superiori, secondo una consuetudine propria del tempo che ricorre, ad esempio, anche nell'adiacente palazzo Antinori Corsini (al numero civico 6). Si segnala inoltre la graziosa finestra per i bambini, posta al di sotto della finestra centrale del primo piano. \"Le trasformazioni sei settecentesche, ma essenzialmente le modifiche apportate nell'Ottocento, permettono di fare solo delle ipotesi sulla struttura della casa nella seconda met\u00e0 del XVI secolo. Al XIX secolo risalgono sicuramente la realizzazione delle ampie scale a pozzo che sono andate a sostituire una scala ad anima a doppia rampa rettilinea, l'ampliamento del portale di accesso e l'accrescimento di un piano del corpo di fabbrica sulla strada, operazione che ha allungato ulteriormente il prospetto dopo il 'ridisegno' quasi sicuramente operato dopo la morte del Vasari\" (Marco Bini).\nNella piccola corte interna a cui si accede da un lungo androne, due possenti pilastri documentano le preesistenze trecentesche. Sulla parete di fondo \u00e8 un dipinto murale oramai dilavato, con due figure allegoriche a lato di un grande stemma oramai consunto (che Walther Limburger leggeva come riferito alla famiglia Guidotti), sempre riconducibile al tardo Cinquecento.\nLa Sala Grande.\nGli affreschi della Sala Grande esaltano il tema delle arti e del primato della pittura.\nLa decorazione, realizzata in collaborazione con la sua bottega, esalta la figura dell'artista ricordando alcune scene dei grandi pittori dell'antichit\u00e0, derivate da Erodoto e Plinio il Vecchio, rappresentando le allegorie delle Arti e ritraendo, nel fregio superiore, gli artisti pi\u00f9 importanti inclusi nelle celebri \"Vite\". Tale decorazione venne probabilmente ideata da Vincenzo Borghini, amico dell'artista. Sulla parete est si trova il caminetto in pietra serena, con un busto dipinto del Vasari stesso tra putti reggistemma, tendaggi e urne, e a destra l'affresco dell'\"Origine della pittura\", in cui un ragazzo ripassa la sua ombra disegnando una silhouette su una parete. Su questo lato le allegorie della \"Scultura\" e della \"Poesia\".\nLa parete sud mostra le \"Storie di Apelle\": il leggendario pittore greco \u00e8 nascosto dietro una sua opera per ascoltare i giudizi del popolo, raccogliendo il suggerimento di un ciabattino di modificare la forma dei calzari; ma quando il ciabattino, imbaldanzito per aver visto il suo consiglio realizzato, si mette a voler criticare l'anatomia delle gambe, ecco che il pittore lo scaccia, poich\u00e9 per criticare si deve avere conoscenza dell'argomento trattato. Su questo lato si trova la porta che conduce alle scale, sormontato dallo stemma Medici e di Cristina di Lorena e l'allegoria della \"Musica\": questa venne affrescata solo nell'Ottocento in stile, quando venne tamponata una porta che qui si trovava.\nIl lato ovest ha le \"Storie di Zeusi\" di Siracusa, che per ritrarre la dea Artemide fece arrivare al suo studio tutte le pi\u00f9 belle donne della citt\u00e0 e, fattele spogliare, scelse da ciascuna di esse il solo particolare pi\u00f9 bello, alla ricerca di una bellezza assoluta e ideale. Sullo sfondo si nota la rappresentazione di un atelier di allievi ispirato alla quotidianit\u00e0 dell'epoca, mentre in basso a destra si vedono le teste di due donne, probabilmente la moglie e la madre di Vasari. Le allegorie su questo lato sono l'\"Architettura\" e la \"Pittura\".\nL'ultimo lato, quello nord, mostra le aperture delle finestre, con tanto di una finestra per bambini tamponata, risalente ai proprietari che ebbero la casa dopo la morte dell'artista. Qui ha avvio il fregio dei tredici ritratti degli artisti, ispirati alle incisioni che decorano la seconda edizione delle \"Vite\" (1568), ma qui a colori. Per essi, Vasari compendi\u00f2 la sua idea dell'arte scegliendone tredici da lui stimati o per il ruolo avuto come precursori, o per gli alti livelli raggiunti nella propria opera, o perch\u00e9 determinanti nella sua formazione: compaiono cos\u00ec, da sinistra verso destra, \"Cimabue, Giotto\" e \"Masaccio\", poi \"Raffaello\" (come \"imago Christi\"), \"Michelangelo, Leonardo\" e \"Andrea del Sarto\"; seguono sul lato nord \"Donatello\" e \"Brunelleschi\" e su quello ovest \"Perin del Vaga, Giulio Romano, Rosso Fiorentino\" e \"Francesco Salviati\"."}
{"id": "4088475", "revid": "767487", "url": "https://it.wikipedia.org/wiki?curid=4088475", "title": "Emma Hewitt", "text": "Biografia.\nEmma fu la leader della rock band australiana \"Missing Ours\", con la quale produsse l'omonimo album nell'ottobre del 2008. La band che Emma form\u00f2 con suo fratello Anthony \u00e8 inattiva, perch\u00e9 entrambi si sono trasferiti in Europa e lavorano come compositori per Electronic dance music.\nEmma ha uno sfondo musicale Rock, nel 2007 ha prodotto il suo singolo di debutto nel campo della Progressive house, \"Carry Me Away\", che ha visto la collaborazione del DJ Britannico Chris lake. Il singolo ha raggiunto il numero 11 nella classifica spagnola e la numero 12 in quella finlandese. Il singolo rimase per 50 settimane nella Billboard hot dance airplay charts negli Stati Uniti e raggiunse la numero 1 nel dicembre del 2009.\nDopo il successo del suo primo singolo, ha lavorato con molti dj produttori trance come Cosmic Gate, Gareth Emery, Ronski Speed e i Dash Berlin. Il singolo \"Waiting\", che pubblic\u00f2 nel 2009 con gli stessi Dash Berlin, ha raggiunto la posizione numero 25 in Belgio. Nel programma radiofonico di Armin Van Buuren, \"A State Of Trance\", la canzone fu eletta la seconda miglior canzone del 2009 e agli \"International Dance Music Awards\" \"Waiting\" fu premiata come 'best \"HiNRG/Euro Track\": Emma era stata nominata due volte per la categoria \"Best Trance Track\" con \"Waiting\" e \"Not Enough Time\".\nDiscografia.\nCome \"Missing Ours\"\nCome \"Emma Hewitt\"\nSingoli\nCollaborazioni"}
{"id": "4088476", "revid": "682087", "url": "https://it.wikipedia.org/wiki?curid=4088476", "title": "CD197", "text": ""}
{"id": "4088479", "revid": "1728", "url": "https://it.wikipedia.org/wiki?curid=4088479", "title": "Diodato Lioy", "text": "Note biografiche.\nDirettore dell\"'Indipendenza italiana\" e collaboratore del \"Nomade\", nel 1862 fond\u00f2, assieme a Giovanni Brombeis, Lorenzo Castrovilli e Pietro Sterbini, il quotidiano mazziniano \"Roma\". Nel 1865, venne incaricato libero docente di economia politica e diritto amministrativo presso l'Universit\u00e0 di Napoli. Fu, inoltre, autore di diverse opere memorialistiche, economiche e giuridiche, le quali furono distribuite anche all'estero."}
{"id": "4088487", "revid": "2223555", "url": "https://it.wikipedia.org/wiki?curid=4088487", "title": "Pontificio Collegio Gallio", "text": "Il Pontificio Collegio Gallio \u00e8 un istituto di istruzione di Como, fondato nel 1583 dal cardinale Tolomeo Gallio e retto dai chierici regolari della Congregazione di Somasca. \nStoria.\nLa costruzione del collegio.\nPrima della costruzione dell'attuale collegio, i terreni in localit\u00e0 Rondineto su cui sorger\u00e0 poi la struttura erano di propriet\u00e0 dell'ordine degli Umiliati di Milano, i quali vi avevano impiantato a partire dal XII secolo un convento con una cappella. La scelta del luogo non era stata occasionale in quanto il terreno era attraversato da una roggia, necessaria al funzionamento dei mulini ad acqua per produrre la lana che era una delle principali fonti di ricchezza dell'Ordine.\nQuando il pontefice, nel 1571, intervenne su questo eccessivo accumulo di ricchezza con la soppressione della congregazione, gli Umiliati cedettero in commenda i loro possedimenti al cardinale Tolomeo Gallio. L'anno successivo all'acquisizione di questi terreni, il cardinale Gallio venne nominato Cardinale Segretario di Stato da papa Gregorio XIII ed acquis\u00ec quindi grande influenza anche presso la Santa Sede. Ben presto pens\u00f2 di riconvertire la struttura in localit\u00e0 Rondineto al fine di far dimenticare il passato degli Umiliati e favorire l'educazione dei giovani sulle basi del Concilio di Trento. Il 15 ottobre 1583, dunque, ottenne da papa Gregorio XIII il permesso di fondare il collegio con la bolla \"Immensa Dei providentia\".\nIl cardinale Gallio decise contestualmente di affidare l'amministrazione del nuovo collegio ai Chierici Regolari di Somasca, che gi\u00e0 operavano in zona e che, dalla loro fondazione ad opera di San Girolamo Emiliani, si erano occupati dell'educazione della giovent\u00f9 abbandonata. Nel 1583 iniziarono quindi i lavori di restauro dell'edificio degli Umiliati, che venne modificato ed adattato alle nuove esigenze del collegio e che venne inaugurato il 18 giugno 1589 in presenza del vescovo di Como, Feliciano Niguarda. I primi alunni ammessi come convittori nel collegio furono i rampolli delle nobili famiglie comasche; grazie alle prime entrate, fu possibile accogliere anche venti alunni orfani, un numero che, a causa del potere dell'aristocrazia locale, era inferiore a quanto inizialmente previsto.\nAlla morte del cardinale Gallio, egli lasci\u00f2 disposizione testamentaria affinch\u00e9 il collegio continuasse a sopravvivere con un collegio amministrativo guidato dal primogenito della famiglia Gallio (la direzione pass\u00f2 quindi dopo la morte di Tolomeo a suo nipote) e composto dal vescovo di Como, da un canonico della cattedrale di Como, dal prevosto del collegio e da un nobile di Como.\nIl Seicento.\nNel 1607, a quasi trent'anni dalla sua fondazione, il Collegio Gallio dovette gi\u00e0 subire profonde modificazioni a causa di una grande inondazione che interess\u00f2 l'area del collegio e che rese necessaria la costruzione di una nuova chiesa, sia per sopperire ai danni subiti da quella antica sia, soprattutto, per poter offrire un pi\u00f9 ampio luogo di culto agli ospiti del convitto. Nel 1635 iniziarono quindi i lavori per la realizzazione della nuova chiesa, dedicata sempre alla Madonna; la struttura precedente venne utilizzata in un primo tempo come cantina e granaio, mentre successivamente fu riadattata per accogliere altre aule. Purtroppo i lavori si interruppero nel 1675 all'altezza delle fondamenta per mancanza dei mezzi necessari a proseguire l'opera.\nNel frattempo, dopo che il Concilio di Trento aveva stabilito la necessaria presenza in ogni diocesi di almeno un seminario per la formazione dei sacerdoti secondo le nuove regole della chiesa, il vescovo di Como, Lazaro Carafino, pens\u00f2 di istituire proprio nel collegio Gallio un seminario per la formazione ecclesiastica. Dopo aver ottenuto tale permesso dai superiori, il 6 marzo 1629 venne ufficialmente aperto il seminario; tutti gli alunni del collegio rimasti in sede dopo questa decisione vennero obbligati a seguire la vita ecclesiastica.\nNel 1630 il collegio venne chiuso per un anno intero a causa di un'epidemia di peste. Riapr\u00ec i battenti l'8 ottobre 1631.\nA causa del continuo incremento delle iscrizioni al collegio, nel 1681 si rese necessario ampliare la struttura che, tutto sommato, a un secolo dalla sua fondazione, non si era molto discostata da quella del convento degli Umiliati. Ancora una volta, alla base di questo ampliamento stava un'inondazione, questa volta dovuta al Lago di Como, che con le proprie acque filtrava nelle cantine e nel terreno, e al torrente Cosia, che invece raggiungeva le stanze del piano terra.\nIl collegio divenne cos\u00ec una struttura simile ad un palazzo signorile dell'epoca, con affreschi, stucchi e sculture, che resero l'ambiente pi\u00f9 consono ad accogliere gli ospiti provenienti prevalentemente dalle casate nobili di Como e provincia. Ad occuparsi del rifacimento della struttura venne chiamato l'architetto Agostino Silva.\nIl Settecento.\nNel XVIII secolo continuarono ancora le opere di abbellimento del collegio Gallio, grazie alla manodopera del pittore Carlo Carloni, che venne chiamato a decorare la maggior parte delle stanze del convitto. La sua opera maggiore al collegio Gallio fu la decorazione del grande scalone d'onore, ove realizz\u00f2 numerosi dipinti a partire dalla cupola dello stesso, decorata con scene di gloria di santi. Nelle lunette sovrastanti le porte dei cortili dipinse alcuni medaglioni con volti e frasi di personaggi famosi della letteratura classica greca e romana.\nRimaneva intanto pressante la necessit\u00e0 della costruzione di una nuova chiesa per l'istituto; grazie all'operosit\u00e0 del rettore Felice Fabrizio Sirtori e dei legati di alcuni aristocratici, nel 1745 ripresero i lavori di edificazione della cappella, che vennero terminati dieci anni pi\u00f9 tardi. La chiesa, inaugurata solennemente nel 1754, venne consacrata alla Madonna di Loreto, con la creazione anche di due altari laterali, uno dedicato all'allora Beato Girolamo Emiliani, fondatore della congregazione somasca, e l'altro a San Giovanni Meda; anche in questo caso, le pitture e le decorazioni furono affidate a Carlo Carloni.\nNell'ambito delle soppressioni volute dall'imperatore Giuseppe II d'Asburgo-Lorena, anche il collegio Gallio sub\u00ec delle modifiche a partire dal 1787, quando venne chiuso l'alunnato. L'idea di Giuseppe II era quello di evitare che esistessero delle strutture educative direttamente gestite dalle congregazioni religiose con gratuit\u00e0; a tal proposito i padri somaschi avanzarono saggiamente una proposta che fu bene accolta dal governo austriaco: ottenere in affitto i locali del Collegio per destinarli all'educazione di quei giovani che potevano sostenerne le spese, in modo che anche il governo potesse ricavarne una tassazione. In questo modo si evitava che il collegio andasse perduto per sempre.\nIl 10 giugno 1791 il collegio accolse la visita dell'imperatore Leopoldo II d'Asburgo-Lorena, il quale, impegnato in una visita nel Ducato di Milano, volle soffermarsi anche in questa istituzione modificata dal defunto fratello. Grazie alla magnanimit\u00e0 dell'imperatore, l'alunnato venne riaperto e il collegio pot\u00e9 riprendere la sua regolare attivit\u00e0 di insegnamento come nei secoli precedenti.\nL'Ottocento.\nLa Rivoluzione francese e i suoi risvolti in Italia con la campagna militare di Napoleone portarono l'area del comasco a conoscere profondi disordini, che costrinsero il comune di Como a tassare pesantemente la popolazione e gli enti religiosi per raccogliere i fondi necessari a ripristinare la situazione. A peggiorare la situazione, nel 1810, un decreto governativo dell'Impero francese proclam\u00f2 la soppressione di tutti gli ordini religiosi, tra cui ovviamente figuravano anche i padri somaschi. Ancora una volta l'intraprendenza dell'Ordine riusc\u00ec a salvare il collegio Gallio, che venne mantenuto aperto privatamente a scapito, per\u00f2, della perdita della villa di Roscio a Monte Olimpino, in precedenza utilizzata dal collegio per accogliere gli alunni durante il periodo estivo. La condizione imposta dal governo era che l'ente continuasse a sopravvivere come diretto da sacerdoti secolari e come tale gli ex somaschi, per continuare a celebrare i divini offici, divennero sacerdoti secolari, oltre a inviare regolarmente delle relazioni sull'operato del collegio alle autorit\u00e0 governative locali ed a prevedere nei programmi scolastici l'insegnamento della lingua francese.\nCon la restaurazione austriaca nel 1815, una delle prime preoccupazioni del collegio fu quella di chiedere al governo la parificazione del collegio, affinch\u00e9 gli alunni frequentanti la struttura potessero accedere pi\u00f9 facilmente alle strutture superiori governative; l'approvazione avvenne nel 1823.\nIl collegio, che nel corso dei secoli aveva avuto una vocazione essenzialmente rivolta alle materie classiche, dal 1880 accolse anche una sezione per le materie scientifiche e tecniche, il che comport\u00f2, a partire dal 1886, un ampliamento delle strutture esistenti con la costruzione di un secondo cortile del collegio.\nDal Novecento ai giorni nostri.\nDate le nuove esigenze scolastiche, il nuovo secolo si apr\u00ec con nuovi lavori di ampliamento per la costruzione della palestra, dei bagni e di un nuovo teatro, lavori che si aprirono nel 1906 e proseguirono per un anno. Il 23 maggio 1912 l'edificio del collegio venne incluso tra i monumenti di interesse nazionale. Con oltre cento alunni, la fama del collegio continuava ad aumentare, tanto che nel 1912 un superiore della struttura, padre Pacifici, venne nominato arcivescovo di Spoleto.\nAttualmente, il Pontificio Collegio Gallio continua la sua opera di istruzione con la presenza di diversi organismi di istruzione tra cui:"}
{"id": "4088488", "revid": "682087", "url": "https://it.wikipedia.org/wiki?curid=4088488", "title": "CD340", "text": ""}
{"id": "4088490", "revid": "682087", "url": "https://it.wikipedia.org/wiki?curid=4088490", "title": "CD292", "text": ""}
{"id": "4088492", "revid": "682087", "url": "https://it.wikipedia.org/wiki?curid=4088492", "title": "CD227", "text": ""}
{"id": "4088493", "revid": "196390", "url": "https://it.wikipedia.org/wiki?curid=4088493", "title": "Battle &amp; Get! Pok\u00e9mon Typing DS", "text": ""}
{"id": "4088500", "revid": "682087", "url": "https://it.wikipedia.org/wiki?curid=4088500", "title": "CD243", "text": ""}
{"id": "4088501", "revid": "56620", "url": "https://it.wikipedia.org/wiki?curid=4088501", "title": "Battaglia di Orl\u00e9ans", "text": ""}
{"id": "4088503", "revid": "682087", "url": "https://it.wikipedia.org/wiki?curid=4088503", "title": "CD220", "text": ""}
{"id": "4088504", "revid": "339392", "url": "https://it.wikipedia.org/wiki?curid=4088504", "title": "Sarai", "text": ""}
{"id": "4088509", "revid": "915690", "url": "https://it.wikipedia.org/wiki?curid=4088509", "title": "Tokyo Friends", "text": "Tokyo Friends ( \u6771\u4eac\u30d5\u30ec\u30f3\u30ba T\u014dky\u014d Furenzu ? ) \u00e8 una miniserie della TBS, trasmessa nel 2005. A differenza di molti altri dorama non \u00e8 mai stato trasmesso in televisione, bens\u00ec \u00e8 uscito direttamente in Dvd, composto da 5 episodi.\n\u00c8 stato seguito da una pellicola cinematografica uscita nelle sale nel 2006.\nTrama.\nRei si \u00e8 appena trasferita dalla sua citt\u00e0 natale Kochi a Tokyo; questo per inseguire i suoi sogni ambiziosi. Al suo arrivo il primo impiego che trova per autofinanziarsi \u00e8 quello di cameriera in un ristorante; e l\u00ec incontra il chitarrista Ryuuji.\nIl giovane musicista rimane positivamente colpito dalla bella voce della ragazza e la invita a unirsi alla sua band (nota come Sabakan) in qualit\u00e0 di vocalist. I due iniziano un bel rapporto di confidenza e sentimento, ma che bruscamente si deve interrompere quando Rei decide di voler scrivere sa sola le proprie canzoni, senza alcun aiuto da parte d'altri.\nLa vicenda si concentra su Rei e le sue amiche conosciute al ristorante, ognuna coi suoi problemi e desideri."}
{"id": "4088511", "revid": "110157", "url": "https://it.wikipedia.org/wiki?curid=4088511", "title": "Ehrendingen", "text": "Ehrendingen (toponimo tedesco) \u00e8 un comune svizzero di 4\u00a0847 abitanti del Canton Argovia, nel distretto di Baden.\nStoria.\nNel 1825 era stato diviso nei due nuovi comuni di Oberehrendingen e Unterehrendingen, ma nel 2006 \u00e8 stato ricostituito con la fusione dei due comuni soppressi.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:"}
{"id": "4088512", "revid": "110157", "url": "https://it.wikipedia.org/wiki?curid=4088512", "title": "Casa Vasari (Arezzo)", "text": "La Casa Vasari \u00e8 un edificio di Arezzo situato in via XX Settembre 55. Fu la residenza di famiglia del pittore, architetto e storico dell'arte Giorgio Vasari e conserva pregevoli sale affrescate.\nDal dicembre 2014 il Ministero per i beni e le attivit\u00e0 culturali lo gestisce tramite il Polo museale della Toscana, nel dicembre 2019 divenuto Direzione regionale Musei.\nStoria.\nL'artista acquist\u00f2 il terreno con la casa in costruzione nel 1541 e inizi\u00f2 la sua decorazione nel 1542. Nel 1550 spos\u00f2 Niccolosa Bacci e vi si trasfer\u00ec con la moglie. Impegnatissimo tra Firenze, Roma e i suoi viaggi, l'artista vi visse per brevi periodi, intervenendo per\u00f2 direttamente sia nei lavori di completamento, che di decorazione, compreso il disperso nucleo di arredi. Aveva progettato anche una facciata, che non venne mai realizzata. Con varie interruzioni e grazie all'aiuto di suoi allievi, il progetto decorativo degli affreschi fu terminato nel 1568. \nEsempio fra i meglio conservati nella regione di casa d'artista e dimora di gusto manierista, fu propriet\u00e0 degli eredi del Vasari fino alla loro estinzione nel 1687, quando pass\u00f2 alla Fraternita dei Laici. In seguito, fu venduta a famiglie private, prima i Brozzi e poi nel 1871 pass\u00f2 ai Paglicci che la mantennero fino al 1911, quando venne acquistata dallo Stato italiano, per farne un museo aperto al pubblico. Inizialmente il museo fu allestito con arredi in stile e alcune opere appartenenti al comune di Arezzo e alla Fraternita dei Laici. Negli anni Cinquanta furono rimossi gli arredi e fu allestita una quadreria, con circa sessanta dipinti arrivati da depositi delle Gallerie Fiorentine, eseguiti da collaboratori del Vasari o suoi contemporanei, in particolare gli artisti definiti \"i pittori dello studiolo\", con l'intento di dedicare il museo al periodo del Manierismo. \nNel 2011, con la ricorrenza del cinquecentenario dalla nascita di Vasari, nella dimora sono stati fatti lavori di ammodernamento per l'accoglienza dei visitatori del museo e la quadreria \u00e8 stata allestita secondo nuovi criteri. \n\u00c8 sede anche dell'Archivio Vasariano. \nDescrizione.\nSi raggiunge il piano nobile tramite una scalinata sormontata dal \"Busto di Giorgio Vasari\" di ignoto toscano cinque-seicentesco. La prima sala che si incontra \u00e8 quella del Camino, affrescata da Vasari nel 1548 con la \"Cacciata dell'Invidia e della Fortuna da parte della Virt\u00f9\" nel soffitto e alle pareti figure allegoriche, paesaggi e storie dei pittori dell'antichit\u00e0. A destra si trova la cappellina, con una \"Madonna\" di Fra Paolino e un raro pavimento in maiolica originale del XVI secolo.\nIl corridoio di Cerere, o dei Draghi, mostra alcuni dipinti del tardo manierismo, tra cui una \"Circoncisione\" attribuita a Mirabello Cavalori e la \"Morte di Adone\" di Jacopo Zucchi. A sinistra la Camera Nuziale col soffitto decorato da un affresco del Vasari di \"Abramo\" tra le figure allegoriche della \"Pace\", la \"Concordia\", la \"Virt\u00f9\" e la \"Modestia\". Tra i dipinti l'\"Elemosina di san Nicola\" di Giovanni Stradano, il \"Cristo portato al sepolcro\" del giovane Vasari e, dello stesso, un \"Giuda\". Dal corridoio si accede anche all'ex-cucina, affrescata da Raimondo Zaballi nel 1827 e decorata da ritratti soprattutto toscani del XVI secolo. La Camera di Apollo fu affrescata dal padrone di casa con \"Apollo e le nove Muse\" e l'\"Allegoria dell'Amore coniugale\", dove si trova il ritratto della moglie, Nicolosa Bacci. Tra i dipinti qui esposti il \"San Francesco\" di Alessandro Allori, il contenitore per specchio con la \"Prudenza\", attribuita allo stesso, la \"Casa del Sole\" del Poppi, il \"San Girolamo\" e la \"Fortuna\" di Jacopo Ligozzi.\nNella Camera della Fama Vasari dipinse sul soffitto la \"Fama\" e sui peducci e le lunette (assai ridipinti) le quattro \"Arti\", il suo autoritratto e i ritratti degli artisti aretini o del territorio di Arezzo: Lazzaro Vasari, Luca Signorelli, Spinello Aretino, Bartolomeo della Gatta, Michelangelo e Andrea del Sarto. La \"Crocifissione\" \u00e8 di Giovanni Stradano (1581), la terracotta policroma invetriata con \"Galba\" di Andrea Sansovino, la tavola della \"Carit\u00e0\" di Carlo Portelli. Un piccolo ambiente attiguo contiene il modellino ligneo della Loggia del Vasari, realizzata proprio ad Arezzo, la \"Madonna col Bambino, sant'Elisabetta e san Giovannino\" di Santi di Tito e tre scomparti di predella di Maso da San Friano.\nIl giardino.\nProbabilmente impiantato fin dalla costruzione dell'abitazione, il giardino sopraelevato rispetto al livello stradale venne principalmente usato come orto, come ricorda lo stesso Vasari in una nota legata all'acquisto del terreno (\"da fare orti bellissimi\"). La costruzione di una limonaia dimostra la presenza di un giardino all'italiana fin dall'antico, oggi ripreso con la costruzione di aiuole geometriche che risale, grossomodo, alla sistemazione dei primi del Novecento, restaurata nel 1975-1981. Recentemente sono state aggiunte alcune essenze medicinali creando un \"orto dei semplici\".\nAl centro delle aiuole pi\u00f9 grandi si trova un'antica vasca in pietra.\nL'Archivio vasariano.\nL'Archivio vasariano \u00e8 una delle fonti pi\u00f9 preziose per lo studio della Storia dell'Arte del XVI secolo e, pi\u00f9 in generale, rappresenta \u2013 sul piano storico, letterario, culturale \u2013 uno \u201cspaccato\u201d sul Cinquecento e sul Rinascimento di enorme valore: uno dei pi\u00f9 importanti (se non il pi\u00f9 importante) nuclei documentari di carattere privato esistenti.\nL'Archivio di Giorgio Vasari, con i libri dei contratti e le carte relative all'amministrazione delle sue propriet\u00e0, con i suoi appunti di lavoro, i suoi ricordi e la corrispondenza con i tanti personaggi illustri dell'epoca \u00e8 un grande patrimonio di scritti autografi cinquecenteschi, meritevole di essere portato alla conoscenza di tutti come \u201cpatrimonio dell'Umanit\u00e0\u201d.\nTale raccolta, tuttavia assume valore inestimabile grazie alle 17 lettere autografe di Michelangelo Buonarroti indirizzate al \u201ccaro amico Giorgio Vasari\u201d e corredate da 3 sonetti, anch'essi autografi e da tre disegni originali dello stesso sommo Artista.\nL'Archivio vasariano \u00e8 di propriet\u00e0 della famiglia Festari dal 1985, anno in cui fu ereditato dai precedenti proprietari i fiorentini Rasponi-Spinelli, che nel 1921 lo avevano concesso in deposito perpetuo al comune di Arezzo, affinch\u00e9 lo conservasse e lo valorizzasse. A partire dagli anni Ottanta, l'archivio \u00e8 al centro di vicende giudiziarie che contrappongono il comune di Arezzo, come depositario, e la famiglia divenuta proprietaria."}
{"id": "4088516", "revid": "2205520", "url": "https://it.wikipedia.org/wiki?curid=4088516", "title": "Trattato di Spira (1570)", "text": "Il trattato di Spira (\"Speyer\" in tedesco e ungherese), firmato il 16 agosto 1570, fu un accordo di pace tra i due regni ungheresi dell'Ungheria Reale - guidati da Massimiliano II del Sacro Romano Impero - e il Regno dell'Ungheria Orientale - governata da Giovanni Sigismondo d'Ungheria; \u00e8 stato stipulato nella citt\u00e0 libera di Spira, ora l'attuale Speyer nella Renania-Palatinato, in Germania. \nGiovanni Sigismondo abdic\u00f2 come re d'Ungheria, mentre Massimiliano II riconobbe l'autorit\u00e0 di Giovanni Sigismondo come \"principe di Transilvania\"; in cambio Giovanni Sigismondo accett\u00f2 Massimiliano II come re d'Ungheria con il vassallaggio sul suo principato.\nGiovanni Sigismondo mantenne il titolo di principe di Transilvania (acquisito nel 1556) e divenne \"princeps Transsylvaniae et partium regni Hungariae dominus -\" Principe di Transilvania e di parte del Regno d'Ungheria. Secondo il trattato, il Principato di Transilvania (1570\u20131711) rimaneva parte del Regno d'Ungheria nel senso di diritto pubblico.\nLa successiva Dieta di Spira del 1570 ader\u00ec e conferm\u00f2 il trattato di Spira.\nCronologia.\nDopo la morte del re Luigi II d'Ungheria nella battaglia di Mohacs del 1526, il regno cadde in una grave crisi dovuta al trono vacante. Un voivoda di nome Szapolyai, conte della Transilvania ungherese, si fece incoronare re col nome di Giovanni I d'Ungheria ma, poco dopo, Ferdinando I d'Asburgo, fratello di Carlo V, avendo sposato la sorella del re defunto rivendic\u00f2 i suoi diritti e si fece incoronare Re d'Ungheria. \nImmediatamente sorse un conflitto tra i due re coronati, i quali raggiunsero un accordo nel 1538 (noto come Trattato di Gran Varadino), secondo il quale dopo la morte del re Giovanni Szapolyai (Giovanni I d'Ungheria), Fernando I avrebbe ereditato il trono di Ungheria in quanto il re ungherese non aveva avuto figli. \nPochi giorni prima della morte di Giovanni I, sua moglie la regina Isabella d'Ungheria Jagiellona, diede alla luce un figlio: Giovanni Sigismondo Szapolyai, che fu subito incoronato re nonostante l'accordo con Fernando I d'Asburgo. Essendo morto Giovanni I d'Ungheria nel 1541, Fernando avanz\u00f2 con un suo esercito a rivendicare il trono. In questo periodo il sultano turco Solimano il Magnifico venne a sapere degli accordi che erano stati presi in segreto. Irritato, Solimano marci\u00f2 sulla citt\u00e0 reale di Buda, occupandola nel 1541, nonostante la contemporanea presenza del monaco Giorgio Martinuzzi e di Giovanni II nell'accampamento ottomano, per negoziare un appoggio contro l'iniziativa militare di Ferdinando I. \nDopo l'occupazione di Buda, il Sultano e il suo Consiglio affidarono il governo della regione della Transilvania al figlio di Giovanni I, sotto la tutela della madre Isabella Jagiello e del monaco Martinuzzi. Mentre Giovanni Sigismondo raggiungeva la maggiore et\u00e0, agirono come reggenti, pagando ogni anno una tassa all'Impero Ottomano. \nLa Transilvania ha cos\u00ec evitato l'occupazione diretta degli Ottomani. Martinuzzi ha agito secondo le aspettative del Sultano, ma il suo obiettivo era la riunificazione del regno ungherese, anche con successivi accordi con Ferdinando I. Temendo un tradimento dovuto ai numerosi tentativi di accordo con il Sultano, Ferdinando I diede il permesso al suo generale imperiale Castaldo di far uccidere il monaco reggente nel 1551.\nNel 1556, dopo la morte di Martinuzzi, i nobili transilvani insoddisfatti della gestione di Fernando I, impotente nel riunificare l'Ungheria sottraendola dall'influenza ottomana, e temendo rappresaglie dai Turchi, si affrettarono a richiamare in patria la regina Isabella Jagiellona e suo figlio Giovanni Sigismondo, che erano fuggiti in Polonia dopo essere stati costretti in Transilvania da Martinuzzi anni prima; questo perch\u00e9 il monaco aveva cercato di unificare il regno ungherese sotto la figura del monarca asburgico, il quale riteneva che l'erede di Giovanni I costituisse un ostacolo al progetto. \nTornati in Transilvania, Isabella continu\u00f2 ad essere reggente per il figlio, dopo l'arrivo a Kolozsv\u00e1r il 22 ottobre. Quindi, secondo la volont\u00e0 del Sultano, Isabella rimase al governo della Transilvania, il che indebol\u00ec l'unit\u00e0 dell'Ungheria, che si stava frazionando sempre di pi\u00f9: la regione occidentale sotto il controllo asburgico, quella orientale sotto il controllo turco e la Transilvania quasi indipendente. \nNel 1559 Isabella mor\u00ec e suo figlio Giovanni Sigismondo Szapolyai succedette sul trono della Transilvania. Dopo una serie di conflitti, Massimiliano II d'Asburgo - figlio di Ferdinando I - e Giovanni Sigismondo Szapolyai firmarono un accordo il 17 febbraio del 1568 a Adrianopoli. Dopo questo accordo la parte orientale del regno ungherese governata da Giovanni Sigismondo \u00e8 stata costretta a definire i rapporti con gli Asburgo. Questo accordo venne ratificato nel 1570, due anni dopo, dal trattato di Spira."}
{"id": "4088518", "revid": "125706749", "url": "https://it.wikipedia.org/wiki?curid=4088518", "title": "Geogaddi", "text": "Geogaddi \u00e8 il secondo album in studio del duo scozzese Boards of Canada, pubblicato nel 2002 dal'etichetta discografica Warp Records.\nIl disco.\nRimane ancora oggi il lavoro pi\u00f9 controverso e discusso del gruppo. Pubblicato improvvisamente senza una vera e propria campagna di marketing che l'abbia preceduto, il debutto ufficiale dell'album avvenne in sei chiese sparse per il mondo: Londra, New York, Tokyo, Edimburgo, Parigi e Berlino.\nIl disco \u00e8 stato definitivamente pubblicato il 13 febbraio 2002 in Giappone, il 18 febbraio in Europa e il giorno seguente (19 febbraio 2002) negli Stati Uniti. Le registrazioni e la produzione, curata dagli stessi membri del gruppo, ossia dai fratelli Michael Sandison e Marcus Eoin, sono state effettuate presso l'Hexagon Sun Studio di Pentland Hills in Scozia.\nLe 23 tracce dell'album sono state scelte tra uno straordinario repertorio di pi\u00f9 di 90 composizioni sulle quali il duo aveva lavorato dopo la pubblicazione di \"Music Has the Right to Children\". \"Geogaddi \"rivisita le melodie nostalgiche legate all'innocenza dell'infanzia e le strutture armoniche dell'album precedente, legando ad esse motivi pi\u00f9 oscuri e malinconici. Il suono elettronico di sintetizzatori e mixer si confonde con l'uso delle campionature pi\u00f9 diverse, principalmente voci infantili, suoni naturali e narrazioni di documentari. Sono molti i fan che sostengono che l'album sia pieno di riferimenti occulti, lo stesso duo ha sempre espresso il proprio interesse riguardo all'uso dei messaggi subliminali nella musica.\nTra i brani in questione spiccano \"You Could Feel the Sky\", in cui si possono udire riferimenti ad una divinit\u00e0 cornuta; \"1969\", brano legato al culto dei Davidiani guidato da David Koresh, e al tragico assedio di Waco avvenuto in Texas nel 1993; \"A Is to B as B Is to C\", in cui si possono trovare alcuni messaggi inseriti tramite backmasking; infine, \"The Devil Is in the Details\", brano chiaramente legato all'ipnosi. Riferimenti occulti possono essere trovati sparsi per l'intero album, ciononostante l'interpretazione dei fan non ha mai trovato una conferma da parte del duo.\nIn generale, \"Geogaddi, \"pur offrendo il tipico sound dei Boards of Canada, caratterizzato da un alternarsi di tracce lunghe e complesse e \"vignette\" la cui durata non supera i due minuti, \u00e8 stato spesso descritto come un album inquietante e causa di forte paranoia per alcuni. Il disco, secondo i due musicisti pu\u00f2 essere considerato come: \nLo stesso Sandison ha, inoltre, affermato che gli eventi dell'11 settembre 2001 hanno avuto un'influenza decisiva sul sound di \"Geogaddi:\"\nL'aspetto oscuro dell'album, tuttavia, rimane legato anche ad altri elementi, come l'uso di samples in cui ci si riferisce a temi che variano dall'occulto, alla matematica, fino al satanismo. A supporto di quest'ultima teoria, la durata totale dell'album \u00e8 di 66 minuti e 6 secondi, inoltre, se le 23 tracce vengono convertite in file. wav, l'album avr\u00e0 una dimensione pari a 666 MB, la band sostiene per\u00f2 che tutto ci\u00f2 sia stato deciso scherzosamente in studio insieme al produttore.\nIl titolo del disco non ha particolari significati. Potrebbe essere ricavato dall'unione dei termini \"geo\", che \u00e8 riferito alla Terra, e \"gaddi\", che \u00e8 il nome di un popolo nomade hindu famoso per il suo stile di vita pacifico. Un'altra interpretazione potrebbe derivare dall'unione di \"geo\" (Terra), \"gad\" (col significato di divinit\u00e0) e \"di\" (col significato di due, il numero dei membri del gruppo).\n\"Magic Window\" \u00e8 una traccia silenziosa. Le tracce \"1969\" e \"Julie and Candy\" sono state utilizzate come colonna sonora per due puntate di \"Top Gear\". La traccia \"Beware the Friendly Stranger\" \u00e8 stata utilizzata come colonna sonora di \"Salad Fingers\".\nCritica.\nL'album \u00e8 stato recensito in maniera estremamente positiva da quasi tutti i critici e le riviste musicale. Si veda a tal proposito le recensioni di AllMusic, Pitchfork, PopMatters, Drowned in Sound, Mojo e Metacritic, Stylus Magazine e Tiny Mix Tapes. La rivista NME lo ha consacrato addirittura come \"album elettronico dell'anno\" mentre Mojo lo ha inserito al 16\u00ba posto della classifica dei migliori album del 2002."}
{"id": "4088522", "revid": "1494169", "url": "https://it.wikipedia.org/wiki?curid=4088522", "title": "Casa Vasari", "text": ""}
{"id": "4088523", "revid": "682087", "url": "https://it.wikipedia.org/wiki?curid=4088523", "title": "CD143", "text": ""}
{"id": "4088526", "revid": "682087", "url": "https://it.wikipedia.org/wiki?curid=4088526", "title": "CD142", "text": ""}
{"id": "4088528", "revid": "682087", "url": "https://it.wikipedia.org/wiki?curid=4088528", "title": "CD141", "text": ""}
{"id": "4088530", "revid": "110157", "url": "https://it.wikipedia.org/wiki?curid=4088530", "title": "Mettauertal", "text": "Mettauertal (toponimo tedesco) \u00e8 un comune svizzero di 1\u00a0963 abitanti del Canton Argovia, nel distretto di Laufenburg.\nStoria.\nIl comune di Mettauertal \u00e8 stato istituito il 1\u00ba gennaio 2010 con la fusione dei comuni soppressi di Etzgen, Hottwil (fino ad allora compreso nel distretto di Brugg), Mettau, Oberhofen e Wil; capoluogo comunale \u00e8 Mettau.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:"}
{"id": "4088532", "revid": "50869", "url": "https://it.wikipedia.org/wiki?curid=4088532", "title": "Italian Spiderman", "text": "Italian Spiderman \u00e8 una webserie australiana del 2008, parodia dei film d'azione/avventura italiani degli anni sessanta e settanta, nata a seguito del successo di un finto trailer pubblicato su YouTube l'8 novembre 2007. L'opera, pubblicizzata inizialmente come \u00abfilm italiano andato perduto\u00bb, fu prodotta dalla Alrugo Entertainment, un collettivo formato da Dario Russo, Tait Wilson, David Ashby, Will Spartalis e Boris Repasky.\nLa webserie, che apparentemente tratta di un italiano che ha assunto l'identit\u00e0 dell'Uomo Ragno, in realt\u00e0 contiene anche riferimenti ai film stranieri che si sono appropriati indebitamente di popolari supereroi americani, come ad esempio il film turco \"3 Dev Adam\" o la serie TV giapponese ufficiale \"Spider-Man\", in cui si alterano le caratteristiche del supereroe per il pubblico straniero. Altri film da cui fu preso spunto furono la versione indiana di \"Superman\" (1987), \"I fantastici 3 Supermen\" (1967), \"La Mujer Murcielago\" (\"The Batwoman\") (1968) e \"Bathman dal pianeta Eros\" (1982).\nTrama.\nDurante lo svolgimento di una festa, un asteroide proveniente da una lontana galassia precipita sulla Terra e viene preso dal professor Bernardi (Carmine Russo). Egli scopre che l'asteroide contiene una sostanza che pu\u00f2 creare duplicati di qualsiasi essere vivente e decide che Italian Spiderman (Franco Franchetti), un supereroe grasso, rude e potente, \u00e8 l'unico uomo a cui poter affidare il prezioso asteroide. Appena il professor Bernardi consegna l'asteroide a Italian Spiderman, viene attaccato dal terribile Captain Maximum (Leombruno Tosca), interessato ad utilizzare l'asteroide per i suoi piani malvagi. Non riuscendo a rubarlo a Bernardi, trasforma il professore in un serpente. Captain Maximum riesce comunque ad intercettare Italian Spiderman e a rubargli l'asteroide, anche se d\u00e0 ad Italian Spiderman la possibilit\u00e0 di riottenerlo nel caso riesca a batterlo in una gara di surf.\nCaptain Maximum si accorge ben presto della superiore bravura di Italian Spiderman, e tenta di vincere barando. I suoi sforzi risultano tuttavia vani e Italian Spiderman, che chiama in aiuto dei pinguini che si lanciano addosso a Captain Maximum e alle sue aiutanti, vince la gara. Tornato a casa, Italian Spiderman viene nuovamente attaccato dagli uomini di Captain Maximum, che riescono ad addormentarlo con un dardo tranquillante.\nSvegliatosi nel covo di Captain Maximum, scopre che il professor Bernardi \u00e8 costretto a utilizzare i poteri di duplicazione dell'asteroide su uno degli scagnozzi di Captain Maximum. Italian Spiderman \u00e8 costretto a guardare mentre il professore viene colpito da Captain Maximum. Il furioso Italian Spiderman attacca quindi gli scagnozzi di Captain Maximum, uccidendone molti durante una sequenza di combattimento sorprendentemente violenta. Nonostante gli sforzi di Italian Spiderman il professore muore, ma nei suoi ultimi istanti di vita consegna a Italian Spiderman una pozione. Italian Spiderman attacca nuovamente la base di Captain Maximum. Pur avendo la pozione, Italian Spiderman travolge con le sue sole forze l'esercito clonato. Durante lo scontro viene mostrato come il morso di Italian Spiderman sia velenoso e che i suoi baffi siano removibili ed usabili come letali boomerang. Pi\u00f9 tardi, Italian Spiderman torna a casa con la nipote del professore. Quando per\u00f2 un gigantesco Captain Maximum pone l'assedio alla citt\u00e0, Italian Spiderman beve la pozione e diventa della stessa altezza di Captain Maximum, con cui inizier\u00e0 a combattere. I titoli di coda arrivano per\u00f2 a combattimento ancora in corso; la serie si conclude cos\u00ec con un cliffhanger.\nProduzione.\nInizialmente il progetto nacque come trailer di un inesistente film, prodotto e diretto da Dario Russo, allora studente alla Flinders University come progetto per il suo ultimo anno di studi. Il trailer fu girato, nel corso di un solo giorno, su una pellicola 16 mm ed utilizzando una vecchia cinepresa per dare al video un look il pi\u00f9 simile possibile a quello dei film degli anni sessanta e settanta.\nPubblicizzato come un vero e proprio film d'azione italiano andato perduto alla fine del 1960, il film fu successivamente caricato su YouTube l'8 novembre 2007, dove divenne presto un fenomeno di massa con 4.342.739 visualizzazioni al 27 giugno 2012. Il successo fu tale che suscit\u00f2 l'interesse di alcuni grandi media, tanto che la South Australian Film Corporation decise di finanziare la realizzazione di ulteriori 10 webisodi.\nIl primo webisodio fu pubblicato in anteprima su Internet il 22 maggio 2008, mentre gli webisodi successivi furono pubblicati a distanza settimanale. La webserie \u00e8 stata ben accolta da pubblico e critica, ma si \u00e8 conclusa con un cliffhanger.\nNel maggio 2010 fu annunciata la fine della Alrugo Entertainment e fu messo in dubbio il possibile proseguimento del progetto. Il 24 ottobre 2011 fu pubblicato un video in cui si annunciava la fine del progetto \"Italian Spiderman\" e la formazione di una nuova societ\u00e0 di produzione, creata da Dario Russo e David Ashby, chiamata Dinosaur. Lo stesso video annunciava anche la nascita del programma televisivo \"Danger 5\".\nCritica.\nLa crescente popolarit\u00e0 del trailer suscit\u00f2 l'attenzione della stampa e il 21 maggio 2008, un giorno prima del debutto ufficiale della webserie, il quotidiano \"The Australian\" gli dedic\u00f2 un articolo. \"Italian Spiderman\" ha attirato l'attenzione dei media anche fuori dalla natia Australia, \u00e8 stata infatti recensita da \"Newsweek\" e dall'italiano \"la Repubblica\". Sempre in Italia, la webserie \u00e8 stata ritrasmessa dall'emittente televisiva All Music."}
{"id": "4088533", "revid": "1573940", "url": "https://it.wikipedia.org/wiki?curid=4088533", "title": "Incurvariina", "text": "Gli Incurvariina sono una divisione di lepidotteri appartenente all'infraordine Heteroneura, diffusa in tutto il mondo con 580 specie.\nDescrizione.\nAdulto.\nSi tratta di piccoli lepidotteri alquanto primitivi che, pur avendo una nervatura alare di tipo eteroneuro, si distinguono dai Ditrysia per il fatto di possedere un apparato riproduttore femminile provvisto di un'unica apertura destinata sia all'accoppiamento, sia all'ovodeposizione; per questo motivo in passato venivano riunite con le Nepticuloidea, le Palaephatoidea e le Tischerioidea nella divisione Monotrysia, oggi considerata desueta in quanto polifiletica.\n\u00c8 presente una connessione tergosternale, immediatamente posteriore rispetto al primo spiracolo addominale, formata da un processo ventrocaudale del primo tergite, che va a collegarsi all'estensione anterolaterale del secondo sternite.\nLe ali sono spesso grigiastre, ma possono anche avere riflessi metallici ed iridescenze molto vivaci. I microtrichi sono presenti ed uniformemente distribuiti. Come nei Ditrysia, si osserva una riduzione del sistema legato al settore radiale (Rs) nell'ala posteriore, con anastomosi di Sc ed R dal quarto basale fino al termen, ed Rs non ramificata; l'accoppiamento alare \u00e8 di tipo frenato (con frenulum a singola setola composita nei maschi), ed \u00e8 presente l'apparato di connessione tra ala anteriore e metatorace; si possono inoltre osservare un ponte precoxale e la perdita del primo sternite addominale, mentre il secondo pu\u00f2 suddividersi (completamente o parzialmente) in uno sclerite anteriore pi\u00f9 piccolo (S2a) ed uno posteriore pi\u00f9 sviluppato (S2b).\nGli ocelli sono assenti, come pure i chaetosemata. I palpi mascellari presentano di solito cinque segmenti e quelli labiali solo due, corti e con setole laterali sul secondo; l'haustellum \u00e8 presente e perfettamente funzionante, e misura circa 3/4 della lunghezza dei palpi mascellari.\nLe antenne sono molto variabili, potendo essere lunghissime come nelle Adelidae, oppure corte e lanceolate come nelle Heliozelidae, o ancora bipettinate come nei maschi di \"Andesiana\".\nNelle zampe, l'epifisi \u00e8 sempre presente, mentre gli speroni tibiali hanno formula 0-2-4.\nL'apparato genitale maschile rivela, su ogni valva, una struttura a pettine detta \"pectinifer\", assente nelle Andesianidae.\nNel genitale femminile, fatta eccezione per le Andesianidae, l'ovopositore \u00e8 ben sviluppato e perforante, al fine di permettere l'inserimento delle uova all'interno dei tessuti fogliari della pianta ospite.\nL'apertura alare arriva fino ai 61\u00a0mm delle femmine di \"Andesiana\".\nUovo.\nLe uova, spesso inserite singolarmente nei tessuti della pianta ospite, possono essere allungate e reniformi come nelle Prodoxidae.\nLarva.\nNel bruco, che di regola possiede un capo prognato, si possono osservare sei stemmata (e.g. Adelidae).\nLe zampe toraciche possono essere assenti oppure ben sviluppate, o ancora sostituite da calli ambulacrali.\nLe pseudozampe, poste sui segmenti addominali da III a VI, possono essere tipicamente assenti (Heliozelidae), oppure sostituite da calli (e. g. Prodoxidae); gli uncini pseudopodiali, quando presenti, sono disposti su diverse file (Adelidae).\nPupa.\nLa pupa \u00e8 dectica, con appendici libere e dotate di movimento (Heliozelidae), o solo debolmente aderenti al corpo (Adelidae). L'impupamento avviene all'interno di un astuccio sericeo, intessuto dal bruco nell'ultimo stadio di sviluppo.\nDistribuzione e habitat.\nNel complesso, la divisione \u00e8 presente in tutte le ecozone del pianeta. Le Adelidae sono cosmopolite, ma molto pi\u00f9 presenti in Europa e Nord America; le Cecidosidae si trovano in Sud America, Africa e Nuova Zelanda; le Heliozelidae e le Incurvariidae sono presenti ovunque tranne in Nuova Zelanda; le Prodoxidae sono assenti in Africa e Oceania; le Andesianidae, infine, sono esclusive dell'Argentina e del Cile.\nL'habitat \u00e8 rappresentato da foreste a latifoglie e comunque zone boschive.\nBiologia.\nLe larve dei membri di questa divisione possono produrre mine nelle foglie o sotto la corteccia della pianta nutrice, e alcune specie sono anche responsabili della formazione di galle (Cecidosidae); almeno durante l'ultimo stadio di sviluppo larvale, viene sempre prodotto un astuccio, intessendo materiale proveniente dalla lettiera del sottobosco; l'impupamento avviene all'interno di questo astuccio, di solito ai piedi della pianta ospite.\nAlimentazione.\nLe larve di questo taxon attaccano generi appartenenti a svariate famiglie, tra cui:\nTassonomia.\nIn precedenza questo taxon era considerato una sezione appartenente alla divisione Monotrysia, in seguito abbandonata in quanto dimostratasi polifiletica.Inizialmente comprendeva la sola superfamiglia Incurvarioidea, oggi considerata un sinonimo di Adeloidea.\nIl genere \"Andesiana\", descritto per la prima volta da Patricia Gentili nel 1989, venne inizialmente inserito nelle Cossidae, per poi essere elevato allo status di famiglia (Andesianidae) da Davis &amp; Gentili nel 2003, come gruppo primitivo all'interno dei Monotrysia. Attualmente viene incluso nelle Incurvariina, all'interno della superfamiglia Andesianoidea.\nSinonimi.\nNon sono stati riportati sinonimi:\nSuperfamiglie e famiglie.\nIl taxon comprende 2 superfamiglie, per un totale di 6 famiglie, 45 generi e 580 specie.\nIl nome Incurvarioidea, frequentemente utilizzato, va considerato un sinonimo di Adeloidea; poich\u00e9 il secondo nome \u00e8 stato talvolta utilizzato prima del 2000, l'articolo 35.5 dell'ICZN in questo caso non trova applicazione. Va sottolineato inoltre che le Crinopterygidae sono qui considerate una sottofamiglia delle Incurvariidae, in accordo con Van Nieukerken \"et al.\" (2011):\nConservazione.\nNessuna specie appartenente a questa divisione \u00e8 stata inserita nella Lista rossa IUCN"}
{"id": "4088534", "revid": "767487", "url": "https://it.wikipedia.org/wiki?curid=4088534", "title": "Burn the Sky Down", "text": "Burn the Sky Down \u00e8 l'album di debutto della cantante australiana Emma Hewitt, pubblicato il 18 maggio 2012.\nL'album \u00e8 stato prodotto da Lee Groves (Marilyn Manson, Gwen Stefani, Depeche Mode) e avr\u00e0 remix per l'accompagnamento dell'album. Per la versione remix dell'album sono confermati Armin Van Buuren, Cosmic Gate, Morgan Page, TyDi, Shogun, Arnej, Matt Darey, Ivan Gough e Jerome Isma-Ae."}
{"id": "4088535", "revid": "682087", "url": "https://it.wikipedia.org/wiki?curid=4088535", "title": "CD95", "text": ""}
{"id": "4088537", "revid": "120669405", "url": "https://it.wikipedia.org/wiki?curid=4088537", "title": "Luigi Broggi", "text": "Biografia.\nBroggi segue un corso preparatorio al Regio Istituto Tecnico Superiore (in seguito Politecnico) dal 1871-1872 e prosegue i suoi studi presso la Scuola di Architettura (1873-75) dell'Accademia di Brera, dove diventa prima allievo di Camillo Boito, e poi dal 1892 al 1895 secondo professore aggiunto per la cattedra di Geometria, cinematica e disegno di macchine.\nNel 1877 si sposa, l'anno seguente partecipa, vincendo, al concorso per l'Ossario di Novara.\nNel 1879 apre il suo studio a Milano. Uno dei suoi primi progetti fu la progettazione dello stabile destinato a ospitare le \"Cucine economiche\" (1881-83) di via Montegrappa a Milano seguito dall'Asilo Fogliani (24 luglio 1884) di corso di porta Vigentina 18, due edifici fortemente improntati ad uno stile economico appreso a Brera. Nel 1885 costruisce in via Dante 18 la Casa Folatelli e Teruggia in cui si pu\u00f2 gi\u00e0 intravedere lo stile utilizzato nell'architetture civile realizzate lungo via Dante. Negli stessi anni progetta anche Casa Candiani, in via Matteo Bandello 14-20, per l'omonima famiglia. Il palazzo \u00e8 particolarmente originale perch\u00e9 la facciata \u00e8 decorata con elelmenti in cotto che riproducono la produzione delle fornaci della famiglia Candiani.\nNel 1889 vince il suo primo concorso, insieme al suo giovane collaboratore Giuseppe Sommaruga, per il progetto del nuovo Palazzo del Parlamento a Roma. La collaborazione con Sommaruga fu particolarmente proficua perch\u00e9 fu sempre con lui che progett\u00f2 e realizz\u00f2 nel 1889 la sua residenza personale \u201cCasa Broggi\u201d che si trova fra via Dante e via Meravigli a Milano. L'edificio fu terminato nel luglio del 1891 e subito venduto alla Societ\u00e0 Assicurazioni d'Italia di Genova. Nell'agosto del 1891 furono conclusi anche i lavori ai cinque edifici civili di Foro Buonaparte (dal numero 61 al numero 69).\nA fine Ottocento si definisce la riqualificazione di quella parte di Milano che riguardava la vecchia piazza d'armi. Luca Beltrami riesce a realizzare il Parco del Sempione, disegnato dal conte Emilio Alemagna, e ad ottenere il restauro del Castello Sforzesco. Con il nuovo piano regolatore dell'ingegnere Cesare Beruto, si rivaluta tutto l'asse che dal Castello porta in piazza Duomo. Il rettilineo di via Dante, tracciato nel 1885, parte da Foro Buonaparte e giunge sino a piazza Cordusio da cui si biforcano poi gli accessi a piazza Duomo. \u00c8 proprio in piazza Cordusio e nei suoi dintorni, che Broggi realizza alcuni dei suoi edifici pi\u00f9 importanti fra cui la sede della Borsa (1899-1901), prima collocata nel Palazzo dei Giureconsulti e poi in piazza Cordusio 1, e il palazzo del Credito Italiano inaugurato il 25 agosto 1902 e poi ampliato nel 1908 sempre dal Broggi. In questi edifici Broggi utilizz\u00f2 tutte le tecniche pi\u00f9 innovative dell'epoca, con sistemi di riscaldamento centralizzate, impianti di posta pneumatica, illuminazione elettrica integrata nei soffitti con plafoniere incassate. Il palazzo della Borsa fu inaugurato l'8 ottobre del 1901, e nel 1932 diventer\u00e0 il Palazzo delle Poste, poich\u00e9 la Borsa milanese sar\u00e0 trasferita a Palazzo Mezzanotte.\nIl 26 novembre 1901 viene approvato il progetto dei \"Magazzini Contratti\", in via Tommaso Grossi 8, un imponente edificio con ossatura metallica e vaste superfici vetrate su modello dei grandi magazzini, realizzati nelle varie capitali europee. In questo edificio erano inoltre ravvisabili molti richiami all'Art Nouveau, movimento stilistico che in architettura prediligeva questo tipo di materiale. L'edificio sar\u00e0 terminato nel 1903.\nSempre in quel periodo fra il 1901 e il 1902, sulla piazza Cordusio, Broggi costruisce quello che a Milano sar\u00e0 chiamato il Palazzo del Credito Italiano.\nNel 1906 costruisce il palazzo della \u201cSociet\u00e0 lombarda per le Imprese Fondiarie\u201d, da lui diretta in via Armorari 6. In quegli anni inizia una stretta collaborazione con Cesare Nava, al punto di creare uno studio comune, lo Studio Broggi-Nava, a cui si assocer\u00e0 nel 1909 il figlio Carlo Broggi.\nIl 21 dicembre 1908 viene inaugurata la nuova Sala da concerti del Conservatorio di Milano, da lui progettata in collaborazione con Nava. Le decorazioni della sala saranno tuttavia completate il 2 marzo 1910.\nImportante fu anche la progettazione del Palazzo della Banca d\u2019Italia realizzato in via Cordusio 5, sempre in collaborazione con Cesare Nava. I lavori si dilungarono perch\u00e9, nel 1908 durante gli scavi, furono ritrovati i resti di un edificio romano che si suppone fosse la zecca. Durante la progettazione della Banca d'Italia, Broggi ebbe l'occasione di conoscere la Regina Margherita e da quell'incontro nacque un rapporto di reciproca stima e simpatia, al punto che la Regina gli commissioner\u00e0 nel 1914 la realizzazione della sua villa a Bordighera.\nHa inoltre disegnato numerose ville in Lombardia, monumenti funerari nel Cimitero Monumentale di Milano e nel cimitero di Pallanza, il Grand H\u00f4tel des Th\u00e8rmes di Salsomaggiore Terme, il palazzo della Cassa di Risparmio di Parma (in collaborazione con Cesare Nava) e diversi alberghi a Genova.\nBroggi fu sempre molto attivo nella vita pubblica di Milano, partecipando a praticamente ogni dibattito sulla riorganizzazione urbana della citt\u00e0 fra il XIX e il XX secolo. Insieme a Luca Beltrami, Carlo Maciachini, e il suo mentore Camillo Boito, Luigi Broggi \u00e8 stato un esponente di spicco del periodo eclettico dell'architettura milanese (a volte indicato come eclettismo Milanese), per quanto in alcune sue opere, come per esempio l'edificio dei Magazzini Contratti, si possono chiaramente individuare i dettami stilistici dell'Art Nouveau.\nRiposa al cimitero Monumentale di Milano.\nOpere principali.\nA lui si deve un grosso contributo al centro degli affari milanese, attorno a piazza Cordusio:\nIn altre zone di Milano si trovano invece:"}
{"id": "4088538", "revid": "726373", "url": "https://it.wikipedia.org/wiki?curid=4088538", "title": "The Borderers", "text": "The Borderers \u00e8 una serie televisiva britannica in 26 episodi trasmessi per la prima volta nel corso di 2 stagioni dal 1968 al 1970.\n\u00c8 una serie d'avventura a sfondo drammatico ambientata nel XVI secolo e incentrata sulle vicende della famiglia Ker che vive al confine tra l'Inghilterra e la Scozia. La serie mostra una famiglia normale che cerca di vivere una vita normale come parte di una societ\u00e0 di Border Reivers, un mondo in cui le razzie erano parti inevitabili della vita quotidiana e le guerre tra l'Inghilterra e la Scozia avevano distrutto i normali processi di applicazione della legge.\nProduzione.\nLa serie, ideata da Bill Craig, fu prodotta da British Broadcasting Corporation.\nRegisti.\nTra i registi sono accreditati:\nSceneggiatori.\nTra gli sceneggiatori sono accreditati:\nDistribuzione.\nLa serie fu trasmessa nel Regno Unito dal 31 dicembre 1968 al 31 marzo 1970 sulla rete televisiva BBC Two. \u00c8 stata distribuita anche nei Paesi Bassi dal 4 ottobre 1970 e in Spagna con il titolo \"Los hombres de la frontera\"."}
{"id": "4088539", "revid": "767487", "url": "https://it.wikipedia.org/wiki?curid=4088539", "title": "Rund um die N\u00fcrnberger Altstadt 2008", "text": "Il Rund um die N\u00fcrnberger Altstadt 2008, diciottesima edizione della corsa e valida come evento dell'UCI Europe Tour 2008 categoria 1.1, si svolse il 14 settembre 2008 su un percorso totale di 143\u00a0km. Fu vinto dal tedesco Andr\u00e9 Greipel che termin\u00f2 la gara in 3h06'41\", alla media di 45,96\u00a0km/h.\nPartenza con 113 ciclisti, dei quali 101 portarono a termine il percorso."}
{"id": "4088542", "revid": "682087", "url": "https://it.wikipedia.org/wiki?curid=4088542", "title": "CD66", "text": ""}
{"id": "4088544", "revid": "463126", "url": "https://it.wikipedia.org/wiki?curid=4088544", "title": "CD62", "text": ""}
{"id": "4088549", "revid": "726373", "url": "https://it.wikipedia.org/wiki?curid=4088549", "title": "Brett (serie televisiva)", "text": "Brett \u00e8 una serie televisiva britannica in 19 episodi trasmessi per la prima volta nel corso di una sola stagione nel 1971.\nProduzione.\nLa serie fu prodotta da British Broadcasting Corporation e girata a Malta.\nRegisti.\nTra i registi sono accreditati:\nSceneggiatori.\nTra gli sceneggiatori sono accreditati:\nDistribuzione.\nLa serie fu trasmessa nel Regno Unito dal 19 aprile 1971 al 23 agosto 1971 sulla rete televisiva BBC One."}
{"id": "4088550", "revid": "409435", "url": "https://it.wikipedia.org/wiki?curid=4088550", "title": "Palazzo Brentano", "text": "Il palazzo Brentano \u00e8 un palazzo settecentesco di Corbetta, in provincia di Milano. \nProgettato dall'architetto Francesco Croce per il conte Brentano, tesoriere generale del Ducato di Milano, il palazzo, dopo una serie di passaggi di propriet\u00e0, accoglie oggi l'Istituto \"San Girolamo Emiliani\" gestito dai padri somaschi.\nStoria.\nPrima della costruzione del palazzo.\nPrima della costruzione del palazzo, l'area su cui sarebbe sorta la grandiosa villa di campagna del conte Brentano era occupata da alcune case popolari che rientravano nelle propriet\u00e0 del marchese Ferrante Villani-Novati che in tutta la citt\u00e0 di Corbetta possedeva un decimo delle terre. Le case erano in affitto ma erano perlopi\u00f9 corti vecchie e cadenti e lo stesso Villani-Novati non vi poneva la debita attenzione a tal punto che quando il nobile Brentano, alla ricerca di un luogo adatto ove costruire la propria residenza di campagna, gli chiese di acquistare il terreno in oggetto, egli acconsent\u00ec subito a prezzi vantaggiosi.\nLa costruzione del palazzo.\nCarlo Giuseppe Brentano, conte di Caltignaga e tesoriere generale del ducato di Milano sotto l'amministrazione austriaca, sigl\u00f2 il 10 settembre 1731 il contratto di acquisto dell'area con il marchese Villani-Novati e contatt\u00f2 fin dall'inizio l'architetto Francesco Croce, gi\u00e0 operante presso il duomo di Milano, per affidargli il progetto della costruzione che ebbe inizio dal febbraio del 1732 e venne concluso nel 1738.\nL'opera, grandiosa, ricalcava una necessit\u00e0 sociale da parte dei Brentano che, non essendo di antica nobilt\u00e0 n\u00e9 inseriti all'interno del contesto corbettese, avevano volont\u00e0 di affermare la loro influenza politica e la loro ricchezza con la costruzione di una \"reggia personale\" dove impressionare gli ospiti provenienti da Milano. La villa \u00e8 gi\u00e0 dal 1743 descritta come esempio di architettura rococ\u00f2 da Marcantonio Dal Re nel suo \"Ville di delizia\".\nAttorno alla met\u00e0 del Settecento venne realizzata la decorazione interna con stucchi e affreschi, opera dei pittori Giovanni Angelo Borroni, Mattia Bortoloni, Giuseppe Pellegrini, Ferdinando Porta, Giovanni Antonio Cucchi e Giovanni Battista Sassi.\nL'arrivo dei Padri somaschi.\nIl palazzo venne ceduto nel 1839 dall'erede della famiglia Brentano, lo storico Pompeo Litta Biumi, alla famiglia Carones di Corbetta e poi al professor Italo Tonta che vendette a sua volta infine il palazzo ad Enrico Pagani. Quest'ultimo, poi podest\u00e0 di Corbetta, cedette il palazzo alla congregazione dei Padri Somaschi nel 1935.\nNel 1935 vi venne inaugurato dai padri somaschi un seminario con indirizzo filosofico-teologico. Le sale interne vennero adattate ad aule per l'insegnamento e per ospitare gli allievi che risiedevano nella struttura, sotto la direzione di padre Giovanni Ceriani. Venne sistemato il giardino e l'intera struttura venne restaurata. Tra i professori del seminario vi furono Giovanni Ferro, poi arcivescovo di Reggio Calabria. Nel 1956 l'istituto fu visitato dall'arcivescovo di Milano, Montini, poi papa Paolo VI.\nNel 1972, dopo il trasferimento del seminario, il palazzo venne utilizzato dai Padri Somaschi come scuola media legalmente riconosciuta (oggi secondaria di primo grado), intitolata a san Girolamo Emiliani santo. Nel 1998 vi \u00e8 stata inoltre aperta una scuola primaria intitolata a colei che sar\u00e0 santa Gianna Beretta Molla. Nel 2008 i Padri Somaschi e l'associazione genitori Gianna Beretta Molla eressero la Fondazione Istituto san Girolamo Emiliani - Corbetta, ente gestore delle scuola primaria paritaria Gianna Beretta Molla e della secondaria di primo grado paritaria S. Girolamo Emiliani.\nDescrizione.\nIl palazzo.\nIl palazzo, articolato sul tipico schema a \"U\" delle ville di delizia del Settecento, si apre sulla strada con un grande cancello a sei pilastri e tre aperture, originali del XVIII secolo. Un tempo i pilastri erano adorni di \"genietti\" come precisa il Dal Re, oggi perduti, che rappresentavano il Piacere e l'Onest\u00e0 oltre ad altri genietti minori che portavano lo stemma della famiglia Brentano. Sui fianchi della cancellata, si aprono d'infilata alla strada due corpi di fabbrica orizzontali di misura pi\u00f9 bassa rispetto al corpo centrale del palazzo ed equiparabili alle ali laterali, che erano un tempo utilizzati quello a destra come scuderia (capace di trenta cavalli) con relativo fienile, quello a sinistra come tinaia, granaio e residenza del fattore che qui abitava tutto l'anno, anche quando il conte Brentano soggiornava a Milano. Relativamente alla scuderia, in essa ancora oggi \u00e8 possibile ammirare delle colonne in granito rosa che sostengono delle pregevoli volte a crociera..\nIl maschio centrale del cortile, che si erge come si \u00e8 detto di statura pi\u00f9 alta rispetto alle due ali laterali, \u00e8 affiancato da due eleganti torrette belvedere ove culminano delle lunghe scalinate di 129 gradini che conducono dalla sommit\u00e0 dell'edificio sino nelle cantine, ambiente dove ancora oggi \u00e8 possibile ammirare uno splendido forno per il pane in cotto che venne largamente utilizzato sino al Novecento.\nAl piano terreno del maschio si accede attraverso un portico colonnato in granito con sei colonne oggi chiuso da vetrate ma un tempo aperto direttamente sul cortile, decorato con soffitti a volta e stucchi che immette in tre direzioni differenti: a sinistra si viene proiettati verso le otto stanze con soffitti a volta stuccati e decorati che compongono il piano terra, diritti si attraversa il grande salone d'onore per poi giungere verso il giardino, mentre a destra si giunge al piano superiore della struttura attraverso un monumentale scalone.\nL'area dello scalone, che occupa da sola un quarto dell'edificio centrale, \u00e8 una delle aree pi\u00f9 significative del palazzo in quanto permettendo di accedere ai piani superiori e quindi alla residenza del conte Brentano, aveva la funzione di impressionare gli ospiti presenti a Corbetta ed ancora oggi la scenografia \u00e8 davvero mozzafiato: le scale, realizzate in granito, sono affiancate da una splendida balaustra in pietra arenaria grigia traforata a motivi decorativi con fiori e conchiglie inframezzati da pilastri che sostengono grandi vasi con fiori e fiamme in ferro battuto, un tempo utilizzati per l'illuminazione serale dello spazio.\nAl piano nobile si trovano dodici sale di cui cinque con affreschi a plafone, tra le quali spicca il salone centrale (oggi aula magna dell'istituto) che era un tempo utilizzato come sala da ballo: esso ricalca la planimetria del salone d'onore inferiore ma si presenza molto pi\u00f9 alto e prende luce da grandi finestre aperte sul parco sovrastate da obl\u00f2 che il Croce aveva gi\u00e0 utilizzato a Milano per la ristrutturazione del Palazzo del Governatore di Piazza dei Mercanti.\nAl terzo piano si trovano sei stanze con soffitto in legno che un tempo accoglievano gli alloggi della servit\u00f9, mentre oggi ospitano alcune stanze dei religiosi.\nLe sale affrescate.\nGli affreschi presenti all'interno del palazzo, risalgono quasi tutti alla met\u00e0 del Settecento e cio\u00e8 all'epoca in cui, terminati i lavori di costruzione del palazzo ad opera del Croce, il Brentano commission\u00f2 una serie di dipinti a pittori importanti ma non di massimo rilievo. Secondo le cronache d'epoca, infatti, il costo della firma del Croce sul progetto del palazzo e le vicende che investirono il ducato di Milano durante la breve occupazione sabauda del 1736, avrebbero affievolito notevolmente le finanze dei conti Brentano che pure si trovavano a dover portare a termine un progetto gi\u00e0 ampiamente iniziato. Le pitture vennero quindi concentrate essenzialmente al piano terra o comunque nei luoghi di rappresentanza ove era strettamente necessario spendere denaro per mostrare la ricchezza e la potenza della famiglia proprietaria.\nIspirati nei motivi alle vicende della mitologia classica, gli affreschi davano il nome alle stanze che li ospitavano:\nIl giardino.\nAttraversando il portico ed il salone centrale si giunge al giardino attraverso un'elegante balaustra che contorna una scalinata in pietra molera. Il giardino si estende per una lunghezza prospettica di quasi 600 metri ed \u00e8 in gran parte adibito oggi a semplice prato con campi sportivi.\nDell'originario progetto del giardino curato da Francesco Croce, nulla venne realizzato per mancanza di fondi ad eccezione dello spazio adibito a parterre che si trovava presso la facciata retrostante il palazzo che venne convertito in boschetto all'inglese, con specie di piante rare ed esotiche, alcune delle quali addirittura plurisecolari. Tra queste si ricordano bagolari, magnolie e cedri (nelle variet\u00e0 \"Libani\", \"deodara\" e \"atlantica\") che raggiungono i 30 m di altezza oltre ad abeti (nelle variet\u00e0 \"rosso\", \"nero\" e \"strobo\"), tassi, querce, ippocastani, tigli e cipressi.\nA queste piante si assomma un considerevole numero di arbusti e piccole piante quali l'albero di Giuda, palme cinesi, palme nane, aceri (nelle variet\u00e0 \"americano\" e \"platanoide\"), faggi, Thuja occidentalis, araucaria araucana, robinie, agrifogli, alloro, lauroceraso, pungitopo, aucube (nelle variet\u00e0 \"verde\" e \"striata\"), forsizia, lill\u00e0, mahonia, kerria, calicanto, bosso, oleandro, ibisco, bamb\u00f9, melograno, lagestroemia, ligustro, berberis, ecc. All'interno si trovano anche statue d'epoca come un \"Pasquino\" settecentesco ed altre di aggiunte successive, il tutto sviluppato su una superficie non piana che consente la creazione di sentieri attraverso la natura con cordoli in cemento e ghiaia.\nIl resto del complesso del giardino, doveva da progetto comprendere anche sei grandi fontane oltre a numerosi parterres e percorsi coperti con bosso ed un \"hortus\" per la coltivazione delle piante officinali e della frutta e della verdura necessarie per una completa autosufficienza del palazzo.\nIn fondo al giardino, in corrispondenza dell'attuale cappella di San Giuseppe, si trovava un tempo un grande cancello di cui ancora sono visibili parte dei pilastri d'ingresso che ricalcava per foggia l'ingresso principale al palazzo.\nCappella di San Girolamo.\nLa Cappella di San Girolamo \u00e8 inserita all'interno del complesso di Palazzo Brentano, oggi sede dell'Istituto \"San Girolamo Emiliani\", gestito dai padri somaschi.\nLa struttura della chiesa \u00e8 stata singolarmente ricavata dalle antiche scuderie del palazzo, che costituivano all'epoca della sua realizzazione un'area non pi\u00f9 utilizzata. Il progetto della chiesa venne abbozzato nel 1900, ma venne posto in essere ufficialmente solo a partire dal 1937, quando i somaschi presero possesso dell'istituto adibendolo a seminario al fine di dotare l'istituto di un proprio luogo di culto e di ritiro spirituale.\nL'interno \u00e8 contraddistinto da una semplice struttura a volte a crociera, su tre navate, sostenute da colonne di granito di Baveno. L'altare \u00e8 in marmo, di forme barocche, realizzato nel medesimo stile di tutto quanto il palazzo, ed accoglie una celebre opera raffigurante una \"Madonna del Rosario col Bambino e San Girolamo Emiliani\" di un pittore sconosciuto. Qui ha celebrato la messa anche l'allora arcivescovo milanese Giovanni Battista Montini in occasione della sua visita a Corbetta nel 1955 in occasione del IV centenario del primo miracolo del locale Santuario. La chiesa \u00e8 accessibile dal complesso del palazzo, ma anche da una porta antistante la vicina via San Sebastiano. La struttura accoglie ancora oggi settimanalmente la messa domenicale.\nCappella di Santa Maria Mediatrice (gi\u00e0 cappella privata della famiglia Brentano).\nLa Cappella Brentano era l'antica cappella privata utilizzata dai conti Brentano all'epoca della loro residenza a palazzo.\nLa struttura \u00e8 stata ricavata da una sala al piano terreno, in prossimit\u00e0 dello scalone d'onore che conduce al piano nobile.\nLa stanza, a pianta rettangolare, dispone di un piccolo ingresso diviso da porte settecentesche e da un tendaggio di raso rosso frangiato d'oro che introduce al complesso della cappella, la quale \u00e8 costituita da un'unica navata divisa nel centro da un percorso marmoreo intarsiato che mette in comunicazione la sala con il vicino salone da pranzo.\nIl soffitto \u00e8 costituito da un tripudio di stucchi di stile rococ\u00f2 bianchi ed oro, che vanno a formare una grande croce greca nel mezzo. L'altare \u00e8 di forme barocche, in marmo intarsiato, sopraelevato, ed accoglie un'opera raffigurante \"Maria Mediatrice e le anime dei giusti e degli empi con Pio XII\" aggiunta nel 1944 con un prezioso sistema ad incastro di legno intagliato nell'altare originale, dono di Elena Pisani-Dossi, concepito da padre Antonio Rocco, somasco, e realizzato dal pittore milanese Veneziani.\nAlle pareti laterali sono presenti due quadroni raffiguranti San Carlo Borromeo (di autore ignoto del XVII secolo) e San Giuseppe col Bambino (del pittore genovese Mattia Traverso), accompagnati da due candelabri pendenti in ferro battuto settecenteschi.\nLa sala \u00e8 illuminata da due grandi finestroni che consentono tra l'altro una stupenda veduta del boschetto del parco posto sul retro del palazzo.\nLa cappella dispone anche di una piccola sacrestia ricavata nel sottoscala dello Scalone d'Onore.\nAttualmente la chiesetta, dedicata a Maria Mediatrice, \u00e8 utilizzata unicamente dai religiosi Somaschi.\nCappella di San Giuseppe.\nLa Cappella di San Giuseppe \u00e8 una delle tre chiese che rientrano nel complesso dell'Istituto \"San Girolamo Emiliani\". La storia della sua realizzazione \u00e8 legata ad un voto solenne. Durante il Secondo conflitto mondiale i padri somaschi di Corbetta promisero di erigere una cappella dedicata a San Giuseppe qualora il palazzo fosse uscito indenne dalle vicende belliche.\nIl complesso rimase integro e nel 1947 si inizi\u00f2 la costruzione che venne addossata al muro di cinta dell'immenso parco e ricavata da un ampio spazio un tempo adibito a cancello di cui ancora si possono notare i pilastri decorati in stile barocco.\nLa cappella riprende la struttura delle torrette belvedere di Palazzo Brentano e venne completata nel giro di un anno.\nInternamente si presenta in modo molto semplice: un solo altare di granito di Baveno, sottostante una copia del grande quadro raffigurante \"San Giuseppe col Bambino\", dipinto dal pittore genovese Mattia Traverso (1885-1956), il cui originale si trova all'interno della cappella del palazzo.\nLa costruzione venne in seguito sempre meno utilizzata, data anche la sua posizione decentrata rispetto al resto dell'istituto, s\u00ec da cadere pressoch\u00e9 in disuso; nel 1987 si decise di restaurarla col rifacimento del pavimento e l'imbiancatura delle pareti.\nAttualmente la chiesa non \u00e8 aperta al pubblico, ma il suo utilizzo \u00e8 riservato agli alunni ed ai padri dell'istituto."}
{"id": "4088551", "revid": "686936", "url": "https://it.wikipedia.org/wiki?curid=4088551", "title": "T.J. Lang", "text": "Carriera professionistica.\nGreen Bay Packers.\nLang fu scelto dai Green Bay Packers nel corso del quarto giro del Draft 2009. Nella sua stagione da rookie, Lang gioc\u00f2 in tre differenti posizioni. La sua prima gara come titolare la disput\u00f2 nel ruolo di sinistro contro i Cleveland Browns al posto dell'infortunato Chad Clifton, a cui seguirono altre tre gare come titolare. Lang divenne il primo rookie dei Packers a giocare pi\u00f9 di una gara consecutivamente come tackle sinistro dallo stesso Clifton nel 2000.\nPrima della stagione 2010 salt\u00f2 le attivit\u00e0 atletiche e il minicamp organizzati dalla squadra a causa di un'operazione chirurgica al polso. Nel corso della stagione gioc\u00f2 sia come guardia che come tackle, oltre ad apparire in difesa in situazioni di emergenza. A fine stagione vinse il suo primo titolo NFL quando i Packers sconfissero i Pittsburgh Steelers nel corso del Super Bowl XLV.\nNella stagione 2011, Lang gioc\u00f2 per la prima volta come titolare tutte le 16 gare stagionali. I Packers terminarono col miglior record della lega, 15-1, ma furono eliminati anzitempo nei playoff dai New York Giants.\nIl 14 agosto 2012, Lang firm\u00f2 un'estensione contrattuale per rimanere nel Wisconsin altre quattro stagioni. Nel 2016 fu convocato per il primo Pro Bowl in carriera.\nDetroit Lions.\nIl 12 marzo 2017, Lang firm\u00f2 un contratto triennale con i Detroit Lions."}
{"id": "4088554", "revid": "682087", "url": "https://it.wikipedia.org/wiki?curid=4088554", "title": "CD11b", "text": ""}
{"id": "4088560", "revid": "31269", "url": "https://it.wikipedia.org/wiki?curid=4088560", "title": "Marked Personal", "text": "Marked Personal \u00e8 una serie televisiva britannica in 90 episodi trasmessi per la prima volta nel corso di una sola stagione dal 1973 al 1974.\n\u00c8 una serie del genere drammatico incentrata sulle vicende di una nuova assistente all'ufficio del personale di una grande azienda.\nProduzione.\nLa serie, ideata da Charles Dennis, fu prodotta da Thames Television\nRegisti.\nTra i registi sono accreditati:\nSceneggiatori.\nTra gli sceneggiatori sono accreditati:\nDistribuzione.\nLa serie fu trasmessa nel Regno Unito dal 30 ottobre 1973 al 30 ottobre 1974 sulla rete televisiva Independent Television."}
{"id": "4088561", "revid": "110157", "url": "https://it.wikipedia.org/wiki?curid=4088561", "title": "Arrilaser", "text": "L'Arrilaser \u00e8 un registratore di film digitale prodotto dalla Arri utilizzata per trasferire i file digitali definitivi delle produzioni cinematografiche su pellicola. I file sono inviati al registrare mediante una connessione di rete Gigabit Ethernet. L'Arrilaser utilizza tre laser a stato solido (rosso, verde e blu) come sorgente di luce e riduce significativamente i costi di trasferimento dalle immagini digitali alla pellicola.\nNel 2012, Franz Kraus, Johannes Steurer e Wolfgang Riedel, sono stati premiati con l'Oscar al merito dalla Academy of Motion Picture Arts and Sciences per lo sviluppo dell'Arrilaser."}
{"id": "4088562", "revid": "125594370", "url": "https://it.wikipedia.org/wiki?curid=4088562", "title": "Stazioni dell'arte", "text": "Le stazioni dell'arte sono un complesso artistico-funzionale, composto da quindici fermate della metropolitana di Napoli, in cui \u00e8 stata prestata particolare attenzione a rendere gli ambienti belli, confortevoli ed efficienti. La finalit\u00e0 principale \u00e8 di combinare la fruizione del trasporto pubblico con l'esposizione degli utenti all'arte contemporanea, allo scopo di favorirne la conoscenza e diffusione. La finalit\u00e0 secondaria \u00e8 di riqualificare vaste aree del tessuto urbano e fungere da elemento motore per la realizzazione di nuove costruzioni che assumano il ruolo di luoghi focali della citt\u00e0 di Napoli.\nLe stazioni, distribuite lungo la linea 1 e 6 della rete, accolgono circa duecento opere d'arte realizzate da pi\u00f9 di novanta autori di fama internazionale e da alcuni giovani architetti locali, elemento, questo, distintivo dell'intervento urbanistico-funzionale che ha avuto la diretta conseguenza di combinare nelle stazioni differenti stili artistici. Tale complesso urbanistico, tuttora in fase di espansione attraverso la costruzione di nuove stazioni, ha ricevuto numerosi riconoscimenti a livello internazionale. In particolare, il 30 novembre 2012, la stazione Toledo \u00e8 stata premiata come la pi\u00f9 impressionante d'Europa dal quotidiano \"The Daily Telegraph\", mentre quella di Materdei \u00e8 risultata al 13\u00ba posto. Il 4 febbraio 2014 la CNN ha eletto la stazione Toledo come la seconda pi\u00f9 bella d'Europa.\nLe stazioni dell'arte nascono da un progetto elaborato nel 1995 dal comune di Napoli nell'ambito della costruzione e del potenziamento del proprio sistema di trasporto sotterraneo. Successivamente, con una delibera del 19 maggio 2006 (numero 637), la regione Campania ha emanato linee guida da applicare per la progettazione e la costruzione di alcune stazioni della metropolitana napoletana (concepite, come gi\u00e0 accennato, non solo come luogo di transito ma anche alla fruizione dell'arte), dando origine al processo che prosegue tuttora.\nStoria.\nPreambolo: la linea 1.\nLa lunga storia della linea 1, detta originariamente \u00abmetropolitana collinare\u00bb, ha origine nel 1963, quando venne proposto un collegamento su rotaia tra il Vomero e il centro della citt\u00e0, non essendo le tre funicolari pi\u00f9 in grado di soddisfare la domanda.\nSi inizi\u00f2 quindi a discutere su eventuali altre soluzioni oltre la funicolare. Tra i vari progetti proposti, si annovera quello di una ferrovia a cremagliera che avrebbe dovuto collegare piazza Bovio e i Colli Aminei passando per la stazione di Montesanto. Questa proposta diede luogo a numerose polemiche; si evidenziarono soprattutto le limitazioni che comportava questo mezzo di trasporto in termini di velocit\u00e0, manutenzione e capacit\u00e0. Si decise quindi di abbandonare la \u00abruota dentata\u00bb e si deliber\u00f2 che la metropolitana si costruisse con sistema tradizionale su ruote di ferro, oppure applicando il sistema \u00absu gomma\u00bb, gi\u00e0 sperimentato su varie linee della metropolitana di Parigi.\nDopo numerose discussioni, il progetto della metr\u00f2 collinare venne approvato e alla fine degli anni settanta si pass\u00f2 alla canterizzazione di varie piazze del Vomero.\nI lavori subirono tuttavia una battuta d'arresto il 23 novembre 1980, quando Napoli fu colpita dal terremoto dell'Irpinia. Si rese infatti necessario l'adeguamento della progettazione alle nuove norme antisismiche appena emanate e soprattutto, prima di riattivare gli scavi, bisognava riconsolidare gli edifici soprastanti la linea.\nI lavori furono bloccati nel 1983 per mancanza di fondi e l'anno successivo il Comune accese i mutui per la realizzazione dell'opera. Altri problemi afflissero la linea, come il fenomeno dell'abusivismo edilizio (che comport\u00f2 la revisione del tracciato stesso) e lo sminamento dell'Arenella e dei Colli Aminei, due zone interessate dai bombardamenti della seconda guerra mondiale.\nSolo nel marzo del 1993, dopo tredici anni di lavori, entr\u00f2 in funzione la prima tratta Vanvitelli-Colli Aminei, seguita nel 1995 dal prolungamento fino a Piscinola.\nLe stazioni dell'arte e la \u00abrivoluzione artistica napoletana\u00bb.\nL'arte contemporanea trova vasta diffusione nel capoluogo campano sin dal 1995, quando l'allora sindaco Antonio Bassolino promosse, avvalendosi del coordinamento artistico del critico Achille Bonito Oliva, un progetto denominato \u00abgli Annali delle Arti\u00bb e altre iniziative dirette a un pubblico spesso poco attratto da tale genere di arte: per questo motivo le opere vennero collocate in spazi abitualmente frequentati, come piazza Plebiscito e le stazioni della metropolitana, le quali furono rese \u2013 secondo la definizione di Bonito Oliva \u2013 \u00abun museo obbligatorio, in quanto la gente \u00e8 obbligata a vedere le opere, ci passa ogni giorno davanti e cos\u00ec si familiarizza\u00bb. Bassolino le ha definite \u00abveri e propri musei d'arte contemporanea, con opere importanti e pensate appositamente per le stazioni, da artisti figurativi e concettuali, dai principali esponenti dell'arte povera e della transavanguardia, da grandi fotografi, e anche da giovani artisti napoletani e italiani che si stanno affermando\u00bb.\nL'idea di realizzare un connubio tra urbanistica e arte risale al 1995, quando era in costruzione la tratta Vanvitelli-Museo che condusse la linea dal Vomero fino a piazza Cavour. La giunta comunale dell'epoca decise di affidare la progettazione delle varie stazioni ad architetti e artisti di fama internazionale, quali Alessandro Mendini (che progett\u00f2 gli scali di Salvator Rosa e Materdei) o Nino Longobardi; fino ad allora alla realizzazione degli scali operava la societ\u00e0 per azioni milanese MM, costruttrice anche della metropolitana meneghina.\nFrancesco Erbani, opinionista de \"la Repubblica\", ha cos\u00ec spiegato i motivi che hanno portato alla realizzazione del progetto:\nNel 2001 verranno inaugurate le prime stazioni dell'arte: Quattro Giornate, Salvator Rosa e Museo. Nei due anni successivi nel circuito artistico se ne aggiungeranno altre tre: Dante, Materdei e Rione Alto, che venne completamente ristrutturata in occasione dell'apertura della seconda uscita.\nDal 2005 in poi si datano invece l'inaugurazione delle stazioni Universit\u00e0, Municipio, Garibaldi e Toledo, la messa in funzione della linea 6 (e delle sue quattro stazioni, tutte facenti parte del circuito delle stazioni dell'arte) e il restyling dello scalo di Vanvitelli, dove l'architetto Capobianco \u00e8 intervenuto rinnovando gli ampi ambienti in modo che potessero contenere le opere d'arte di altri autori contemporanei.\nTecniche.\nComunicazione.\nLa funzionalit\u00e0 \u00e8 assicurata dalla facile accessibilit\u00e0 a tutte le fasce d'utenza, resa possibile con un aumento delle aree di servizio per una rapida identificazione di una stazione.\nQuest'ultima, infatti, viene resa facilmente riconoscibile grazie a un sistema di comunicazione ed orientamento che, facendo uso di segnali visivi, sonori o personalizzati (come gli info point), raffigura il carattere unitario del sistema.\nLa segnaletica \u00e8 chiara ed ordinata, in modo da permettere all'utenza di potersi muovere autonomamente all'interno della stazione (consentendo anche a un fruitore affrettato l'istantaneo orientamento planimetrico) sfruttando in maniera ottimale ogni servizio offerto dalla struttura.\nIl materiale informativo \u00e8 esposto secondo un preciso progetto che integra in modo dinamico opere d'arte, segnaletica e spazio architettonico.\nQualit\u00e0 e comfort.\nLa gradevolezza delle stazioni \u00e8 garantita da notevoli livelli di qualit\u00e0 architettonica, congiuntamente con la riqualificazione delle zone limitrofe.\nAll'interno delle fermate sono presenti opere di finitura che tutelano la pulizia e il comfort ambientale; quest'ultimo in particolare occorre uno standard di qualit\u00e0 riconosciuto solo attraverso la scelta di impianti che danno origine a un ambiente elegante, comodo, pulito, confortevole e moderno.\nCi\u00f2 si rende utile anche per invogliare l'utenza ad assumere comportamenti corretti.\nMateriali.\nLa spazialit\u00e0 prodotta dalla struttura riveste una significativa importanza nelle stazioni; in questo ambito \u00e8 determinante la qualit\u00e0 del materiale.\nL'uso del materiale, la lavorazione, il colore, la grana e la tessitura determinano le diverse funzioni del complesso; risulta preminente soprattutto l'utilizzo materiali della tradizione locale (in questo caso, il tufo) che rendono l'architettura dell'opera immediatamente percepibili e riconoscibili dall'utenza, soprattutto ai residenti della zona.\nFiniture, decorazioni, scritte determinano quindi il carattere espressivo degli ambienti dello scalo (banchine, mezzanino, corridoi di collegamento) e, analogamente, definiscono l'univocit\u00e0 dell'immagine dell'opera.\nStruttura.\nGeneralmente le stazioni dell'arte sono progettate secondo precisi standard tecnici, che prevedono la presenza di tre corpi funzionali costituiti dalle banchine, dal mezzanino e dai locali tecnici.\nDi seguito un testo elaborato dalla Regione Campania che ben sintetizza la struttura e l'unitariet\u00e0 delle stazioni dell'arte:\nIlluminazione.\nLa luce \u00e8 in grado di dare espressivit\u00e0 plastica alle singole funzioni e rappresenta anche un arricchimento rispetto al minimo necessario per soddisfare le sole necessit\u00e0.\nL'uso ben controllato della luce pu\u00f2 giocare un ruolo non banale nell'organizzazione di percorsi e spazi all'interno degli scali, garantendo (come gi\u00e0 accennato) un immediato orientamento del pubblico.\nLa luce naturale deve essere inoltre dosata con l'ausilio di filtri regolatori e deve essere integrata con l'illuminazione artificiale in modo da garantire il comfort del fruitore e la naturale percezione degli ambienti.\nSicurezza.\nSi presta molta attenzione alla sicurezza delle infrastrutture; viene infatti garantita sia la sicurezza dei passeggeri e del personale che quella degli impianti e delle zone contigue da incendi e altre calamit\u00e0.\nInfatti, nelle stazioni dell'arte, vengono eseguite le seguenti azioni:\nElogi e critiche.\nDi seguito sono riportati i vari elogi e le critiche che ha ricevuto il progetto.\nIn particolare, le stazioni dell'arte sono state particolarmente apprezzate in quanto invogliano (con la presenza di opere d'arte) l'utilizzo della metropolitana, con una conseguenziale riduzione del traffico e dell'inquinamento. Invece, sono state criticate a causa del loro costo e in quanto rallentano la costruzione dello scalo stesso.\nQuadro generale.\nLinea 1.\nGaribaldi.\nLa stazione di Garibaldi, uscita dalla matita dell'architetto francese Dominique Perrault, serve la zona ferroviaria della citt\u00e0 e i rioni Duchesca e Vasto.\nLa parte esterna del complesso ferroviario occupa la sezione meridionale della piazza ed \u00e8 occupata dal grande pergolato metallico in teflon forato, il cui scopo \u00e8 quello di fornire ombra alla sottostante piazza ipogea in cui - a breve - apriranno numerose attivit\u00e0 commerciali.\nLa stazione \u00e8 strutturata come un unico, luminoso ambiente attraversato dagli spettacolari incroci delle scale mobili \u201csospese\u201d e la copertura in vetro trasparente consente alla luce naturale di arrivare fin quasi al piano banchina, a circa 40 metri di profondit\u00e0.\nGli interni, fortemente caratterizzati dalla scelta dell'acciaio - satinato o lucidissimo e riflettente - cui fa contrasto soltanto il colore brillante di alcuni dettagli in arancione, ospitano due grandi opere di\u00a0Michelangelo Pistoletto, uno dei protagonisti della scena artistica internazionale.\nLe due installazioni dal titolo \"Stazione\", collocate appena prima delle ultime rampe di scale verso i treni -\u00a0 una sul lato della banchina di arrivo, l'altra su quello della banchina in direzione Piscinola - sono costituite da pannelli in acciaio specchiante sui quali sono serigrafate, a grandezza naturale, fotografie di passeggeri in attesa o in cammino. Le immagini statiche dell'arte e le mutevoli immagini riflesse dalla realt\u00e0 si mescolano incessantemente nell'opera, che diventa cos\u00ec una porta che mette in comunicazione arte e vita.\nLe banchine sono invece ispirate alla \"Tube\" londinese; da sottolineare la scelta di mantenere le tubature a vista e di rivestire le pareti di mattonelle effetto diamante.\nUniversit\u00e0.\nLa stazione di Universit\u00e0, progettata dagli architetti Karim Rashid e Alessandro Mendini, \u00e8 stata inaugurata il 26 marzo 2011; la stessa, a trenta metri sotto il livello della strada, serve inoltre piazza Giovanni Bovio e corso Umberto I.\nLa fermata, eclettica e piena di colori, \u00e8 stata concepita per simboleggiare l'era digitale e l'informazione. Ha affermato infatti Rashid che lui immagin\u00f2 degli spazi \u00abche incarnassero i saperi e i linguaggi della nuova era digitale, che trasmettessero le idee di comunicazione simultanea, d'innovazione e di mobilit\u00e0 proprie dell'attuale Terza Rivoluzione Tecnologica\u00bb. Infatti, accanto alle scalinate che conducono allo scalo, sono state poste delle mattonelle di ceramica sulle quali \u00e8 possibile trovare numerosissime parole coniate a partire dagli anni sessanta, come \u00abnetwork\u00bb, \u00aboperativo\u00bb, \u00abportatile\u00bb, \u00abdatabase\u00bb, \u00abinterfaccia\u00bb o \u00absoftware\u00bb.\nL'atrio della stazione \u00e8 caratterizzato da pannelli e colori molto suggestivi; i materiali utilizzati per la loro realizzazione sono il Corian e l'acciaio specchiante. Negli interni \u00e8 presente un forte contrasto cromatico tra i due colori principali, rosa fucsia e lime, che si rivelano utili anche per indirizzare l'utenza alle banchine.\nNella hall ci sono numerose opere d'arte. Al di l\u00e0 dei tornelli \u00e8 presente \"Conversational profile\", ovvero due grandi pilastri cilindrici nei quali \u00e8 possibile intravedere due volti di profilo, che simboleggiano il dialogo e la comunicazione tra gli esseri umani. La seconda, \"Ikon\", \u00e8 un esteso light box in cui sembrano galleggiare numerose figure tridimensionali. Tra i pilastri neri e il light box si erge invece \"Synapsis \", una scultura in metallo satinato che rimanda all'intelligenza umana e al reticolo neurale del cervello.\nProcedendo verso le scale mobili la luce penetra nel complesso dalla controsoffittatura attraverso pannelli di cristallo traslucido, serigrafati in azzurro e in rosa; lo stesso motivo si ripete nella parete verticale presente sopra la scalinata. Al piano intermedio (-1) il pavimento, dai toni neri con reticoli azzurri, gialli e verdi dell'atrio principale, assume tonalit\u00e0 arancioni e rosa. A fianco le scale mobili, inoltre, sono presenti dei pannelli in cristallo azzurro che contribuiscono ad aumentare la luminosit\u00e0 della stazione e a creare complessi giochi di rispecchiamento.\nAl secondo livello (-2) il pavimento \u00e8 composto da numerose mattonelle su cui sono presenti motivi grafici digitali, disposte in modo da comporre un pattern tridimensionale a tre colori. In questo piano, oltre a due light-box a forma rettangolare, sono rappresentate sulle scalinate anche due immagini di Dante Alighieri e Beatrice Portinari, riprodotti per evidenziare l'importanza del legame tra la cultura umanistica e l'arte contemporanea.\nDopo il secondo piano \u00e8 possibile accedere alle banchine dove sono posti quattro grandi pannelli prodotti con il sistema lenticolare H3D; grazie a quest'ultimo le immagini riprodotte sui pannelli, al muoversi di colui che le osserva, sembrano librarsi e volteggiare nello spazio. Sempre in questo ambiente, sono presenti i sedili artistici, dalla forma sinuosa che ricorda il simbolo dell'infinito.\nMunicipio.\nLa stazione di Municipio, progettata dagli architetti \u00c0lvaro Siza ed Eduardo Souto de Moura, serve le zone di piazza del Plebiscito, quartieri Spagnoli e Beverello, con gli imbarchi turistici principali del porto di Napoli.\nI lavori sono iniziati nel 2003, ma il progetto originario ha dovuto subire 27 varianti, dato l'alto numero di reperti storici ed archeologici ritrovati durante gli scavi. L'area della stazione, ricompresa tra il Palazzo del Municipio, il Maschio Angioino ed il mare \u00e8 stata infatti occupata nei secoli da numerose strutture militari e civili. Gli scavi hanno restituito i resti dell'antico porto di Neapolis, comprensivi di terme e di ben cinque navi romane; le antiche fortificazioni esterne del Maschio Angioino, il molo Angioino, torri risalenti ai periodi aragonese e vicereale spagnolo, la Torre dell'Incoronata e i resti del Palazzetto Del Balzo.\nIl ritrovamento dei resti storici ed archeologici ha richiesto il loro inglobamento nella struttura della stazione, che similmente ad altre della Metropolitana di Napoli, \u00e8 diventata uno spazio logistico e museale insieme. In particolare, le torri delle fortificazioni esterne del Maschio angioino sono state integrate nel corridoio di accesso dal Molo Beverello alla stazione, e risultano quindi immediatamente visibili a quanti sbarcano al porto moderno. Mentre la maggior parte delle suppellettili ritrovate \u00e8 stata trasferita allo spazio museale Stazione Neapolis, le imbarcazioni verranno invece restaurate ed esposte nella stazione Municipio, secondo uno schema tuttora allo studio.\nToledo.\nCorpo stazione.\nLa stazione di Toledo \u00e8 stata progettata dal designer spagnolo \u00d3scar Tusquets Blanca ed \u00e8 stata inaugurata il 17 settembre 2012. La stessa \u00e8 stata inoltre concepita per servire l'omonima strada, il rione Carit\u00e0 e i Quartieri Spagnoli.\nPer il resto lo scalo, profondo circa 50 metri, \u00e8 stato costruito sotto la falda acquifera e occupa un volume di 43.000 metri cubi.\nNello spazio esterno della fermata sono presenti tre piramidi a forma esagonale, rivestite di pannelli color ocra e blu, che forniscono luce naturale al primo livello della stazione. All'ingresso di via Diaz \u00e8 presente inoltre la statua in acciaio corten di William Kentridge, \"Il cavaliere di Toledo\", alta sei metri e inaugurata il 15 dicembre 2012, in occasione della notte bianca avvenuta nel centro storico; il monumento ripropone una consuetudine urbanistica tipica del boulevard, gi\u00e0 presente in piazza Bovio.\nL'ascensore (rivestito di pannelli in vetro) \u00e8 posizionato vicino alla scala mobile, fornita di una copertura ondulata, ed \u00e8 seguito da una particolare passeggiata formata da grandi cerchi arancioni e fornita di sedute in pietra vulcanica.\nAl primo piano interrato sono integrati nel progetto architettonico\u00a0 i resti della cinta muraria di et\u00e0 aragonese, mentre il calco di un campo arato del Neolitico, ritrovato durante i lavori di scavo della stazione, \u00e8 esposto presso la Stazione Museo, in \u201cStazione Neapolis\u201d, nel corridoio di collegamento con il Museo Archeologico Nazionale di Napoli.\nL'atrio \u00e8 caratterizzato da due mosaici di William Kentridge realizzati dal mosaicista Costantino Aureliano Buccolieri. Il primo, \"Ferrovia Centrale per la citt\u00e0 di Napoli, 1906 (Naples Procession), \"secondo una cifra espressiva ricorrente nell'opera dell'artista sudafricano, raffigura una processione di figure e oggetti \u201cumanizzati\u201d, molti dei quali ispirati alla storia della citt\u00e0 di Napoli. Il corteo processionale \u00e8 guidato, grazie alla forza unificante della musica, da San Gennaro, il patrono della citt\u00e0. Sullo sfondo, come suggerisce il titolo, sono riprodotti frammenti del progetto del 1906 per la ferrovia metropolitana di Napoli, l'attuale Linea 2, inaugurata nel 1925.\nIl secondo mosaico, collocato al di sopra delle scale mobili, si intitola\u00a0\"Bonifica dei quartieri bassi di Napoli in relazione alla ferrovia metropolitana, 1884 (Naples Procession)\". Questa volta il disegno utilizzato per lo sfondo dell'opera \u00e8 il celebre primo progetto per una metropolitana a Napoli, ideato dal poliedrico Lamont Young. In primo piano una scena di vita: una figura maschile, aiutata da una donna, traina un carretto con una serie di immagini simboliche legate alla storia della citt\u00e0 (come l'Albero della Libert\u00e0, in ricordo della Repubblica Napoletana del 1799). Sulla destra del mosaico un gatto, ripreso da figurazioni pompeiane, sembra osservare sornione la scena.\nMan mano che aumenta la profondit\u00e0, il percorso \u00e8 scandito dall'alternarsi dei colori che rimarcano i vari livelli dello scalo: nell'atrio pavimento e pareti sono neri, che richiama l'asfalto della civilt\u00e0 contemporanea, scendendo diventano color ocra (alludendo ai colori caldi della terra e del tufo napoletano) mentre nel piano binari diventano azzurro come il mare e gli abissi.\nNel piano banchine, \u00e8 presente un monumentale ambiente sotterraneo, in cui domina la bocca ovoidale del \"Crater de luz\", un grande cono che attraversa tutti i piani della stazione. Guardando al suo interno, \u00e8 possibile riconoscere la luce del sole e un gioco di luci LED, \"Relative light\", opera di Robert Wilson.\nRobert Wilson, artista poliedrico impegnato in diversi campi espressivi, dalla regia teatrale alla video arte, ha realizzato anche, nel corridoio che conduce verso il piano banchina, una coinvolgente installazione ambientale, lunga ventiquattro metri e intitolata \"By the sea... you and me\": due lunghi light-box a luce LED che riproducono l'immagine di un mare appena increspato dal movimento continuo delle onde, ottenuto grazie all'utilizzo della tecnologia lenticolare.\nSulle pareti delle scale fisse al piano ammezzato c'\u00e8 invece \"Men at work\", un intervento fotografico di Achille Cevoli che intende omaggiare gli operai che hanno realizzato le stazioni della metropolitana e le gallerie.\nUscita Montecalvario.\nNella uscita Montecalvario, cio\u00e8 la galleria sotterranea che connette la stazione con i Quartieri Spagnoli (inaugurata il 18 settembre 2013), pure sono presenti numerose opere d'arte.\nLa pi\u00f9 scenografica di tutte \u00e8 sicuramente \"Razza umana\", un lungo collage di Oliviero Toscani composto da oltre 1600 scatti, dove si mescolano primi piani a figure intere, volti noti (come quello di Giannegidio Silva, presidente di Metronapoli, o dello stesso Toscani) a gente comune, napoletani e stranieri.\nIn seguito, la scritta \u00ab\"Molten copper poured on rim of the bay of Naples\"\u00bb (tradotto, \u00abRame fuso colato sulle rive della baia di Napoli\u00bb), dello statunitense Lawrence Weiner, accompagna il passeggero durante la salita e la discesa della scale mobili (tra le pi\u00f9 lunghe d'Europa), con la solita pulizia grafica tipica di pannelli neri su cui si specchiano scritte argentate.\nTerminate le scale mobili, \u00e8 presente il progetto di Shirin Neshat \"Il teatro \u00e8 vita, la vita \u00e8 teatro \u2013 Don't ask where love is gone\", realizzato con fotografie di Luciano Romano. L'artista iraniana, che nella sua opera ben esprime il dramma della Napoli seicentesca, ha affidato a nove attori il compito di raccontare la propria vita, tra storie vere e private. L'opera, che ritrae nove volti e corpi di attori locali, presenta anche altrettante sfumature di dolore, dallo smarrimento alla rabbia, che erompono da un'efficace soluzione allestitiva che riproduce la tipica abitazione dei Quartieri Spagnoli: i bassi, per l'appunto.\n\"The Flying-Le tre finestre\" \u00e8 il titolo dei tre enormi pannelli in ceramica realizzati da Ilya ed Emilia Kabakov, in cui vi sono tanti esseri umani che, tenendosi per mano in un fantastico girotondo, si librano nell'aria insieme a stormi di uccelli, in un'ariosa visione panoramica che trasmette all'osservatore una sensazione di libert\u00e0.\nL'opera dei Kabakov sembra condurre idealmente al lavoro di Francesco Clemente, presente al piano mezzanino: \"Engiadina\", realizzato in ceramica e mosaico. Lungo oltre sedici metri per tre metri di altezza, l'opera (che si ispira all'arte classica e, in particolare, al vasellame miceneo) ritrae un paesaggio alpino attraversato da una striscia gialla nella quale \u00e8 possibile intravedere varie figure danzanti.\nDante.\nLa stazione di Dante, progettata da Gae Aulenti, \u00e8 ubicata sotto l'omonima piazza ed \u00e8 stata aperta al pubblico il 27 marzo 2002.\nIl progetto dell'architetta Gae Aulenti ha riguardato anche la risistemazione urbanistica della piazza, che ha rispettato l'impianto settecentesco. La pavimentazione in pietra etnea a lastre e cubetti segue il disegno delle architetture progettate dal Vanvitelli e gli accessi alla stazione, in cristallo trasparente e acciaio, sono stati concepiti in modo da assicurare la visibilit\u00e0 dell'emiciclo da ogni lato.\nL'accesso alla stazione, in acciaio e cristallo trasparente, \u00e8 visibile da ogni lato dell'emiciclo.\nPer il resto gli interni della fermata, ricoperti da pannelli in vetro bianco con borchie in acciaio, accolgono numerose opere realizzati da noti artisti contemporanei.\nL'atrio dello scalo ospita due affreschi di Carlo Alfano, \"Luce-Grigio\" (realizzato nel 1982), e l'opera \"Frammenti di un autoritratto\" (1985). Sopra le scale mobili che conducono al livello inferiore si erge l'opera di Joseph Kosuth, \"Queste cose visibili\", costituita da una serie di tubolari di neon bianco che compongono il seguente passo del \"Convivio\" di Dante Alighieri.\nNel livello inferiore \u00e8 invece presente un'opera anonima di Jannis Kounellis, che ha realizzato un esteso pannello in acciaio su cui sono situati dei binari che bloccano numerosi oggetti: un cappello, un soprabito, alcuni trenini giocattolo e molte paia di scarpe maschili e femminili.\nSopra le scale mobili che conducono al secondo piano interrato \u00e8 situata invece l'opera di Michelangelo Pistoletto, \"Intermediterraneo\", una lastra specchiante che intende simulare il mar Mediterraneo.\nL'ultima opera contemporanea presente nella stazione \u00e8 \"Universo senza bombe, regno dei fiori. 7 angeli rossi\". Quest'ultima non sarebbe altro che un grande mosaico in cui volteggiano ovali e altre figure geometriche.\nMuseo (Piazza Cavour).\nLa stazione di Museo (connessa con un marciapiede mobile con quella di Piazza Cavour), realizzata su progetto di Gae Aulenti, \u00e8 stata inaugurata nell'aprile del 2001.\nLo scalo si prospetta come una serie di edifici di rosso pompeiano e pietra vesuviana che ricordano, nei colori e nei materiali, il vicino museo Archeologico Nazionale. Gli interni, come quelli della stazione precedente di Dante, sono stati costruiti in vetro bianco e in acciaio.\nNell'atrio della stazione \u00e8 collocato una riproduzione in vetroresina dell'Ercole Farnese, realizzata dall'Accademia di Belle Arti partenopea, mentre nel locale d'ingresso secondario si presenta un calco in bronzo della Testa di Cavallo (detta \u00abCaraf\u00e0\u00bb).\nI corridoi diretti verso il museo archeologico sono caratterizzati dalla presenza delle fotografie in bianco e nero di Mimmo Jodice, che anticipano le opere del mondo antico presenti nello scalo con \"Anamnesi\" e con la serie degli \"Atleti\" e delle \"Danzatrici\".\nNell'ingresso superiore \u00e8 presente un calco in bronzo del Laocoonte, realizzato dall'antica scultura in gesso custodito nella Gipsoteca dell'Accademia di Belle Arti di Napoli. La statua viene ripresa in altre istantanee di Mimmo Jodice, che ne illustra alcuni particolari.\nSul corridoio che collega la fermata con il museo Archeologico Nazionale si affaccia la stazione Neapolis, un ambiente museale che si focalizza sui reperti archeologici portati alla luce durante gli scavi della linea 1, in particolare nelle aree di via Toledo, piazza Bovio, piazza Nicola Amore e piazza Municipio.\nLa passatoia che connette la stazione Museo a quella di Piazza Cavour della linea 2 accoglie opere prodotte da quattro artisti campani che sono i protagonisti della fotografia contemporanea.\nNel corridoio sono presenti nove opere di Luciano D'Alessandro che testificano alcuni tra gli anni pi\u00f9 significativi della sua vita; D'Alessandro, infatti, nelle sue istantanee presta sempre un'inalterata attenzione verso la condizione dell'essere umano. Nel corridoio sono presentate istantanee come \"Venditore di uccellini di carta\", \"Vico Arriviello\" e \"Cimitero dello sbarco in Normandia\".\nProcedendo \u00e8 esposta \"India '70\" di Fabio Donato, ovvero una serie di fotografie scattate durante un suo viaggio giovanile in India. Sono presenti altri tre lavori che sottolineano il suo legame tra l'arte e il teatro partenopei: \"Fate Presto\", una stampa fotografica con il gallerista Lucio Amelio davanti a una prima pagina del \"Mattino\", \"Eduardo\" e \"Masaniello\", dove \u00e8 rappresentata una recita del 1976 con Mariano Rigillo protagonista.\nInfine sono presenti i polittici di Antonio Biasucci, che raccoglie in un'unica opera pi\u00f9 fotografie nelle quali l'artista offre una percezione ravvicinata degli oggetti.\nAl termine del corridoio che conduce alla stazione di Piazza Cavour sono esposte le istantanee di Rafaella Mariniello che raffigurano una periferia: \"Giostra dismessa\", \"Sulla spiaggia\", \"Cassettiera\" e \"Infissi\".\nMaterdei.\nLo scalo Materdei, aperto nel 2003, \u00e8 stato progettato da Alessandro Mendini ed \u00e8 ubicato in piazza Scipione Ammirato, nell'omonimo rione, in prossimit\u00e0 dell'Arenella.\nL'ingresso della stazione si affaccia (come gi\u00e0 accennato) su piazza Scipione Ammirato che, oltre a essere stata trasformata in un'isola pedonale, ha conosciuto un ampliamento di spazi verdi e l'installazione di opere d'arte contemporanea come \"Carpe diem\", la statua in bronzo colorato realizzata da Luigi Serafini, e i rilievi in ceramica che coprono l'ascensore. L'ingresso, inoltre, \u00e8 rivestito da un mosaico ed \u00e8 sormontato da una grande stella gialla e verde.\nL'atrio della stazione, illuminato dal pinnacolo in vetri colorati e acciaio (che, di forma e dimensioni, \u00e8 molto simile alla guglia della stazione Salvator Rosa), presenta colori che variano dall'azzurro al verde.\nLa base del pinnacolo \u00e8 rivestita da un mosaico di Sandro Chia; le pareti, invece, presentano dei solidi geometrici tridimensionali realizzati da Ettore Spalletti.\nSopra la scalinata che connette la hall ai piani inferiori si staglia un mosaico con altorilievi in ceramica prodotto da Luigi Ontani, e i mosaici realizzati da Costantino Aureliano Buccolieri, nel quale sono raffigurati animali fantastici, la figura partenopea dello scugnizzo e un Pulcinella che presenta il volto di Ontani.\nIn prossimit\u00e0 delle banchine sono situate le illustrazioni su pannelli in legno di Domenico Bianchi; il corridoio centrale, invece, \u00e8 rivestito dai \"Wall Drawings\" di Sol LeWitt, che ha realizzato anche un calco in vetroresina presente in fondo al corridoio.\nEntrambe le banchine presentano serigrafie policrome di Mathelda Balatresi, Anna Gili, Stefano Giovannoni, Robert Gliglorov, Denis Santachiara, Innocente e George Sowden.\nSalvator Rosa.\nLa stazione di Salvator Rosa, in funzione dal 2001, si affaccia sull'omonima strada dell'Arenella ed \u00e8 stata progettata da Alessandro Mendini.\nL'esteso giardino terrazzato accoglie un ponte romano e una cappella neoclassica del XIX secolo di ridotte dimensioni; i palazzi limitrofi, inoltre, sono stati tramutati in opere d'arte grazie all'intervento degli artisti Ernesto Tatafiore, Gianni Pisani, Mimmo Rotella, Mimmo Paladino e Renato Barisani. Questi ultimi hanno infatti prodotto numerosi mosaici in vetricolor come \"Il volo di Icaro\", \"Diderot Filosofia\" o \"Il treno che parte dall'isola\".\nI livelli del giardino sono connessi tramite una scala mobile esterna, grazie alla quale \u00e8 possibile raggiungere anche il piazzale dei giochi realizzato su progetto di Salvatore e Domenico (\"Mimmo\") Paladino, con i mosaici realizzati da Costantino Aureliano Buccolieri. Quest'ultimo, sul suo pavimento di pietra lavica, presenta tre giochi praticabili come il tris, il labirinto e la campana.\nNello stesso piazzale sono situate anche le \u00absculture ludiche\u00bb e l'enorme mano in acciaio corten di Salvatore e Mimmo Paladino.\nPer il resto il parco \u00e8 stato arricchito con le installazioni contemporanee di Alex Mocika, Augusto Perez. Renato Barisani, Lucio Del Pezzo, Nino Longobardi, Riccardo Dalisi, Ugo Marano.\nIl complesso, eclettico e rivestito di marmi dorati, riprende con la sua forma il vicino ponte romano; esso presenta inoltre una guglia in vetri colorati e acciaio.\nIl percorso che decorre dall'atrio al piano binari ospita le opere di Enzo Cucchi, Raffaella Nappo, LuCa, Natalino Zullo, Quintino Scolavino e Santolo De Luca.\nAnche le banchine, nei cui pressi \u00e8 presente l'installazione \"A subway \u00e8 chi\u00f9 sicura\" (tre automobili di Perino&amp;Vele realizzate in ferro, cartapesta e vetroresina), accolgono altre opere d'arte (quella in direzione Dante, per esempio, ospita un acrilico su tela opera di Anna Sargenti).\nLa fermata \u00e8 raggiungibile anche tramite una seconda uscita a valle di via Salvator Rosa, alla rotonda con via Battistello Caracciolo e via Girolamo Santacroce (inaugurata nel dicembre 2002) L'esistenza di quest'ultima \u00e8 sottolineata da un altro pinnacolo, realizzato da Mendini, posto al centro di un piccolo slargo; il basamento della guglia \u00e8 inoltre ricoperto dagli altorilievi in ceramica di Enzo Cucchi che raffigurano alcune figure dell'iconografia napoletana.\nPoco distante dalla guglia si erge l'installazione di Lello Esposito, \"Eccomi qui\", ovvero un Pulcinella che (come ha affermato l'autore) \u00abguarda dall'alto la strada, osserva il mondo e la vita\u00bb.\nAl seguito \u00e8 presente l'edificio in cui soggiorn\u00f2 Giovanni Capurro (autore della canzone \"'O sole mio\"), decorato con vessilli colorati e con una pioggia di raggi ambrati (prodotti da Mimmo Paladino).\nQuattro Giornate.\nLa stazione di Quattro Giornate, inaugurata nel 2001 su progetto architettonico di Domenico Orlacchio, \u00e8 stata concepita per servire l'omonima piazza, lo stadio Arturo Collana e la parte occidentale del Vomero.\nI giardinetti della stazione ospitano tre sculture: la scultura in acciaio corten a forma di V di Renato Barisani e le due statue bronzee di atleti di Lydia Cottone.\nIn modo analogo alla piazza, anche lo scalo \u00e8 dedicato all'episodio storico di insurrezione che ha visto scontrarsi le milizie armate naziste e la popolazione partenopea, le quattro giornate di Napoli.\nL'atrio della fermata ospita le sculture in bronzo e i dipinti di Nino Longobardi, ispiratosi per la loro realizzazione all'insurrezione napoletana.\nLungo il percorso che dall'atrio conduce al piano binari sono presenti le sequenze di guerra e di caccia di Sergio Fermariello, la lamiera in alluminio con fibre ottiche di Baldo Diodato e la serigrafia su cinque pannelli in policarbonato (denominata \"Sabe que la lucha es cruel\") prodotta da Anna Sargenti.\nI corridoi che, invece, decorrono dalle banchine all'uscita accolgono tre polittici fissati al muro con travi di ferro, realizzati da Umberto Manzo con la tecnica dell'emulsione fotografica, un olio su tela di Maurizio Cannavacciuolo intitolato \"Amore contronatura\", un light box in cui \u00e8 imprigionata un'immagine raffigurante il volto di Betty Bee (autrice dell'opera) e infine quattro bianche figure femminili (le \"Combattenti\"), realizzate da Marisa Albanese.\nVanvitelli.\nLa stazione, inaugurata nel 1993 su progetto di Michele Capobianco, si affaccia sull'omonima piazza nel sud del Vomero.\nGli ambienti del complesso, luminosi e ben definiti, sono caratterizzati da un'attenta scelta dei colori, che variano dal blu al lilla e dal giallo al grigio.\nNell'atrio \u00e8 presente \"Off limits\", un'opera di Giulio Paolini dove un masso sembra infrangere la gabbia di vetro in cui \u00e8 imprigionato.\nI corridoi che conducono ai binari accolgono due strisce di Vettor Pisani, \"Oriente\" e \"Occidente\", e due stampe fotografiche raffiguranti la tipica architettura partenopea, realizzate da Gabriele Basilico.\nSulla volta del piano inferiore \u00e8 fissata la spirale blu in neon sabbiato, policarbonato e carta di Mario Merz. \" Successione di Fibonacci \" L'installazione, realizzata dall'artista poco prima la sua morte, prosegue sul muro del livello intermedio dove sono raffigurati alcuni animali preistorici.\nSempre nel piano intermedio sono ubicate due stelle in acciaio di Gilberto Zorio, mentre all'incrocio tra i corridoi che conducono ai binari in direzione Dante e Piscinola sono posti otto cilindri in metallo, i \"Pozzi\", prodotti con cristallo, cera, vetro e pigmenti in polvere.\nPoco distante dalle banchine ci sono infine due grandi mosaici in pietra e pasta vitrea di Isabella Ducrot.\nRione Alto.\nLa stazione di Rione Alto, inaugurata nel 2002, serve l'omonimo rione e la porzione meridionale della Zona Ospedaliera.\nIl piazzale davanti l'accesso, realizzato in vetro e cupole metalliche, \u00e8 arricchito da una fontana in cui \u00e8 presente un mosaico di Achille Cevoli.\nSulle pareti dell'atrio sono presenti i \"wall drawings\" di David Tremlett, realizzati con il pastello su intonaco.\nTra le scale e i marciapiedi mobili, invece, ci sono i pannelli decorativi polimaterici di Giuseppe Zevola, seguiti dalle stampe fotografiche di Katharina Sieverding e dai due light box di Bianco-Valente (\"nom de plume\" di Giovanna Bianco e Pino Valente), che si stagliano sulla volta del tunnel d'accesso alle banchine.\nIl termine della galleria accoglie le installazioni di Danilo Donzelli, Donatella Di Cicco, Marco Zezza, Marco Anelli, Ivan Malerba, Pina Gigi e Pennacchio Argentato.\nPiscinola.\nLa stazione Piscinola dal 2013 ospita alcune opere dell'artista napoletano Felice Pignataro a seguito di una petizione firmata dai cittadini.\nLinea 6.\nMergellina.\nLa stazione di Mergellina, aperta al pubblico il 4 febbraio 2007, si trova nell'omonimo quartiere ed \u00e8 stata progettata dallo Studio Protec.\nL'atrio dello scalo, realizzato su progetto di Vittorio Magnago Lampugnani, \u00e8 un ampio vano in cui sono presenti due mosaici dell'artista Gerhard Merz che ricoprono le pareti laterali.\nI cancelli sono stati prodotti da Alan Fletcher, uno dei maggiori grafici internazionali, che ha creato un motivo incrociando le parole \u00abMergellina\u00bb e \u00abmetropolitana\u00bb, ritagliate nella superficie ferrea delle inferriate.\nL'accesso alle banchine, infine, \u00e8 garantito sia da una scalinata che da un ascensore inclinato parallelo alle scale mobili.\nLala.\nLa stazione di Lala, ubicata nel quartiere di Fuorigrotta, \u00e8 stata progettata dallo Studio Protec e asseconda completamente il perimetro circolare dell'omonimo largo.\nNegli interni sono presenti cinque stampe fotografiche prodotte da alcuni artisti contemporanei.\nLa foto \"Untitled 12/ La Habana\", scattata dal brasiliano Salvino Campos nel 2002, raffigura un'automobile d'epoca ed \u00e8 esposta nelle scale che conducono ai binari in direzione est.\nLa stampa \"Capoeira, Salvador, Bahia\", realizzata da Salvino Campos nel 2004, riprende una figura maschile nell'atto di danzare un antico ballo sudamericano.\n\"Femme Terre\", invece, \u00e8 stata prodotta da Ousmane Ndiaye Dago nel 1998 ed esalta nuovamente il corpo umano ritraendo alcuni nudi femminili ricoperti da uno strato di argilla che li fa sembrare sculture viventi.\nPoco prima le banchine in direzione ovest, invece, si scaglia la fotografia di Monica Biancardi che mostra una donna urlante ricoperta da veli, \"Aldil\u00e0\".\nL'ambiente urbano napoletano viene invece ripreso negli scatti di Luca Campigotto e Vincenzo Castella.\nL'unica installazione presente nello scalo \u00e8 quella di Nanni Balestrini, \"Allucco\", dove sono esposte delle schegge di superficie specchiante prodotte con alcuni interventi grafici.\nAugusto.\nLo scalo di Augusto, posto nei pressi del viale omonimo e del largo Veniero, \u00e8 entrato in servizio il 4 febbraio 2007 ed \u00e8 stato progettato dallo Studio Protec.\nIl complesso accoglie, nei corridoi che conducono ai binari in direzione ovest, i rilievi in ceramica (\"Sonno profondo\" e \"Cellule del pensiero\").\nIn una delle passatoie \u00e8 presente invece una serie di light box di Franco Scognamiglio intestati alla vita del fisico toscano Galileo Galilei.\nL'altro corridoio di accesso alle banchine \u00e8 interamente occupato dall'installazione di Botto&amp;Bruno che intende esprimere il disagio giovanile, urbano e sociale che si vive nelle periferie.\nPoco prima delle banchine in direzione est \u00e8 presente un mosaico in strass in materiale plastico e ceramica a rilievo di Cristina Crespo, \"La via lattea\".\nAl piano binari si trovano le opere di Matteo Fraterno e di Carmine Rezzuti. Nel primo c'\u00e8 un vortice rosso che imprime movimento nell'intera opera (\"Toupie - or - not - to - be\"), mentre nel secondo c'\u00e8 una pantera nera che ruggisce davanti a un cielo infuocato (\"Il guardiano del fuoco\").\nMostra.\nLa stazione di Mostra, inaugurata nel 2007, \u00e8 situata nei pressi dello stadio Maradona e della Mostra d'Oltremare; la progettazione dello scalo \u00e8 stata affidata allo Studio Protec.\nNella sala d'ingresso sono presenti le istantanee di Gabriele Basilico, in cui viene esaltato il biancore architettonico della vicina Mostra d'Oltremare.\nLa hall principale accoglie anche tre mosaici realizzati da Costantino Buccolieri su bozzetto di Mario Sironi, mentre il corridoio al piano mezzanino di collegamento con la ferrovia Cumana ospita alcune fotografie di Pino Musi.\nNei tre corridoi che conducono al piano binari sono presenti \"Monumento a G. P.\", in cui l'artista Gianni Pisani commenta il tema del suicidio d'artista, l'esteso volto femminile realizzato da Marisa Merz e \"Si dividono invano\", l'installazione astratta in ceramica prodotta da Carla Accardi."}
{"id": "4088565", "revid": "599013", "url": "https://it.wikipedia.org/wiki?curid=4088565", "title": "Rund um die N\u00fcrnberger Altstadt 2007", "text": "Il Rund um die N\u00fcrnberger Altstadt 2007, diciassettesima edizione della corsa e valida come evento dell'UCI Europe Tour 2007 categoria 1.1, si svolse il 16 settembre 2007 su un percorso totale di 143\u00a0km. Fu vinto dal tedesco Fabian Wegmann che termin\u00f2 la gara in 3h05'21\", alla media di 46,2\u00a0km/h.\nAl traguardo 115 ciclisti portarono a termine il percorso."}
{"id": "4088572", "revid": "304744", "url": "https://it.wikipedia.org/wiki?curid=4088572", "title": "Il segreto di Al Capone", "text": "Il segreto di Al Capone (\"The Capone Investment\") \u00e8 una serie televisiva britannica in 6 episodi trasmessi per la prima volta nel corso di una sola stagione nel 1974.\n\u00c8 una serie del genere thriller ambientata negli anni 1970 e incentrata su alcuni investigatori che, indagando su diversi brutali omicidi avvenuti in un'apparentemente tranquilla cittadina inglese, arrivano a scoprire che dietro a questi movimenti vi sarebbero i soldi che il noto boss di Chicago Al Capone avrebbe nascosto in loco.\nProduzione.\nLa serie fu prodotta da Southern Television.\nRegisti.\nTra i registi sono accreditati:\nDistribuzione.\nLa serie fu trasmessa nel Regno Unito dal 9 luglio 1974 al 13 agosto 1974 sulla rete televisiva Independent Television."}
{"id": "4088575", "revid": "1310927", "url": "https://it.wikipedia.org/wiki?curid=4088575", "title": "Ziguy Badibanga", "text": "Carriera.\nClub.\nHa giocato nella massima serie belga, in quella greca ed in quella moldava."}
{"id": "4088582", "revid": "110157", "url": "https://it.wikipedia.org/wiki?curid=4088582", "title": "Erlinsbach (Soletta)", "text": "Erlinsbach (toponimo tedesco) \u00e8 un comune svizzero di 3\u00a0397 abitanti del Canton Soletta, nel distretto di G\u00f6sgen. \u00c8 stato istituito il 1\u00ba gennaio 2006 con la fusione dei comuni soppressi di Niedererlinsbach e Obererlinsbach; capoluogo comunale \u00e8 Niedererlinsbach."}
{"id": "4088585", "revid": "767487", "url": "https://it.wikipedia.org/wiki?curid=4088585", "title": "Federico Franco", "text": "Biografia.\nNato ad Asuncion nel 1962, effettua gli studi primari in Repubblica Dominicana. Completa la scuola secondaria nel Collegio apostolico San Jose, ad Asuncion. Infine, si laurea in chirurgia nel 1986 e si specializza in medicina interna.\nChirurgo di professione, cattolico, proviene da una nota famiglia di politici liberali di Asunci\u00f3n, inserita imprenditorialmente anche nell'ambito ospedaliero. Dopo una brillante carriera nel settore sanitario, passa alla politica.\nDal 2003 al 2008 \u00e8 governatore del Dipartimento Central, con il partito liberale.\nNel 2008 diventa vicepresidente del paese, quando il suo partito decide di allearsi con Fernando Lugo, dandogli un sostegno chiave che permette all'Alianza Patri\u00f3tica para el Cambio (Apc), la coalizione di Lugo, di raggiungere il 70 per cento dei voti. Dopo la vittoria elettorale, Franco e Lugo entrano in conflitto, anche per la scelta del presidente di dialogare con correnti del partito liberale estranee al suo partito. Ex alleato di Lugo, ne diventa quindi il principale avversario, accusandolo pi\u00f9 volte di metterlo da parte, non consultarlo e non farlo partecipare alle riunioni di gabinetto.\nA seguito di un impeachment, diventa presidente del Paraguay dal 22 giugno 2012, carica che mantiene fino al 15 agosto 2013, termine previsto del mandato di Lugo. Gli succede Horacio Cartes.\nNonostante la sua brevit\u00e0 e la buona situazione economica iniziale del Paraguay, la gestione presidenziale di Federico Franco \u00e8 stata caratterizzata da un significativo aumento del deficit finanziario del paese. Dopo il suo allontanamento dal potere, il nuovo team governativo lo ha criticato per aver saccheggiato risorse statali attraverso un vasto sistema di corruzione e clientelismo organizzato intorno al Partito Liberale. L'ex presidente \u00e8 stato successivamente denunciato da diversi suoi collaboratori politici (tra cui uno stesso condannato a 6 anni di carcere per corruzione) per appropriazione indebita di denaro pubblico effettuata su sua iniziativa. Dal 2008, anno in cui si \u00e8 insediato nel governo, al suo pensionamento nel 2012, il suo patrimonio \u00e8 aumentato di quasi il 750 %. "}
{"id": "4088587", "revid": "287204", "url": "https://it.wikipedia.org/wiki?curid=4088587", "title": "Yomiuri Football Club 1987-1988", "text": "Questa voce raccoglie le informazioni riguardanti lo Yomiuri Football Club nelle competizioni ufficiali della stagione 1987-1988.\nStagione.\nAmmesso al Campionato d'Asia per club in seguito alla vittoria del campionato nella stagione precedente lo Yomiuri, rafforzato dall'arrivo di M\u00edlton Cruz, super\u00f2 il mini-girone del primo turno ribaltando la sconfitta per 1-0 rimediata nella gara d'esordio contro il South China. Superato il secondo turno grazie alla miglior differenza reti nei confronti del Kuala Lumpur, lo Yomiuri ebbe accesso alla finale contro i sauditi dell'Al-Hilal, il cui ritiro avvenuto prima dell'organizzazione della gara consegn\u00f2 alla squadra il trofeo continentale. A livello nazionale, lo Yomiuri non ottenne particolari risultati di rilievo (giunse quinto in Japan Soccer League e fu eliminato al primo turno della coppa di lega), ma vinse la sua terza Coppa dell'Imperatore sconfiggendo in finale il Mazda.\nMaglie e sponsor.\nLe maglie della squadra, prodotte dalla Puma e recanti sulla parte anteriore la scritta Yomiuri, vedono l'inserimento di strisce bianche sulle spalle come motivo ornamentale."}
{"id": "4088590", "revid": "31269", "url": "https://it.wikipedia.org/wiki?curid=4088590", "title": "Crown Court", "text": "Crown Court \u00e8 una serie televisiva britannica in 879 episodi trasmessi per la prima volta nel corso di tredici stagioni dal 1972 al 1984.\n\u00c8 una serie del genere giudiziario incentrata su vari casi affrontati in un'aula di tribunale.\nOgni caso viene affrontato per tre episodi (tranne alcune eccezioni con casi che durano solo uno o due episodi o vengono trattati in episodi speciali della durata di quasi un'ora).\nLa particolarit\u00e0 della serie, che la avvicina a un programma di intrattenimento oltre che ad una classica serie di fiction, \u00e8 il fatto che, mentre gli accusati, gli avvocati e i membri della corte erano attori, la giuria popolare era costituita da membri del pubblico scelti dalla produzione per ogni caso.\nAl terzo episodio, la giuria doveva poi emettere il verdetto.\nA differenza della maggior parte degli altri drammi legali, inoltre, in \"Crown Court\" i casi vengono presentati da un punto di vista neutrale piuttosto che dalla prospettiva di uno degli accusati o di uno degli avvocati e l'azione \u00e8 limitata alla stessa aula con occasionali brevi apparizioni al di fuori del tribunale.\nLe storie sono caratterizzate da una grande variet\u00e0 di accuse di livello penale e anche da alcune cause civili come la diffamazione, truffe assicurative o relative al diritto d'autore.\nPersonaggi e interpreti.\nTra le guest star: Eleanor Bron, Warren Clarke, Tom Conti, Brian Cox, Philip Bond, Michael Elphick, Sheila Fearn, Colin Firth, Brenda Fricker, Derek Griffiths, Nigel Havers, Bernard Hill, Gregor Fisher, Ben Kingsley, Ian Marter, Mark McManus, Vivien Merchant, Mary Miller, Geraldine Newman, Judy Parfitt, Robert Powell, Peter Sallis, Michael Sheard, Juliet Stevenson, Mary Wimbush, Mark Wing-Davey.\nProduzione.\nLa serie fu prodotta da Granada Television.\nRegisti.\nTra i registi sono accreditati:\nSceneggiatori.\nTra gli sceneggiatori sono accreditati:\nDistribuzione.\nLa serie fu trasmessa nel Regno Unito dal 18 ottobre 1972 al 29 marzo 1984 sulla rete televisiva Independent Television."}
{"id": "4088597", "revid": "76963", "url": "https://it.wikipedia.org/wiki?curid=4088597", "title": "K\u014dki Tanaka", "text": "Tarento e idol ed ex componente del gruppo musicale KAT-TUN; scriveva i testi delle canzoni in stile rap della band sotto lo pseudonimo di JOKER. Inoltre \u00e8 anche presentatore televisivo ed intrattenitore.\n\u00c8 il secondo figlio di 5 fratelli; ha partecipato a vari dorama inizialmente in ruoli di supporto e accompagnamento per i personaggi principali, alcuni dei quali accanto al collega e amico Kazuya Kamenashi. Suo fratello pi\u00f9 giovane Juri \u00e8 membro degli HipHopJump. Il padre \u00e8 un ufficiale dell'esercito; ha studiato veterinaria in quanto ama molto gli animali. Nel 2013 ha lasciato i KAT-TUN per inadempienze contrattuali con la Johnny &amp; Associates, con la quale era sotto contratto dal 1998, fondando il gruppo musicale INKT."}
{"id": "4088599", "revid": "50491505", "url": "https://it.wikipedia.org/wiki?curid=4088599", "title": "External PCI Express", "text": ""}
{"id": "4088609", "revid": "6923", "url": "https://it.wikipedia.org/wiki?curid=4088609", "title": "Sergej Kolotovkin", "text": ""}
{"id": "4088611", "revid": "461603", "url": "https://it.wikipedia.org/wiki?curid=4088611", "title": "Sergei Kolotovkin", "text": ""}
{"id": "4088612", "revid": "461603", "url": "https://it.wikipedia.org/wiki?curid=4088612", "title": "Sergey Kolotovkin", "text": ""}
{"id": "4088623", "revid": "3115", "url": "https://it.wikipedia.org/wiki?curid=4088623", "title": "Giovanni Ninni", "text": "Biografia.\nNato da Gaetano, medico, e Giuseppina Vinci Pantini, dopo aver frequentato le scuole elementari a Venosa si rec\u00f2 a Napoli da uno zio materno per proseguire gli studi. Nel 1879 si iscrisse alla facolt\u00e0 di medicina all'universit\u00e0 partenopea, conseguendo la laurea nell'agosto 1886 e, due anni dopo, vinse un concorso come assistente presso la Clinica Chirurgica dell'Universit\u00e0 e presso l'Ospedale degli Incurabili, per poi trasferirsi all'Ospedale dei Pellegrini.\nFu anche ricercatore scientifico dell'ateneo ed esercit\u00f2 la docenza di Medicina Operatoria, Traumatologia e Clinica Chirurgica. Dopo aver insegnato anche nelle universit\u00e0 di Palermo e Genova, torn\u00f2 a Napoli e venne nominato primario chirurgo dell'Ospedale dei Pellegrini. Ninni ebbe importanti meriti in campo chirurgico, poich\u00e9 fu uno dei primi in Italia a suturare il cuore ed il primo a suturare il pancreas.\nNel giugno 1898, replic\u00f2 un intervento chirurgico al cuore, effettuato due anni prima da Guido Farina, ed ebbe il primato a Napoli di aver suturato un'ampia ferita penetrante nel ventricolo sinistro. Fu autore anche di diverse opere chirurgiche, la pi\u00f9 nota venne pubblicata nel 1888, dal titolo \"Compendio di medicina operatoria\". Accanto alla professione medica, esercit\u00f2 incarichi politici nel Consiglio Provinciale, dal 1896 al 1910. Ninni mor\u00ec accidentalmente nel 1922, a causa di un'infezione contratta durante un'operazione. Su iniziativa del comune di Napoli, fu sepolto al cimitero di Poggioreale, nel quadrato degli uomini illustri."}
{"id": "4088624", "revid": "137232", "url": "https://it.wikipedia.org/wiki?curid=4088624", "title": "Costruzione del gruppo", "text": ""}
{"id": "4088627", "revid": "179980", "url": "https://it.wikipedia.org/wiki?curid=4088627", "title": "Mobilia", "text": ""}
{"id": "4088632", "revid": "767487", "url": "https://it.wikipedia.org/wiki?curid=4088632", "title": "Vladimir Kaza\u010d\u00ebnok", "text": ""}
{"id": "4088633", "revid": "50492135", "url": "https://it.wikipedia.org/wiki?curid=4088633", "title": "Demoleo", "text": ""}
{"id": "4088635", "revid": "196390", "url": "https://it.wikipedia.org/wiki?curid=4088635", "title": "Vladimir Kazachenov", "text": ""}
{"id": "4088636", "revid": "196390", "url": "https://it.wikipedia.org/wiki?curid=4088636", "title": "Vladimir Kazachyonov", "text": ""}
{"id": "4088638", "revid": "767487", "url": "https://it.wikipedia.org/wiki?curid=4088638", "title": "Juan Clemente Zenea", "text": "Nel 1845 entr\u00f2 nel collegio di Jos\u00e9 de la Luz y Caballero dove inizi\u00f2 ad interessarsi per la letteratura, nel 1846 pubblic\u00f2 le prime poesie sul periodico \"La Prensa\" dell'Avana del quale divenne redattore nel 1849. \nFu autore di pubblicazioni clandestine avverse alla Spagna e all'autorit\u00e0 coloniale. Nel 1852 fu costretto ad emigrare a New Orleans a causa del suo appoggio alla tentata insurrezione del generale Narciso L\u00f3pez. Negli Stati Uniti scrisse e pubblic\u00f2 articoli a sfondo politico collaborando con \"\"El correo de Louisiana\", \"El Independiente\" e il \"Faro de Cuba\"\", che nel 1853 gli procurarono una sentenza di morte in patria da parte del governo spagnolo revocata con un'amnistia generale nel 1854, nello stesso anno torn\u00f2 a Cuba dove insegno inglese presso il collegio di Jos\u00e9 de la Luz y Caballero. \nNel 1865 si trasfer\u00ec dunque a New York, dove diresse \"El Revolucionario\", poco dopo si spost\u00f2 a Citt\u00e0 del Messico, ma nel 1868 all'inizio della guerra dei dieci anni, torn\u00f2 a negli Stati Uniti per promuovere la causa dell'indipendenza cubana, nel 1870 riusc\u00ec a tornare in segreto a Cuba e dopo un incontro con Carlos Manuel de C\u00e9spedes, fu imprigionato dalle truppe spagnole mentre tentava di rientrare negli Stati Uniti, venne fucilato nel 1871."}
{"id": "4088639", "revid": "1776051", "url": "https://it.wikipedia.org/wiki?curid=4088639", "title": "Phormula", "text": "Phormula \u00e8 il primo album studio degli Ephel Duath.\nPubblicato nel 2000 dall'etichetta Code666, il disco \u00e8 stato successivamente ripubblicato dalla Earache con l'aggiunta di tre tracce del primo demo."}
{"id": "4088645", "revid": "767487", "url": "https://it.wikipedia.org/wiki?curid=4088645", "title": "Cirilo Villaverde", "text": "Autore dei romanzi \"Teresa\" (1839), \"La cruz negra\" (1839) e \"Dos Amores\" (1858), fu patriota e venne pi\u00f9 volte imprigionato, prima della fuga a New York."}
{"id": "4088647", "revid": "486946", "url": "https://it.wikipedia.org/wiki?curid=4088647", "title": "Unione comuni modenesi Area Nord", "text": ""}
{"id": "4088648", "revid": "2184720", "url": "https://it.wikipedia.org/wiki?curid=4088648", "title": "Palazzo del Fascio (Potenza)", "text": "Il Palazzo del Fascio, anche noto come Casa del Fascio analogamente ad altri edifici dello stesso genere in Italia, \u00e8 un edificio storico di Potenza situato nel centro della citt\u00e0, in piazza Matteotti.\nStoria.\nL'antico edificio, ormai non pi\u00f9 esistente, risaliva al XV secolo. Esso accoglieva la cappella di San Nicola, che venne successivamente sconsacrata. L'edificio venne trasformato in un teatro dedicato all'omonimo santo. Durante il ventennio fascista la struttura venne abbattuta, sostituita da un edificio in stile neoclassico volto ad ospitare la sede locale del Partito Nazionale Fascista. Tale nuovo edificio \u00e8 ad oggi la sede del Consiglio comunale di Potenza.\nBeni artistici.\nIl palazzo conserva gli ultimi resti di un'altra antica cappella che si trovava l\u00ec: la cappella della Madonna del Carmine, sconsacrata nel 1850. Unica traccia della cappella \u00e8 una colonna a fusto liscio, sormontata da un putto con le mani giunte a preghiera, il quale \u00e8 coronato da due anelli concentrici di foglie e un capitello ornato da foglie con volute."}
{"id": "4088655", "revid": "1776051", "url": "https://it.wikipedia.org/wiki?curid=4088655", "title": "RePhormula", "text": "RePhormula \u00e8 un album degli Ephel Duath."}
{"id": "4088661", "revid": "117022338", "url": "https://it.wikipedia.org/wiki?curid=4088661", "title": "Plano Piloto (regione amministrativa)", "text": "Plano Piloto, fino al 1997 chiamata ufficialmente Bras\u00edlia, \u00e8 una regione amministrativa del Distretto Federale brasiliano, che comprende il centro della citt\u00e0 di Brasilia e il Parco Nazionale di Brasilia.\nLa regione amministrativa comprende diversi quartieri e settori, come le ali del sud e del nord, il settore militare urbano (SMU), il nord-ovest, il settore delle industrie grafiche (GIS), Granja do Torto, Vila Planalto e Vila Telebras\u00edlia. dalla regione amministrativa, sono Cruzeiro, segregati nel 1989; i Laghi Nord e Sud, divenuti regioni amministrative separate nel 1994; e il Sudoeste/Octogonal, istituito come regione amministrativa nel 2003."}
{"id": "4088664", "revid": "253269", "url": "https://it.wikipedia.org/wiki?curid=4088664", "title": "Richard Loo", "text": "Fra i pi\u00f9 noti caratteristi di lineamenti asiatici negli Stati Uniti fra gli anni 1930 e 1940, fu un interprete assai prolifico, con oltre 120 film all'attivo tra il 1931 ed il 1982.\nBiografia.\nLa carriera.\nRichard Loo rappresent\u00f2 spesso lo stereotipo del pilota nemico giapponese, della spia o dell'ufficiale che conduceva gli interrogatori, durante la seconda guerra mondiale. Cinese di origini, nacque nelle isole Hawaii, ove trascorse la sua adolescenza, per poi trasferirsi in California. Si laure\u00f2 presso l'Universit\u00e0 di Berkeley ed inizi\u00f2 la carriera nel mondo degli affari. Tuttavia la crisi economica del 1929 lo costrinse a ripartire da capo. Dopo aver recitato come attore dilettante in compagnie teatrali, divenne attore professionista e nel 1931 comparve nel suo primo film. Come molti attori di origine asiatica in paesi non asiatici, egli ricopr\u00ec prevalentemente piccoli ruoli stereotipati, ma ci\u00f2 nonostante divenne presto un volto noto, raggiungendo, se non la fama, una certa popolarit\u00e0 in numerosi film.\nLa sua figura severa ne fece il favorito per parti cinematografiche di \"cattivo\" e lo scoppio della seconda guerra mondiale gli diede una grande preminenza nei ruoli del malvagio soldato giapponese in film di successo quali \"Prigionieri di Satana\" (1944), e \"Le tigri della Birmania\" (1945). Nel 1944 egli interpret\u00f2 la parte del tenente cinese opposto a padre Chisholm (Gregory Peck) in \"Le chiavi del paradiso\". Ebbe poi l'eroico ruolo di un soldato nippo-americano nel film sulla guerra di Corea, \"Corea in fiamme\" (1951). Tuttavia egli trascorse l'ultima parte della sua carriera di attore interpretando ruoli cinematografici e televisivi di secondaria importanza.\nNel 1974 interpret\u00f2 il ruolo del multimiliardario tailandese Hai Fat nel film \"Agente 007 - L'uomo dalla pistola d'oro\", della serie di James Bond, interpretata da Roger Moore. Tra i suoi ruoli di maggior successo sul piccolo schermo, da ricordare quello dell'insegnante dei monaci Shaolin in sette episodi della serie TV \" Kung Fu\" (1972-1974). La sua ultima apparizione sullo schermo avvenne nel 1981 nella serie TV \"L'incredibile Hulk\", ma continu\u00f2 a recitare nel 1982 in alcuni brevi cortometraggi pubblicitari per la Toyota.\nMor\u00ec a causa di un'emorragia cerebrale nel 1983.\nVita privata.\nLa sua prima moglie, Bessie Loo, era una nota agente di Hollywood. La coppia ebbe due gemelle: Beverly Loo, divenuta una nota agente pubblicitaria, e Angela Loo Levy, un'agente hollywoodiana ed una compiuta sciatrice.\nSi spos\u00f2 una seconda volta e rimase con la seconda moglie, Hope, fino alla morte."}
{"id": "4088668", "revid": "760041", "url": "https://it.wikipedia.org/wiki?curid=4088668", "title": "Progetto Zero Regio", "text": ""}
{"id": "4088677", "revid": "123923594", "url": "https://it.wikipedia.org/wiki?curid=4088677", "title": "Ruskova", "text": "La Ruskova (in russo \u0420\u0443\u0441\u043a\u043e\u0432\u0430) \u00e8 una vodka russa, prodotta nella zona di Ni\u017enij Novgorod. \u00c8 conosciuta per la sua convenienza sul mercato in rapporto ad altri tipi di vodka e della maggior parte dei liquori di provenienza americana.\nNel 2010, la Ruskova \u00e8 stata lanciata sul mercato del Sudamerica."}
{"id": "4088678", "revid": "339392", "url": "https://it.wikipedia.org/wiki?curid=4088678", "title": "Egor Mekhontsev", "text": ""}
{"id": "4088680", "revid": "2176804", "url": "https://it.wikipedia.org/wiki?curid=4088680", "title": "Violenza sessuale (ordinamento italiano)", "text": "\u00abChiunque, con violenza o minaccia o mediante abuso di autorit\u00e0 costringe taluno a compiere o subire atti sessuali \u00e8 punito con la reclusione da sei a dodici anni. Alla stessa pena soggiace chi induce taluno a compiere o subire atti sessuali:\nLa violenza sessuale \u00e8 un reato contro la persona disciplinato dagli art. 609 bis e segg. del codice penale italiano.\nIl legislatore disciplinando il reato di violenza sessuale ha articolato due fattispecie principali: la violenza sessuale per costrizione e la violenza sessuale per induzione, per le quali ha stabilito una pena che va da sei a dodici anni di reclusione, nonch\u00e9 altre fattispecie per le quali ha previsto pene edittali anche maggiori.\nStoria.\nLa originaria previsione del codice penale distingueva tra due distinte fattispecie delittuose:\nEntrambi i delitti erano previsti nel Libro II, Titolo IX, Capo I del codice, sotto la rubrica \"Dei delitti contro la libert\u00e0 sessuale\", nell'ambito della categoria dei \"Delitti contro la moralit\u00e0 e il buon costume\". \nCongiunzione carnale violenta. Si tratta di un reato in due tempi, il primo rappresentato dalla costrizione violenta o minacciosa, il secondo dall'atto materiale della congiunzione carnale.\nGli \"Atti di libidine violenti\", preveduti dall'art. 521 c.p., si distinguevano dalla violenza carnale, sul piano dell'elemento materiale del reato, atteso che la condotta sanzionata consisteva nel compimento di \"atti di libidine diversi dalla congiunzione carnale\" ed erano puniti con la medesima pena edittale prevista dall'art. 519 c.p., ridotta di un terzo.\nCon la novella introdotta dalla L. 15 febbraio 1996, n. 66, che ha abrogato il predetto Capo I, la materia \u00e8 stata pi\u00f9 correttamente inquadrata all'interno della categoria dei delitti contro la persona (precisamente quelli contro la libert\u00e0 personale), ponendo in rilievo il carattere offensivo delle condotte punite nei confronti del bene giuridico della libert\u00e0 sessuale e non pi\u00f9 di quelli della moralit\u00e0 e del buon costume, ed \u00e8 ora disciplinata dagli artt. 609-bis e seguenti c.p.\nIl Legislatore ha, cos\u00ec, posto sullo stesso piano tutte le condotte lesive del bene giuridico protetto, eliminando la distinzione fondata sul criterio della congiunzione carnale, e sanzionandole in maniera assai pi\u00f9 severa, con la pena della reclusione da cinque a dieci anni, sebbene al comma 3 dell'art. 609-bis abbia preveduto la ipotesi dei \"casi di minore gravit\u00e0\", per i quali la suddetta pena \u00e8 diminuita in misura non eccedente i due terzi.\nL'art. 609-septies c.p. prevede che lo stupro e altra violenza sessuale siano perseguiti solo dopo che la vittima abbia presentato querela di parte. Per presentare tale querela, la vittima ha 12 mesi dalla data del reato. Oltre la scadenza dei 12 mesi, il reato non \u00e8 perseguibile. Se la vittima presenta querela nei tempi stabiliti (12 mesi dal reato) il reato pu\u00f2 comunque andare in prescrizione, regolata da art. 157 c.p. (15 anni). \nL'art. 609-bis c.p. prevede la pena della reclusione da cinque a dieci anni per \nL'ultimo comma della predetta disposizione stabilisce una diminuzione della pena non eccedente i due terzi per i \"casi di minore gravit\u00e0\".\nL'art. 609-ter (Circostanze aggravanti) stabilisce la pena della reclusione dai 6 ai 12 anni se la violenza \u00e8 commessa:\nL'art 609-quater c.p. disciplina la fattispecie di \"atti sessuali con minorenne\", punita con la medesima pena prevista per l'art 609-bis c.p. In questa situazione si punisce chi compie atti sessuali al di fuori delle ipotesi precedenti (quindi senza costrizione o induzione) ai danni di:\n- chi non ha compiuto gli anni quattordici\n- chi non ha compiuto gli anni sedici, quando il colpevole sia legato al minore da una relazione qualificata (genitore, tutore, convivente, ovvero altra persona cui per ragioni di cura, vigilanza, custodia, istruzione il minore \u00e8 affidato)\nNel terzo comma l'articolo punisce anche chi compie atti sessuali con minore di anni 18 e maggiore di anni 16, sempre che i due soggetti siano legati da una relazione qualificata e che il colpevole abusi dei poteri connessi alla sua posizione.\nE' importante sottolineare che il 4 comma dichiara non punibile chi compie atti sessuali con un minore che abbia compiuto almeno 13 anni, se la differenza di et\u00e0 tra i soggetti non \u00e8 superiore ai tre anni.\nUn'altra fattispecie di violenza sessuale \u00e8 quella di gruppo (articolo 609-octies): i coautori sono puniti con la reclusione da 6 a 12 anni. Se la violenza sessuale \u00e8 commessa su minori di anni dieci la pena \u00e8 la reclusione da 7 a 14 anni.\nGli artt. 609-bis e seguenti del codice penale italiano puniscono non solo lo stupro - inteso come congiunzione carnale non consensuale - ma pi\u00f9 in generale qualsiasi costrizione a compiere o subire atti sessuali. La giurisprudenza della Cassazione ha interpretato questo concetto in modo via via pi\u00f9 estensivo.\nFattispecie principali.\nL'art. 609 bis del codice penale individua: al primo comma la violenza sessuale per costrizione, prevedendo quali modalit\u00e0 esecutive la costrizione, la minaccia e l'abuso di autorit\u00e0; al secondo comma, la violenza sessuale per induzione, determinando le modalit\u00e0 esecutive nell'abuso di condizioni di inferiorit\u00e0 fisica o psichica della persona offesa e l'inganno con sostituzione di persona.\nPrescrizione.\nL'art. 609-septies c.p. prevede che lo stupro e altra violenza sessuale siano perseguiti solo dopo che la vittima abbia presentato querela di parte. Per presentare tale querela, la vittima ha a disposizione un anno dalla data del reato. Oltre la scadenza dell\u2019anno, il reato non \u00e8 perseguibile. Lo stesso articolo prevede per\u00f2 una serie di casi in cui il reato \u00e8 perseguibile d'ufficio: 1) se la vittima del reato non ha compiuto gli anni 18; 2) se il fatto \u00e8 commesso dal genitore, anche adottivo, o dal di lui convivente, dal tutore, ovvero da altra persona cui il minore \u00e8 affidato per ragioni di cura, di educazione, di istruzione, di vigilanza o di custodia; 3) se il fatto \u00e8 commesso da un pubblico ufficiale o da un incaricato di pubblico servizio nell'esercizio delle proprie funzioni; 4) se il fatto \u00e8 connesso con altro delitto per il quale si deve procedere d'ufficio; 5) se la persona offesa non ha compiuto gli anni 10, nel caso di reato di atti sessuali con minorenne, (art. 609 quater, ultimo comma, con pena della reclusione da 12 a 24 anni).\nBene giuridico protetto.\nIl bene giuridico protetto dalla norma nella fattispecie per costrizione \u00e8 la libert\u00e0 sessuale dell'individuo, ossia, in positivo, nel diritto di ciascuno di esplicare liberamente le proprie inclinazioni personali e, in negativo, nel diritto di impedire che il proprio corpo possa essere senza consenso utilizzato da altri ai fini di soddisfacimento erotico..\nNella fattispecie per induzione, invece, il bene giuridico protetto, secondo una parte della dottrina, deve essere individuato nella libert\u00e0 sessuale, altri, invero, nella intangibilit\u00e0 sessuale.\n\u00c8 bene evidenziare che il bene giuridico non sia ravvisabile nella libert\u00e0 sessuale qualora il reato sia compiuto nei confronti di un soggetto infraquattordicenne come nel caso del primo comma dell'art. 609 quater (atti sessuali con minorenne). Il minore infatti non pu\u00f2 effettuare libere scelte di azione nella sfera sessuale, perci\u00f2 in questo caso si tutela l'integrit\u00e0 fisio-psichica del minore con riferimento alla sfera sessuale, nella prospettiva di un corretto sviluppo della sessualit\u00e0 del medesimo.\nSoggetto attivo.\nIl soggetto attivo del reato pu\u00f2 essere chiunque, senza distinzioni di genere, orientamento sessuale o altre caratteristiche personali.\nFattispecie obiettiva.\nIl fatto di reato \u00e8 costituito dal compimento di atti sessuali. La nozione di atti sessuali \u00e8 dibattuta in dottrina e giurisprudenza. Secondo una corrente per atti sessuali si deve intendere l'intera gamma degli atti di libidine. Altra corrente, invece, ne d\u00e0 una nozione maggiormente restrittiva limitandola alle sole molestie sessuali.\nConsumazione.\nIl reato si consuma nel luogo e nel momento in cui avviene l'atto sessuale. Il compimento di atti sessuali tra loro intervallati da un apprezzabile periodo di tempo non integra un unico reato bens\u00ec plurimi reati unificati dal vincolo della continuazione.\nAltre fattispecie.\n\u00c8 prevista la pena della reclusione dai 9 ai 18 anni se la violenza \u00e8 commessa:\nRientra nella fattispecie descritta anche l'indurre taluno a compiere o subire atti sessuali abusando delle condizioni di inferiorit\u00e0 fisica o psichica di questo o traendolo in inganno, quindi nel caso che la vittima non sia in grado di resistere. Un'altra fattispecie di violenza sessuale \u00e8 quella di gruppo: i coautori sono puniti con la reclusione da 8 a 14 anni. \nPer rimediare alla violenza sessuale ed evitare la pena esisteva il cosiddetto \"matrimonio riparatore\", il quale prevedeva l'annullamento del reato se il violentatore contraeva matrimonio con la persona violentata (solo essendo ambedue maggiorenni) facendosi anche carico economicamente di ogni necessit\u00e0 della coppia nascente.\nIl 5 agosto 1981 con la legge N. 442 vengono abrogate, dal parlamento italiano, le disposizioni sul delitto d\u00b4onore e sul matrimonio riparatore.\nCasi storici e fatti di costume.\nNel costume italiano fu molto importante la canonizzazione di santa Maria Goretti nel 1950. Nata nelle Marche nel 1890, Maria fu pugnalata a morte a soli 12 anni da Alessandro Serenelli, un giovane del suo paese, per aver resistito a un tentativo di stupro. Dopo aver ricevuto l'estrema unzione in ospedale, perdon\u00f2 il suo assalitore prima di morire. Fu canonizzata come martire della violenza. L'esempio di Maria Goretti fu proposto dalla Chiesa alle giovani come paradigma della donna pronta a sacrificare la vita per non perdere la purezza (quindi vicina al modello di Lucrezia), ma anche capace di perdonare, in conformit\u00e0 alla morale cattolica. \"Se fino a quel momento i martiri della Chiesa erano solo coloro che avevano dato la vita per testimoniare la fede in Cristo, da quel momento alle donne veniva data l'inedita possibilit\u00e0 di morire pur di restare inviolate e conservarsi pure\". Per la stessa ragione negli anni 1970 e 1980 furono canonizzate anche Antonia Mesina, Pierina Morosini e Teresa Bracco, tutte assassinate nel corso di tentativi di violenza sessuale.\nIn Italia il Codice Rocco classificava i reati di violenza sessuale e incesto rispettivamente tra i \"delitti contro la moralit\u00e0 pubblica e il buon costume\" (divisi in \"delitti contro la libert\u00e0 sessuale\" e \"offese al pudore e all'onore sessuale) e tra i \"delitti contro la morale familiare\". In pratica, si trattava di un crimine contro la dignit\u00e0 personale e la moralit\u00e0 pubblica, ma non contro la persona stessa. Inoltre, l'articolo 544 c.p. ammetteva il \"matrimonio riparatore\": secondo questo articolo del codice, l'accusato di delitti di violenza carnale, anche su minorenne, avrebbe avuto estinto il reato nel caso di matrimonio con la persona offesa.\nAd aggravare la situazione, in alcune zone dell'Italia meridionale vi era il costume della \"fuitina\" (\"piccola fuga\" in lingua siciliana): esempio di matrimonio per rapimento, in cui per\u00f2 si presumeva che rapitore e rapita fossero complici per sfuggire all'opposizione della famiglia di lei all'unione in matrimonio. Mettendo i genitori della ragazza di fronte al fatto compiuto, ed essendo la ragazza \"compromessa\", si costringeva la sua famiglia ad accettare il matrimonio come \"riparatore\". Il costume della \"fuitina\" rendeva possibile argomentare, in caso di rapimento a scopo di stupro, che si era invece trattato di una fuga consenziente.\nNegli anni sessanta, la vicenda di Franca Viola segn\u00f2 un'evoluzione nel costume italiano, e siciliano in particolare. Franca era una giovane siciliana che nel 1965, a 17 anni, venne sequestrata e violentata per pi\u00f9 giorni da Filippo Melodia, suo spasimante sempre respinto, il quale probabilmente contava anche sulla clausola del matrimonio riparatore. Con l'appoggio del padre, Franca non accett\u00f2 il matrimonio ma denunci\u00f2 il suo aggressore per sequestro di persona. Malgrado le intimidazioni alla famiglia di Franca, e soprattutto i tentativi della difesa di screditare la sua moralit\u00e0 attribuendole la partecipazione a una \"fuitina\" con l'accusato, quest'ultimo fu condannato.\nIn molte parti del mondo, dagli anni settanta ci sono stati molti processi per stupro e tale reato \u00e8 diventato un crimine contro la persona, anzich\u00e9 contro la dignit\u00e0 personale o la moralit\u00e0 pubblica. Questo cambiamento \u00e8 stato promosso e ottenuto in primo luogo grazie all'azione del movimento femminista, particolarmente attivo in quel periodo. In diversi Stati il \"Movimento di liberazione delle donne\" cre\u00f2 i primi centri per vittime degli stupri. Questo movimento fu guidato dell'Organizzazione Nazionale per le Donne (NOW, National Organization for Women). Uno dei primi centri per le vittime da stupro, il Washington Rape Crisis Center, venne aperto nel 1972 per capire gli effetti dello stupro sulle vittime.\nAnche in Italia dagli anni settanta in poi, l'azione del movimento femminista e la sensazione causata da alcuni fatti di cronaca particolarmente efferati contribuirono a un graduale cambiamento di mentalit\u00e0 rispetto allo stupro. In particolare, due processi sconvolsero l'opinione pubblica.\nIl primo riguard\u00f2 la vicenda di Donatella Colasanti e Rosaria Lopez, che nel 1975 furono invitate a partecipare a una festa e quindi sequestrate e torturate da Giovanni Guido, Angelo Izzo e Andrea Ghira - tre giovani della Roma \"bene\". \nDonatella Colasanti era rappresentata dall'avvocata Tina Lagostena Bassi, che si segnal\u00f2 per le arringhe asciutte e crude nei termini. Per l'atrocit\u00e0 delle sevizie inferte, che causarono la morte di Rosaria e danni fisici e psichici incalcolabili a Donatella, il sequestro pass\u00f2 alla storia come il massacro del Circeo.\nIl secondo ebbe luogo nel 1978 e fu il primo processo per stupro mandato in onda dalla Rai, il 26 aprile 1979, come documentario dal titolo \"Processo per stupro\". L'intento della regista Loredana Dordi era quello di documentare un meccanismo sociale segnalato in molti congressi femministi a livello internazionale, cio\u00e8 che durante un processo per stupro la vittima si trasformava in imputata. Registrato al Tribunale di Latina, il documentario fu seguito da nove milioni di telespettatori, insignito del Prix Italia e presentato a svariati festival del cinema; se ne conserva oggi una copia al Museum of Modern Art di New York. La vittima del processo filmato era una giovane di 18 anni, che denunci\u00f2 per violenza carnale un gruppo di quattro uomini. Il processo fu reso difficile dal fatto che la vittima conosceva uno degli imputati e non presentava segni di percosse o maltrattamenti. Come difensore di parte civile, ancora una volta l'avvocata Tina Lagostena Bassi. In un'intervista del 2007, Lagostena Bassi dichiara:\nGli avvocati difensori al processo inquisirono sui dettagli della violenza e sulla vita privata della persona offesa, al fine di addossarle la responsabilit\u00e0 della violenza, tanto che a un certo punto Tina Lagostena Bassi sente la necessit\u00e0 di ribadire che il suo ruolo non \u00e8 quello di difendere la giovane che ha denunciato i quattro imputati. L'atteggiamento mentale che emergeva in aula era che una donna \"di buoni costumi\" non poteva essere violentata; che se c'era stata una violenza, questa doveva evidentemente essere stata provocata da un atteggiamento sconveniente da parte della donna; che se non c'era una dimostrazione di avvenuta violenza fisica o di ribellione, la donna doveva essere consenziente.\nTristemente noto fu anche il sequestro e lo stupro di gruppo di Franca Rame da parte di un gruppo di neofascisti nel 1973, bench\u00e9 la Rame racconter\u00e0 l'episodio in forma indiretta nel monologo teatrale \"Lo stupro\" nel 1975, e solamente nel 1987 dichiarer\u00e0 che si trattava di un racconto autobiografico. L'entit\u00e0 dell'evento emerse completamente dopo la conclusione del processo, nel 1998, quando si seppe che lo stupro era stato \"ispirato\" da alcuni alti ufficiali della divisione dei Carabinieri Pastrengo, per cui si parl\u00f2 di \"stupro politico\" e \"stupro di Stato\". Oscar Luigi Scalfaro, allora presidente della Repubblica, present\u00f2 pubbliche scuse alla Rame.\nNel 1981 venne modificato il Codice Rocco riguardo alle cause d'onore. In particolare venne abrogato l'articolo 544 del codice penale italiano che ammetteva il \"matrimonio riparatore\": secondo questo articolo del codice, l'accusato di delitti di violenza carnale, anche su minorenne, avrebbe avuto estinto il reato nel caso di matrimonio con la persona offesa. Questo articolo fu abrogato con l'articolo 1 della legge n. 442/1981.\nFino al 1996 rimase in vigore la sezione del Codice Rocco per il quale la violenza sessuale ledeva la moralit\u00e0 pubblica: i reati di violenza sessuale e di incesto erano rispettivamente parte \"Dei delitti contro la moralit\u00e0 pubblica e il buon costume\" (divisi in \"delitti contro la libert\u00e0 sessuale\" e \"offese al pudore e all'onore sessuale\") e \"Dei delitti contro la morale familiare\". Con la legge n. 66 del 15 febbraio 1996, \"Norme contro la violenza sessuale\", si afferma il principio per cui lo stupro \u00e8 un crimine contro la persona, che viene coartata nella sua libert\u00e0 sessuale, e non contro la morale pubblica."}
{"id": "4088681", "revid": "81725612", "url": "https://it.wikipedia.org/wiki?curid=4088681", "title": "Dinamo ad autoeccitazione", "text": "Nella dinamo ad autoeccitazione una bobina di filo conduttore viene fatta ruotare all'interno di un campo magnetico; in tali condizioni, nel conduttore si genera una corrente indotta, che, a sua volta, passando in un circuito, genera e mantiene il campo magnetico entro cui ruota la bobina. Una volta innescata la dinamo (con un magnete esterno), il sistema continua a mantenere attivo il campo magnetico, finch\u00e9 il conduttore viene tenuto in movimento.\nIl funzionamento della dinamo ad autoeccitazione \u00e8 preso come modello per spiegare le origini del campo magnetico terrestre. In questo caso, il materiale conduttore in movimento viene individuato nel nucleo esterno della Terra, dove il metallo (ferro e nichel) \u00e8 presente allo stato liquido, e viene \u00abagitato\u00bb da movimenti convettivi come quelli del mantello."}
{"id": "4088683", "revid": "1305772", "url": "https://it.wikipedia.org/wiki?curid=4088683", "title": "Soccer Superstars", "text": "Soccer Superstars \u00e8 un videogioco di calcio pubblicato nel dicembre 1994 dalla Konami.\nDopo il titolo \"Premier Soccer\" dell'anno precedente, la Konami lancia sul mercato questo innovativo gioco di calcio che presenta un maggiore realismo se paragonato ai molti coin-op del genere di allora, una gran variet\u00e0 di tecniche e precisione nei dettagli sia di gioco che grafici, nonch\u00e9 l'utilizzo di elementi come il campo di gioco in 3-D, i replay e l'indicazione del ruolo dei giocatori in campo come cursore, tutti elementi che introdusse la SEGA lo stesso anno con il gioco \"Super Visual Soccer\".\nInoltre fu forse il primo gioco arcade ad utilizzare tre pulsanti per le funzioni che poi rimasero come quelle pi\u00f9 comuni nei videogiochi di calcio, ovvero un pulsante per tirare, uno per i passaggi rasoterra ed uno per i passaggi alti; introdusse anche l'utilizzo di uno di questi pulsanti per fare in modo, quando non si \u00e8 in possesso della palla, di far uscire il portiere dai pali, funzione che poi rimase come indispensabile in quasi tutti i videogiochi di calcio degli anni 2000 e influenz\u00f2 la successiva saga di giochi di calcio di grandissimo successo della Konami, ovvero \"Pro Evolution Soccer\".\nBench\u00e9 non sia considerato un sequel ufficiale, il gioco \"Versus Net Soccer\" del 1996 ha il medesimo gameplay di Soccer Superstars.\nModalit\u00e0 di gioco.\nIl gioco illustra un torneo di calcio tra nazionali denominato \"Konami World Champions Cup\"; vi partecipano dodici squadre, e ad inizio gioco il giocatore deve scegliere quale di queste squadre nazionali guidare alla vittoria del torneo: il gioco infatti prevede 11 incontri, in quanto \u00e8 necessario sconfiggere tutte le altre squadre; se per\u00f2 un giocatore perde un incontro e continua con un nuovo credito le squadre precedentemente sconfitte dal giocatore stesso non saranno pi\u00f9 disponibili perch\u00e9 escluse dal torneo.\nOgni squadra vanta differenti qualit\u00e0 di attacco, difesa, corsa e portiere, illustrate al momento della scelta della squadra, ed ogni squadra presenta anche differenti qualit\u00e0 nei giocatori in campo, non direttamente evidenziate ma riconducibili sul campo e spesso i giocatori pi\u00f9 abili sono esteticamente simili a reali campioni del tempo, e generalmente vantano un tiro pi\u00f9 potente ed una maggiore abilit\u00e0 nell'evitare i tackle avversari.\nLa visuale del campo \u00e8 dalla schiena dei giocatori della propria squadra, con una tecnologia 3-D che permette di ruotare la visuale quando la palla \u00e8 giocata sulle fasce.\nSe si controlla la palla con uno dei propri giocatori con il pulsante A se si \u00e8 molto distanti dalla porta avversaria si effettua un lancio lungo ed impreciso, mentre se si \u00e8 nei pressi dell'area di rigore dei rivali si tira in porta: tirando con il controllo direzionale rivolto nella direzione opposta a quella di attacco si tira la palla alta sotto la traversa; con il pulsante B si effettua un passaggio lento e rasoterra verso il compagno indicato da un apposito cursore con la scritta \"PASS\"; con il pulsante C si effettua un passaggio alto e preciso a pallonetto, molto utile per crossare dalla linea di fondo campo, nonch\u00e9 utilizzabile per effettuare un dribbling a sombrero.\nSe si riceve una palla alta a seconda dell'altezza della palla si deve utilizzare un differente pulsante per colpirla: infatti se la palla \u00e8 bassa con il pulsante A si effettua un tiro in mezza rovesciata, se la palla \u00e8 a media altezza con il pulsante C la si colpisce di testa da fermo, mentre se la palla \u00e8 alta con il pulsante B la si colpisce con un colpo di testa in elevazione; con una palla a mezza altezza si pu\u00f2 decidere anche di stopparla di petto, ed in base alla direzione impressa con l'apposito controllo il giocatore direziona lo stop.\nSe non si sta controllando la palla con il pulsante A si effettua un tackle in scivolata, con il pulsante B si carica l'avversario con una spallata in salto, mentre con il pulsante C si impone al proprio portiere di uscire dai pali; utilizzando la spallata si rischia di commettere fallo sull'avversario e di venire ammoniti dall'arbitro.\nAd eccezione dell'uscita dai pali o dei rinvii il portiere della propria squadra \u00e8 automatico.\nOgni incontro dura un minuto effettivo, tempo comunque sufficiente in quanto il ritmo dei match \u00e8 elevatissimo."}
{"id": "4088692", "revid": "6923", "url": "https://it.wikipedia.org/wiki?curid=4088692", "title": "Torre del Rotolo", "text": "La Torre di fra Giovanni o Torre del Rotolo o del Ruotolo si trova sulla punta Rotolo, tra l'Addaura e Vergine Maria, sul Lungomare Cristoforo Colombo n. 1624 in localit\u00e0 Vergine Maria, borgata marinara di Palermo.\nStoria.\nVenne eretta per volere della real corte nei primi decenni del XV secolo.\nEra una delle torri costiere di avvistamento di \"corta distanza\" insieme alla torre di Capo Zafferano, alla torre del Fico d'india, alla torre di Punta di Priola, alla torre della Tonnara di Vergine Maria e alla torre della Tonnara di Mondello.\nOggi \u00e8 di propriet\u00e0 della citt\u00e0 metropolitana di Palermo.\nDescrizione.\nLa torre del Rotolo \u00e8 una torre primitiva e poco efficiente: di struttura esile e dimensioni ridotte, poco adatta a sostenere l'artiglieria, era inoltre priva di cisterna per la raccolta dell'acqua potabile, per cui era difficile resistere agli attacchi nemici. La successiva Torre della Tonnara di Mondello, sperimentando un modello architettonico pi\u00f9 razionale, segn\u00f2 una svolta nel sistema difensivo costiero palermitano.\nVersa in uno stato di conservazione non ottimale."}
{"id": "4088693", "revid": "123923564", "url": "https://it.wikipedia.org/wiki?curid=4088693", "title": "Dovgan", "text": "La Dovgan \u00e8 una vodka russa, molto popolare sia in patria che nelle nazioni dell'ex Unione Sovietica. La sua tipica gradazione alcolica \u00e8 del 40%, e si pu\u00f2 trovare in commercio nelle seguenti variet\u00e0:"}
{"id": "4088695", "revid": "767487", "url": "https://it.wikipedia.org/wiki?curid=4088695", "title": "Narciso L\u00f3pez (generale)", "text": "Si form\u00f2 militarmente nei ranghi realisti spagnoli, combattendo contro l'indipendenza delle colonie nelle battaglie di Queseras del Medio (1818) e Carabobo (1821). Dopo il ritiro delle truppe spagnole dal Venezuela (1823), L\u00f3pez si trasfer\u00ec a Cuba e poi in Spagna, ove partecip\u00f2, col grado di colonnello, alla prima guerra carlista a fianco dei liberali. Nel corso degli anni Trenta ricopr\u00ec il ruolo di rappresentante, per la citt\u00e0 di Siviglia, alle Cortes, nonch\u00e9 quello di governatore militare di Valencia e Madrid, sino ad acquisire il grado di generale nel 1840. \nStabilitosi a Cuba nel 1841, si sollev\u00f2 contro la Spagna, ma dovette presto rifugiarsi negli USA (1848). Nel 1850 torn\u00f2 a Cuba con un drappello di rivoltosi, ma fu nuovamente allontanato, mentre nel 1851 con un'ulteriore spedizione prese C\u00e1rdenas. Arrestato dagli spagnoli fu accusato di tradimento e condannato a morte nella garrota dell'Havana.\nLe sue attivit\u00e0 rappresentarono alcune delle prime attivit\u00e0 di \"filibusterismo\"; l'esperienza di L\u00f3pez struttur\u00f2 una rete di relazioni che sarebbe sopravvissuta alla sua morte."}
{"id": "4088699", "revid": "287204", "url": "https://it.wikipedia.org/wiki?curid=4088699", "title": "Marshall Newhouse", "text": "Carriera professionistica.\nGreen Bay Packers.\nI Packers selezionarono Newhouse nel corso del quinto giro del Draft 2010 ma non gioc\u00f2 alcuna gara nella sua stagione rookie prima di essere posto in lista infortunati il 31 dicembre 2010.\nNella stagione 2011 invece, il giocatore disput\u00f2 tutte le 16 partite stagionali, 12 delle quali come titolare, come tackle sinistro. I Packers terminarono col miglior record della lega, 15-1, ma furono eliminati anzitempo nei playoff dai New York Giants.\nNel 2012, Newhouse continu\u00f2 a giocare come tackle sinistro titolare in tutte le 16 partite di stagione regolare e in due sfide di playoff.\nCincinnati Bengals.\nIl 21 marzo 2014 firm\u00f2 un contratto annuale con i Cincinnati Bengals. Chiuse con 15 partite di cui 5 da titolare e una di playoff.\nNew York Giants.\nIl 10 marzo 2015, Newhouse firm\u00f2 un contratto biennale del valore di 3,25 milioni di dollari con i New York Giants. Con i Giants gioc\u00f2 25 partite di cui 20 da titolare, oltre a una nei playoff.\nOakland Raiders.\nIl 9 marzo 2017, dopo essere diventato free agent, Newhouse firm\u00f2 un contratto biennale del valore di 3,5 milioni di dollari, di cui 500.000 dollari garantiti, con gli Oakland Raiders. Dopo una stagione fu svincolato.\nBuffalo Bills.\nNel 2018 Newhouse firm\u00f2 con i Buffalo Bills."}
{"id": "4088704", "revid": "124123", "url": "https://it.wikipedia.org/wiki?curid=4088704", "title": "Jos\u00e9 Antonio Saco", "text": "Nel 1824 si spost\u00f2 a New York, ove fond\u00f2 (1828) \"El mensajero semanal\". Spostatosi in Spagna, scrisse \"Protesta de los diputados electos por la isla de Cuba\", veemente rimostranza contro l'esclusione dei Cubani dalle \"Cortes\" (parlamento). Si trasfer\u00ec dunque a Parigi, ma fu presto rieletto alle Cortes, sebbene mor\u00ec poco dopo."}
{"id": "4088709", "revid": "156341", "url": "https://it.wikipedia.org/wiki?curid=4088709", "title": "Pallacanestro ai Giochi del Mediterraneo 2009", "text": ""}
{"id": "4088710", "revid": "726373", "url": "https://it.wikipedia.org/wiki?curid=4088710", "title": "My Son Reuben", "text": "My Son Reuben \u00e8 una serie televisiva britannica in 6 episodi trasmessi per la prima volta nel corso di una sola stagione nel 1975.\n\u00c8 una sitcom di breve durata incentrata sulle vicende di un uomo di mezza et\u00e0 che lavora in una lavanderia e che vive ancora con la madre la quale cerca in ogni modo di organizzargli appuntamenti con le donne.\nProduzione.\nLa serie fu prodotta da Thames Television Il regista \u00e8 Anthony Parker, lo sceneggiatore Vince Powell.\nDistribuzione.\nLa serie fu trasmessa nel Regno Unito dall'8 settembre 1975 al 13 ottobre 1975 sulla rete televisiva Independent Television. \u00c8 stata distribuita anche nei Paesi Bassi dal 2 settembre 1976 con il titolo \"Reuben, m'n jongen\"."}
{"id": "4088715", "revid": "212348", "url": "https://it.wikipedia.org/wiki?curid=4088715", "title": "Jacopo Mazzei (economista)", "text": "Dal 1927 insegn\u00f2 economia all'Universit\u00e0 di Firenze e dal 1931 al 1936 fu direttore della Scuola di studi politici internazionali. \nTra le sue opere troviamo: \"Politica economica internazionale inglese prima di Adam Smith\" (1924), \"Politica doganale differenziale e clausola della nazione pi\u00f9 favorita\" (1930). \nFu amico di don Giulio Facibeni e collega di Giorgio La Pira, docente universitario nell'ateneo fiorentino e per molti anni sindaco di Firenze. La figlia Fioretta Mazzei si impegn\u00f2 in politica nelle file della Democrazia Cristiana."}
{"id": "4088717", "revid": "124945526", "url": "https://it.wikipedia.org/wiki?curid=4088717", "title": "Lapo Mazzei", "text": "Biografia.\nDurante la sua vita ebbe numerosi incarichi amministrativi e diplomativi, tra i quali la direzione dell'Ospedale di Santa Maria Nuova.\nFu autore di un lungo carteggio, costituito da 500 lettere, con Francesco Datini al fine di fondare il \"Ceppo dei Poveri\". Lo stesso Datini lo aiut\u00f2 con donazioni alimentari perch\u00e8, come tutti i notai dell\u2019epoca, non recepiva un grande stipendio (nonostante lavorasse nelle istituzioni pubbliche) e non era abbastanza per mantenere i suoi 14 figli.\nNei suoi scritti evidenzi\u00f2 un grande sentimento religioso, oltre che ideali morali e umanitari, grazie ai quali convert\u00ec a pi\u00f9 nobili ideali il mercante.\nSuo figlio fu l'orafo Bruno Mazzei."}
{"id": "4088719", "revid": "6923", "url": "https://it.wikipedia.org/wiki?curid=4088719", "title": "Remixed!", "text": "Remixed! \u00e8 un EP in edizione limitata con remix vari e inediti degli Scissor Sisters. Esso comprende canzoni come \"The Skin\", che non era disponibile al di fuori del Regno Unito, la pubblicazione della loro prima hit \"Electrobix\" e le \"extended versions\" di alcuni brani dal loro album di debutto Scissor Sisters.\nL'album \u00e8 stato reso disponibile solo come download digitale sull'iTunes Store il 21 settembre 2004."}
{"id": "4088720", "revid": "767487", "url": "https://it.wikipedia.org/wiki?curid=4088720", "title": "Bruno Mazzei", "text": "Figlio del notaio Lapo Mazzei, nel 1444 fabbric\u00f2 ed intarsi\u00f2 il cancello della cappella del Sacro Cingolo nel duomo di Prato."}
{"id": "4088729", "revid": "287204", "url": "https://it.wikipedia.org/wiki?curid=4088729", "title": "Androclida", "text": "Biografia.\nNel 395 a.C., su istigazione di Timocrate, inviato del satrapo persiano Farnabazo, Androclida port\u00f2 Tebe a dichiarare guerra a Sparta, in modo da costringere il re di Sparta Agesilao a ritirarsi dall'Asia Minore.\nNel 382 a.C. \u00e8 menzionato, assieme ad Ismenia, come uno dei principali oppositori del generale spartano Febida, che aveva preso la Cadmea.\nEsiliato dal regime instauratosi dopo questo colpo di Stato, and\u00f2 a vivere ad Atene, dove fu ucciso due anni dopo da dei sicari mandati dagli oligarchi tebani."}
{"id": "4088730", "revid": "228587", "url": "https://it.wikipedia.org/wiki?curid=4088730", "title": "Febida", "text": "Biografia.\nInsediamento.\nNel 382 a.C., quando Sparta decise di mandare una spedizione contro Olinto, Febida fu nominato comandante delle truppe destinate a rinforzare il contingente di suo fratello Eudamida, che era gi\u00e0 in viaggio verso la citt\u00e0; mentre era in viaggio, si ferm\u00f2 a Tebe e, coll'aiuto del polemarco Leonziade e dei suoi sostenitori, riusc\u00ec coll'inganno a prendere la Cadmea.\nSecondo Diodoro Siculo, Febida ag\u00ec in base a degli ordini segreti del governo spartano, mentre Senofonte riferisce semplicemente che, essendo un uomo pi\u00f9 coraggioso che prudente, e amando un'azione istantanea pi\u00f9 della sua stessa vita, si lasci\u00f2 convincere dalle lusinghe di Leonziade.\nAgesilao, comunque, difese il suo operato, affermando che aveva agito per il bene di Sparta, e gli Spartani decisero di avvantaggiarsene; ma, dovendo salvare la reputazione di Sparta in Grecia, Agesilao lo fece multare di centomila dracme e mand\u00f2 Lisanorida a sostituirlo come armosta.\nColpo di Stato e morte.\nQuando Agesilao si ritir\u00f2 dalla Beozia, nel 378 a.C., Febida fu lasciato come armosta a Tespie, continu\u00f2 comunque a disturbare i Tebani con continue incursioni nei loro territori.\nSecondo il resoconto di Senofonte i Tebani, per rappresaglia, invasero il territorio di Tespie col loro intero esercito, ma Febida riusc\u00ec a fermare efficacemente le loro devastazioni coi suoi opliti leggeri, costringendoli a ritirarsi; i Tebani, per\u00f2, trovarono un bosco sulla loro strada e, preso coraggio, decisero di combattere sul posto: la loro carica di cavalleria mise in fuga gli Spartani, mentre Febida ed altri due o tre mantennero la loro posizione e si difesero valorosamente, morendo nello scontro.\nSecondo il resoconto di Diodoro, invece, Febida fu ucciso in una sortita davanti a Tespie, durante un attacco dei Tebani."}
{"id": "4088732", "revid": "1971044", "url": "https://it.wikipedia.org/wiki?curid=4088732", "title": "Sutherland's Law", "text": "Sutherland's Law \u00e8 una serie televisiva britannica in 46 episodi trasmessi per la prima volta nel corso di 5 stagioni dal 1973 al 1976.\n\u00c8 una serie drammatica incentrata sulle vicende di John Sutherland, un procuratore fiscale della cittadina scozzese di Glendoran che indaga su vari casi e frodi di natura fiscale presentandoli poi alla corte distrettuale di zona. La serie \u00e8 originata dall'episodio \"Sutherland's Law\" della serie antologica \"Drama Playhouse\" (1969-1972).\nProduzione.\nLa serie, ideata da Lindsay Galloway, fu prodotta da British Broadcasting Corporation e girata ad Oban, Argyll.\nRegisti.\nTra i registi sono accreditati:\nSceneggiatori.\nTra gli sceneggiatori sono accreditati:\nDistribuzione.\nLa serie fu trasmessa nel Regno Unito dal 6 giugno 1973 al 31 agosto 1976 sulla rete televisiva BBC One. \u00c8 stata distribuita anche nei Paesi Bassi dal 29 giugno 1976 con il titolo \"John Sutherland grijpt in\"."}
{"id": "4088733", "revid": "768068", "url": "https://it.wikipedia.org/wiki?curid=4088733", "title": "Tespie", "text": "Tespie (, \"Thespi\u00e0i\") era una citt\u00e0 (polis) dell'antica Grecia, in Beozia. Si trovava in una pianura contornata da una catena di colline che corrono verso est dai piedi del monte Elicona verso Tebe, vicino alla moderna Thespies.\nMito.\nSecondo la mitologia greca, un drago, da molto tempo, uccideva tutti i giovani di Tespie. La citt\u00e0 venne liberata successivamente da Cleostrato, che uccise il drago, diventando cos\u00ec eroe della poleis.\nStoria.\nNella storia dell'antica Grecia, Tespie era una delle citt\u00e0-stato aderenti alla Lega beotica. Diverse tradizioni concordano sul fatto che i Beoti erano un popolo espulso dalla Tessaglia qualche tempo dopo la guerra di Troia e che colonizz\u00f2 la pianura beotica in una serie di generazioni. Quella che fond\u00f2 Tespie fu di una fase successiva. Altre tradizioni parlano di origini micenee.\nNel Medioevo ellenico la nobilt\u00e0 di Tespie era fortemente dipendente da Tebe. Questo forse derivava dal fatto che la propriet\u00e0 della terra era concentrata nelle mani di un piccolo numero di nobili, e quindi non vi era la difficolt\u00e0 nell'approntare una forza efficace di opliti. Tespie pertanto decise di diventare stretta alleata di Tebe. I Tespiesi distrussero Ascra in una data imprecisata tra il 700 e il 650 a.C. e successivamente si insediarono a Eutresi tra il 600 e il 550 a.C. Tespie inoltre prese il controllo di Creusi, Sife, Tisbe e Corisa, probabilmente nel tardo VI secolo a.C.\nI Tessali invasero la Beozia, fino a Tespie, oltre 200 anni prima della battaglia di Leuttra (secondo Plutarco), c. 571 a.C., evento che potrebbe aver dato a Tespie l'impulso di unirsi alla Lega beota. Ma altrove Plutarco d\u00e0 una data per l'invasione dei Tessali come poco precedente la seconda invasione persiana della Grecia. Erodoto suggerisce che Tespie fu membro della Lega fino a quando lo fu Tebe. Dopo le guerre persiane, Tespie diede due beotarca alla Lega, anzich\u00e9 uno; forse uno per la citt\u00e0 e l'altro per il distretto sotto il suo controllo.\nDurante l'invasione persiana del 480 a.C. la capacit\u00e0 di Tespie di mettere in campo una forza notevole di opliti era cambiata. Tespie e Tebe furono le uniche citt\u00e0 della Beozia ad inviare un contingente alla battaglia delle Termopili, Tespie invi\u00f2 una forza di 700 opliti che rimasero a combattere a fianco degli Spartani l'ultimo giorno della battaglia. Nel 1997, il governo greco dedic\u00f2 un monumento ai Tespiesi caduti assieme a quello agli Spartani. Dopo la battaglia, Tebe si schier\u00f2 con i persiani, e cos\u00ec facendo denunci\u00f2 Platea e Tespie a Serse I come gli unici stati della Beozia alleati con i Greci. Dopo che la citt\u00e0 fu bruciata da Serse, gli abitanti rimasti approntarono una forza di 1800 uomini per l'esercito greco confederato alla battaglia di Platea.\nDurante la invasione ateniese della Beozia del 424 a.C., il contingente tespiano dell'esercito beota sub\u00ec pesanti perdite alla battaglia di Delio. Nell'anno seguente i Tebani smantellarono le mura di Tespie con l'accusa che i Tespiesi erano filo-ateniesi, forse come misura per prevenire una rivoluzione democratica. Nel 414 a.C.i Tebani aiutarono i Tespiesi a sopprimere una rivoluzione democratica.\nNella guerra di Corinto, Tespie partecip\u00f2 inizialmente all'alleanza anti spartana. Alla battaglia di Nemea, nel 394 a.C., il contingente tespiano combatt\u00e9 i Pellene fino alla fine, mentre il resto degli alleati spartani furono sconfitti dai Beoti. Dopo Nemea, Tespie divenne alleata di Sparta e serv\u00ec come punto di sosta per le campagne spartane in Beozia per tutta la durata della guerra di Corinto. La citt\u00e0 divenne autonoma e stipul\u00f2 la pace del Re nel 386 a.C. che pose fine alla guerra di Corinto, mantenendo l'autonomia fino al 373 a.C. Nel 373 a.C. Tespie venne sottomessa dai Tebani, i Tespiesi furono esiliati dalla Beozia e giunsero ad Atene con i Platesi in cerca di aiuto. Ma ancora inviarono un contingente a lottare contro gli Spartani alla battaglia di Leuttra nel 371 a.C. Il boetarca Epaminonda consent\u00ec ai Tespiesi di ritirarsi prima della battaglia, insieme ad altri Beoti che avevano nutrito un rancore contro Tebe. Non molto tempo dopo la battaglia Tespie fu rasa al suolo da Tebe e dei suoi abitanti espulsi. Qualche tempo dopo la citt\u00e0 venne ricostruita.\nNel 335 a.C., si allearono con Alessandro Magno per distruggere Tebe. la famosa \"etera\" Frine era nata a Tespie nel IV secolo a.C., anche se sembra aver vissuto ad Atene. Uno degli aneddoti raccontati su di lei \u00e8 che aveva offerto di finanziare la ricostruzione delle mura di Tebe, a condizione che la frase \"distrutte da Alessandro, restaurate da Frine cortigiana\" fosse stata incisa sulle stesse.\nDurante l'ellenismo Tespie chiese l'amicizia del Repubblica romana nella guerra contro Mitridate VI. Successivamente viene menzionata da Strabone come un luogo di una certa dimensione, e Plinio la cita come una citt\u00e0 libera all'interno dell'Impero Romano, una ricompensa per il suo sostegno contro Mitridate. Tespie ospit\u00f2 un importante gruppo di Romani \"negotiatores\" fino alla rifondazione di Corinto nel 44 a.C.\nResti archeologici.\nResti di quella che probabilmente era l'antica acropoli sono ancora visibili, e consistono ini una linea oblunga o ovale di fortificazione, solidamente e regolarmente costruita. Il terreno adiacente ad est e a sud \u00e8 coperto con le fondazioni, a testimonianza dell'importanza della citt\u00e0 antica. Nel 1882, i resti di una tomba comune (\"polyandrion\"), tra cui un colossale leone di pietra, sono stati scoperti sulla strada per Leuttra. La tomba conteneva resti cremati associati ad un rogo e sette inumazioni. La tomba della seconda met\u00e0 del V secolo a.C., viene di solito identificata come quella dei Tespiesi caduti nella battaglia di Delio del 424 a.C.\nAmore e le Muse.\nSecondo Pausania, la divinit\u00e0 maggiormente adorata a Tespie era Eros, la cui immagini primitiva \u00e8 stata trovata in pietra grezza. La citt\u00e0 aveva numerosi oggetti d'arte, e fra questi l\u2019\"Eros\" di Prassitele, una delle pi\u00f9 famose statue del mondo antico; attir\u00f2 folle di persone a Tespie. Venne poi portata a Roma da Caligola, restaurata da Claudio, e di nuovo portata via da Nerone. Un'altra opera di Prassitele associata a Tespie era una \"Afrodite\", sulla quale si ritiene sia stata modellata la Venere di Arles. C'era anche una statua di bronzo di Eros di Lisippo..\nI Tespiesi adoravano anche le Muse, onorate con uno scrigno nella Valle delle Muse e celebrate in una festa nel bosco sacro sul Monte Elicona."}
{"id": "4088739", "revid": "124808", "url": "https://it.wikipedia.org/wiki?curid=4088739", "title": "Good Will Hunting", "text": ""}
{"id": "4088743", "revid": "1355461", "url": "https://it.wikipedia.org/wiki?curid=4088743", "title": "Andronico I di Trebisonda", "text": "\u00c8 l'unico governante di Trebisonda senza una diretta parentela di sangue (era suo genero) con il fondatore dell'Impero, Alessio I Comneno.\nLo storico George Finlay suggerisce che potrebbe essere lo stesso Andronikos generale di Teodoro I Lascaris. Durante il suo regno, respinse con successo un assedio turco."}
{"id": "4088744", "revid": "767487", "url": "https://it.wikipedia.org/wiki?curid=4088744", "title": "Rund um die N\u00fcrnberger Altstadt 2006", "text": "Il Rund um die N\u00fcrnberger Altstadt 2006, sedicesima edizione della corsa e valida come evento dell'UCI Europe Tour 2006 categoria 1.1, si svolse il 10 settembre 2006 su un percorso totale di 156,9\u00a0km. Fu vinto dal tedesco Gerald Ciolek che termin\u00f2 la gara in 3h27'33\", alla media di 45,35\u00a0km/h.\nAl traguardo 97 ciclisti portarono a termine il percorso."}
{"id": "4088747", "revid": "767487", "url": "https://it.wikipedia.org/wiki?curid=4088747", "title": "Bell'epoker", "text": " Bell'epoker \u00e8 un film commedia del 2004, (visto censura del 22 ottobre; uscito, per\u00f2 nel 2006) per la regia di Nico Cirasola.\nTrama.\nUn uomo, la cui identit\u00e0 non verr\u00e0 svelata mai al pubblico, in una notte del 1991, mentre assiste al triste spettacolo delle fiamme che divorano il Teatro Petruzzelli di Bari - da lui stesso appiccate - , non pu\u00f2 fare a meno di rievocarsi mentalmente i momenti pi\u00f9 intensi e significativi della storia del Politeama, dalla sua fondazione sul finire del secolo precedente, quando un gruppo di commercianti locali ne avallarono la costruzione affinch\u00e9 la citt\u00e0 si potesse fregiare di un simbolo del suo \"status\" di capoluogo regionale, fino ai giorni nostri, passando per gli anni venti e trenta, dove si rappresenta la vita di una aristocrazia ormai sull'orlo del collasso, tra balli, partite a poker e prostitute.\nProduzione.\nFilm prodotto da \"Mediterranea Film\", con il contributo del MiBAC. Il regista inserisce immagini reali tratte dai telegiornali del 27 ottobre 1991, data del reale incendio. Film girato interamente nei comuni di Bari e Mola di Bari (Teatro Comunale \"Niccol\u00f2 van Westerhout\") .\nDistribuzione.\nPresentato al \"\u201cFestival del cinema Europeo\u201d\" di Lecce nel 2004. Partecipa al festival \u201cAnnecy Cinema Italien\u201d (stesso anno).\nIl film, dopo qualche problema, \u00e8 uscito nelle sale il 20 marzo 2006."}
{"id": "4088749", "revid": "767487", "url": "https://it.wikipedia.org/wiki?curid=4088749", "title": "Elefter Andronika\u0161vili", "text": "Insegnante a Tbilisi dal 1948, \u00e8 noto per l\"'esperimento di Andronika\u0161vili\", che chiar\u00ec la natura dell'elio a basse temperature."}
{"id": "4088754", "revid": "212348", "url": "https://it.wikipedia.org/wiki?curid=4088754", "title": "Luca Dallavalle", "text": "Ai campionati mondiali del 2010 a Montalegre (Portogallo) Luca Dallavalle si \u00e8 classificato terzo nella gara sulla distanza middle, dietro a Samuli Saarela ed Adrian Jackson. 5 anni dopo, ai campionati mondiali del 2015 a Liberec (Repubblica ceca), conquista 3 medaglie in 3 gare, ottenendo l'argento nella media distanza, l'oro nella sprint ed il bronzo nella lunga distanza."}
{"id": "4088755", "revid": "367445", "url": "https://it.wikipedia.org/wiki?curid=4088755", "title": "Insalata di arance", "text": "L'Insalata di arance \u00e8 un piatto tipico della cucina spagnola e di quella siciliana; consiste in un'insalata con le arance come ingrediente principale. Di solito si serve all'inizio oppure alla fine di un pasto.\nNella forma base, l'insalata \u00e8 preparata con fettine di arancia, condite con olio di oliva, sale, e pepe nero. L'acidit\u00e0 dell'insalata, che in genere si ottiene usando l'aceto o una salsa vinaigrette, \u00e8 data dalle arance stesse.\nVi sono diverse varianti in cui mescolano le fettine d'arance con altri ingredienti, ad esempio i finocchi o le cipolle tagliati sottilissimi e le olive nere. In questi casi si aggiunge pure l'aceto e a piacere anche varie erbe aromatiche come il rosmarino la menta o il crescione."}
{"id": "4088756", "revid": "3831", "url": "https://it.wikipedia.org/wiki?curid=4088756", "title": "Istituto san Girolamo Emiliani (Corbetta)", "text": ""}
{"id": "4088761", "revid": "767487", "url": "https://it.wikipedia.org/wiki?curid=4088761", "title": "Edmund Andros", "text": "Fu governatore del New England dal 1686 al 1689, ma presto fu richiamato in patria per illeciti. Prosciolto da ogni accusa, dal 1692 al 1698 fu governatore della Virginia."}
{"id": "4088763", "revid": "373960", "url": "https://it.wikipedia.org/wiki?curid=4088763", "title": "Bell'epok\u00e8r", "text": ""}
{"id": "4088764", "revid": "339392", "url": "https://it.wikipedia.org/wiki?curid=4088764", "title": "Aosta Calcio", "text": ""}
{"id": "4088766", "revid": "72396", "url": "https://it.wikipedia.org/wiki?curid=4088766", "title": "Fulvio Androzio", "text": "Gesuita dal 1555 e rettore dei collegi di Firenze (1577-1561) e Fermo (1562-1577), fu autore del libro \"Della meditatione della vita e della morte del nostro Salvatore Gies\u00f9 Christo; Delle frequenza della communione; Dello stato lodevole delle vedove\" (1579)."}
{"id": "4088768", "revid": "287204", "url": "https://it.wikipedia.org/wiki?curid=4088768", "title": "Associazione Sportiva Dilettantistica Napoli Calcio Femminile 2010-2011", "text": "Questa voce raccoglie le informazioni riguardanti l'Associazione Sportiva Dilettantistica Napoli Calcio Femminile nelle competizioni ufficiali della stagione 2010-2011.\nOrganigramma societario.\n\"Aggiornato al 26 gennaio 2011.\"\nRosa.\n\"Rosa aggiornata al 26 gennaio 2011.\"\nStatistiche.\n\"Statistiche aggiornate al 1\u00ba giugno 2011\""}
{"id": "4088772", "revid": "287204", "url": "https://it.wikipedia.org/wiki?curid=4088772", "title": "Laura Scaravonati", "text": "Biografia.\nCampionessa Italiana in carica nelle tre specialit\u00e0 (Sprint, Middle e Long) e nona ai Campionati Mondiali Long 2016 tenutisi ad Agueda (Portogallo) \u00e8 una presenza fissa nella squadra nazionale di Mountain Bike Orientamento dal 2007 dopo anni di alto livello nella corsa orientamento. Ai Campionati Mondiali del 2011 tenutisi da Marostica a Bassano del Grappa, in provincia di Vicenza, ha vinto una medaglia di bronzo nella specialit\u00e0 Long, regina della disciplina.\nAi Campionati Mondiali di Mountain Bike Orientamento del 2012 tenutisi a Veszpr\u00e9m in Ungheria si \u00e8 classificata quinta nella specialit\u00e0 Middle a soli 4\" dal podio.\nSesta ai Campionati Europei nella specialit\u00e0 Middle tenutisi in Polonia nel 2013 e decima ai Campionati Europei 2015 nella specialit\u00e0 Sprint che si sono svolti in Portogallo.\nVincitrice di 40 titoli Italiani in carriera tra Corsa Orientamento (15 tricolori tra il 1992-2007) e MTB Orientamento (25 tricolori dal 2006, il 40\u00ba conquistato il 09/10/2016 a Folgaria) disciplina che ha iniziato a praticare dopo vari infortuni e interventi al ginocchio dovuti alla corsa.\n\u00c8 una atleta della sezione Orientamento del Gruppo Sportivo Forestale da luglio 2000 ed \u00e8 tesserata per la squadra Cicli Francesconi per le gare di Mountain Bike e ciclismo su strada che pratica come allenamento.\nSi \u00e8 classificata 5\u00aa assoluta nel percorso da 55km con 1800 metri dislivello alla Maratona Dles Dolomites 2016, nota gara di ciclismo su strada che si svolge da trent'anni sulle Dolomiti.\nIn carriera ha anche partecipato a due edizioni dei Campionati Mondiali di Adventure Race, in Costa Rica nel 2013 e in Ecuador nel 2014, gara multisport che prevede MTB, corsa, kayak e arrampicata delle durata di circa 800km che si svolge a squadre (una donna con tre uomini) in autosufficienza idrica e alimentare. All'ultima partecipazione ha subito un terribile infortunio alla mano destra (vedi pagina 13 della rivista Azimut) e dopo mesi terribili durante l'inverno 2014-2015 si \u00e8 fortunatamente risolto nel migliore dei modi permettendole di rientrare alle competizioni. Nel 2016 \u00e8 rientrata alle gare multisport vincendo la Race Around the Rock a Lonato (BS) con SUP, trail running, MTB, tiro con la carabina e urban trail."}
{"id": "4088773", "revid": "767487", "url": "https://it.wikipedia.org/wiki?curid=4088773", "title": "Nikolaj Ivanovi\u010d Andrusov", "text": "Insegn\u00f2 a Tartu e Kiev e dal 1914 fu membro dell'Accademia russa delle scienze. Da lui prende nome la Dorsa Andrusov."}
{"id": "4088776", "revid": "3115", "url": "https://it.wikipedia.org/wiki?curid=4088776", "title": "Giorgia - Live alla Casa del Jazz", "text": "Giorgia - Live alla Casa del Jazz, pubblicato solo per il mercato digitale di iTunes il 5 febbraio 2008 su etichetta Sony BMG, \u00e8 il primo EP della cantante italiana Giorgia dedicato al genere jazz. Il cd raggiunse il primo posto della chart e vi rimase per diverse settimane.\nIl disco.\nL'EP \u00e8 nato da un concerto live di Giorgia presso la \"Casa del Jazz\", un centro musicale e multifunzionale presso Villa Osio a Roma: luogo destinato ad artisti di fama internazionale e centro d'incontro per tutti gli stili declinanti nel genere Jazz. Giorgia si \u00e8 esibita il 23 novembre 2007 live con i suoi musicisti: Matt Rohde (piano, tastiere e direzione musicale), Sonny T. (basso), Maurizio Fiordiliso (chitarre) e Jimmy Paxson (batteria), in un mini concerto organizzato dalla Sony BMG, riprodotto poi in un l'EP live disponibile solo in digitale su iTunes.\nLa cantautrice romana ha cos\u00ec reinterpretato in chiave jazz alcuni dei suoi brani pi\u00f9 famosi, cinque dei quali confluiti poi nell'EP, reinterpretandoli in una nuova chiave intima e inedita.\nQuesta la scaletta dei brani: \"Girasole, Anime Sole, Stonata, Gocce di memoria, Vivi davvero, Parlo con te, E poi, Adesso lo sai (in duetto con il compagno Emanuel Lo)\"."}
{"id": "4088783", "revid": "547992", "url": "https://it.wikipedia.org/wiki?curid=4088783", "title": "Siria Magri", "text": "Biografia.\nCarriera.\nVive l'infanzia con la famiglia a Chiuduno. La sua carriera ha inizio subito dopo le scuole superiori con una collaborazione all'archivio del quotidiano \"Eco di Bergamo\". In seguito viene assunta a \"Bergamo Tv\", dove si occupa di sport. \nSiria Magri \u00e8 entrata in Mediaset (allora Fininvest) nel 1988: lavora nella redazione sportiva diventando giornalista professionista nel 1992, con l'iscrizione all'albo del relativo ordine. Nello stesso anno \u00e8 stata nominata responsabile della pagina sportiva dell'appena inaugurato TG5.\nDal 1993 ha condotto il TG di Italia 1, \"Studio Aperto\", dove ha conosciuto, nel 1997, Giovanni Toti, che poi \u00e8 diventato suo marito. Dopo essere salita al ruolo di caporedattrice, nel 2010 \u00e8 nominata vicedirettore di Videonews, la testata giornalistica che si occupa dei diversi programmi d'informazione del gruppo Mediaset.\nOggi \u00e8 responsabile e curatrice di vari programmi Mediaset, in particolare \"Quarto grado\", condotto da Salvo Sottile prima e da Gianluigi Nuzzi poi, e dei talk-show condotti da Paolo Del Debbio. Nel febbraio del 2019 \u00e8 stata nominata condirettore di Videonews.\nNel febbraio 2020 ha ricevuto il premio \u201cDietro le Quinte\u201d al Gran gal\u00e0 della stampa del Festival di Sanremo per la sua carriera.\nVita privata.\n\u00c8 sposata dal 2003 con l'ex direttore del TG4 e Studio Aperto Giovanni Toti, Presidente della Regione Liguria. La coppia non ha figli."}
{"id": "4088784", "revid": "830939", "url": "https://it.wikipedia.org/wiki?curid=4088784", "title": "Christos Androutsos", "text": "Insegn\u00f2 ad Atene dal 1912 al 1918 e dal 1925 al 1937. Fu autore di lavori su Platone e sulla Teologia ortodossa."}
{"id": "4088785", "revid": "287204", "url": "https://it.wikipedia.org/wiki?curid=4088785", "title": "Mike Neal", "text": "Carriera professionistica.\nGreen Bay Packers.\nNeal fu scelto nel corso del secondo giro del Draft 2010 dai Green Bay Packers. Gli infortuni, in particolare uno agli addominali, limitarono le sue presenze nella sua stagione da debuttante a sole due gare, durante cui riusc\u00ec comunque a mettere in mostra il proprio potenziale forzando un fumble e mettendo a segno un sack.\nNella stagione 2011, Neal riusc\u00ec a giocare sette partite, nessuna delle quali da titolare, mettendo a segno tre tackle. Nell'annata successiva disput\u00f2 undici gare, tra cui la prima come titolare, facendo registrare 11 tackle e 4,5 sack.\nNella settimana 2 della stagione 2013, Neal fece registrare il primo intercetto in carriera ai danni di Robert Griffin III.\nIl 12 marzo 2014, Neal firm\u00f2 un rinnovo biennale con i Packers del valore di 8 milioni di dollari.\nNella prima gara dei playoff 2015, Neal guid\u00f2 la squadra con 2 sack su Kirk Cousins e forz\u00f2 un fumble nella partita vinta in casa dei Washington Redskins."}
{"id": "4088788", "revid": "33751", "url": "https://it.wikipedia.org/wiki?curid=4088788", "title": "Union Sportive de la M\u00e9dina d'Alger", "text": "L'Union Sportive de la M\u00e9dina d'Alger, comunemente abbreviata in USM Alger o ancora USMA (in arabo : \u0627\u0644\u0625\u062a\u062d\u0627\u062f \u0627\u0644\u0631\u064a\u0627\u0636\u064a \u0644\u0645\u062f\u064a\u0646\u0629 \u0627\u0644\u062c\u0632\u0627\u0626\u0631 ; abbreviato: \u0625\u062a\u062d\u0627\u062f \u0627\u0644\u062c\u0632\u0627\u0626\u0631), \u00e8 una societ\u00e0 calcistica algerina con sede ad Algeri, fondata nel 1937. Milita nella Ligue 1, la massima serie del campionato algerino di calcio.\n\u00c8 stata la prima squadra a vincere il campionato algerino di calcio e possiede uno dei palmar\u00e8s pi\u00f9 ricchi del calcio algerino, essendosi aggiudicata 5 campionati nazionali e 8 Coppe d'Algeria. Malgrado l'assenza di titoli continentali, l'USMA si \u00e8 classificato al 18\u00ba posto tra i migliori club di calcio africani per quanto riguarda il decennio 2001-2010, secondo l'Istituto internazionale di storia e statistica del calcio (IFFHS).\nL'USM Algeri \u00e8 stato uno dei primi club algerini ad abbracciare il professionismo, grazie all'ingresso in societ\u00e0, nel 2010, dell'attuale azionista di maggioranza.\nVive una forte rivalit\u00e0 sportiva con le altre squadre di Algeri, in particolare con il Mouloudia.\nStoria.\nIl club fu fondato il 5 luglio 1937 e partecip\u00f2 ai campionati fino al 1943 quando cess\u00f2 l'attivit\u00e0, il club ripristin\u00f2 la sua attivit\u00e0 dopo l'indipendenza e vinse la prima edizione del campionato nel 1963 per poi non vincere nessun titolo fino al 1981 quando vince la prima coppa nazionale.\nIl club vinse la coppa nazionale anche nel 1988, 1997, 1999, 2001, 2003, 2004 e il campionato nel 1996, 2002, 2003 e 2005, altri risultati prestigiosi ottenuti dal club sono le semifinali di CAF Champions League nel 1997 e nel 2003.\nL'USM Alger vince la sua ottava coppa d'Algeria nel 2013."}
{"id": "4088789", "revid": "1023546", "url": "https://it.wikipedia.org/wiki?curid=4088789", "title": "Ioannis Zambelios", "text": "Biografia.\nNacque in una famiglia benestante di origine italiana. Nel 1803 si rec\u00f2 in Italia per studiare giurisprudenza e letteratura, dove conobbe Vincenzo Monti, Vittorio Alfieri e Ugo Foscolo. Complet\u00f2 il proprio ciclo di studi risiedendo per un anno a Parigi, dove conobbe Adamantios Korais. Ritornato in Grecia fu nominato procuratore nelle Isole Ionie, e nel 1826 giudice a Cefalonia. Dal 1834 fu nominato, per 17 anni consecutivi, ufficiale giudiziario supremo a Corf\u00f9. Ottenuto il pensionamento nel 1851 ritorn\u00f2 a Leucade, dove negli ultimi cinque anni della sua vita (1851-1856) si dedic\u00f2 interamente alla scrittura. Nel 1815 ebbe un figlio, Spiridon Zambelios detto \"Spiros\", che divent\u00f2 un importante storico e scrittore. \nDiede un importante contributo come combattente nella guerra d'indipendenza greca contro i Turchi ottomani. Fu membro della Filik\u00ed Eter\u00eda (Societ\u00e0 degli Amici), societ\u00e0 segreta cospirativa per l'indipendenza.\nScrisse in prevalenza poesia drammatica, e fu autore di 12 tragedie patriottiche su personaggi della storia greca antica e moderna, tutte pubblicate ad Atene dall'editore \"Ikaros\". La prima di queste, il \"Timol\u00e8on\" (1818), fu ispirata all'omonima tragedia \"Timoleone\" di Vittorio Alfieri (1783, rielaborata nel 1789). Questa tragedia ebbe molta importanza in quanto si tratt\u00f2 di uno dei primi tentativi di creazione teatrale \"colta\" nella letteratura greca moderna, e due anni dopo venne rappresentata al Teatro Nazionale di Bucarest. Si occup\u00f2 anche di poesia lirica, soprattutto traducendo opere antiche ma anche componendo liriche nuove. La sua Opera omnia fu pubblicata ad Atene tra il 1856 e il 1857."}
{"id": "4088797", "revid": "1798099", "url": "https://it.wikipedia.org/wiki?curid=4088797", "title": "Cunfrunta", "text": ""}
{"id": "4088798", "revid": "767487", "url": "https://it.wikipedia.org/wiki?curid=4088798", "title": "Rund um die N\u00fcrnberger Altstadt 2005", "text": "Il Rund um die N\u00fcrnberger Altstadt 2005, quindicesima edizione della corsa e valida come evento dell'UCI Europe Tour 2005 categoria 1.1, si svolse il 11 settembre 2005 su un percorso totale di 156,9\u00a0km. Fu vinto dal tedesco Ronny Scholz che termin\u00f2 la gara in 3h22'14\", alla media di 46,54\u00a0km/h.\nAl traguardo 78 ciclisti portarono a termine il percorso."}
{"id": "4088799", "revid": "118367447", "url": "https://it.wikipedia.org/wiki?curid=4088799", "title": "Magomed Omarov", "text": "Carriera pugilistica.\nOmarov \u00e8 stato campione europeo nel 2011, grazie al quale ha ricevuto il titolo di \"Maestro della Federazione Russa degli Sport di Classe Internazionale\" da parte di Vitaly Mutko (ministro russo per lo Sport, il Turismo e le Politiche Giovanili).\nHa poi conquistato l'accesso alle olimpiadi estive di Londra 2012, vincendo le qualificazioni europee tenutesi a Trebisonda (Turchia) nell'aprile 2012, venendo eliminato ai quarti di finale.\nAi mondiali di Almaty 2013 \u00e8 stato eliminato ai quarti di finale.\nPrincipali incontri disputati.\n\"Statistiche aggiornate al 25 novembre 2013.\""}
{"id": "4088801", "revid": "47767", "url": "https://it.wikipedia.org/wiki?curid=4088801", "title": "Aristotelis Valaoritis", "text": "Patriota, volle propugnare l'annessione delle Isole Ionie alla Grecia. Sue sono le opere patriottiche \"Commemorazioni\" (1857), \"Athan\u00e0sis Di\u00e0kos\" (1867) e \"Fot\u00ecnos\" (1879)."}
{"id": "4088803", "revid": "645828", "url": "https://it.wikipedia.org/wiki?curid=4088803", "title": "Aristotelis Valaortis", "text": ""}
{"id": "4088810", "revid": "120946053", "url": "https://it.wikipedia.org/wiki?curid=4088810", "title": "Denaro falso", "text": "Denaro falso () \u00e8 un racconto in due parti di Lev Tolstoj, ideato alla fine degli anni ottanta del XIX secolo, composto non prima del 1904 e pubblicato postumo nel 1911.\nTrama.\nIl racconto \u00e8 diviso in due parti: nella prima la falsificazione di un titolo di credito di piccolo valore, fatta da due studenti, innesca una catena di eventi che coinvolgono decine di altre persone, con conseguenze sempre pi\u00f9 gravi; nella seconda parte viene offerta una possibilit\u00e0 di redenzione alla maggior parte dei protagonisti superstiti.\nPrima parte: M\u00ectja, uno studente ginnasiale di quindici anni, deve restituire sei rubli a un suo amico. Poich\u00e9 suo padre gli nega un anticipo sulla paghetta mensile, M\u00ectja si rivolge a M\u00e0chin, un altro suo compagno di scuola con precoce tendenza alla dissolutezza; costui gli suggerisce di impegnare l'orologio e falsificare poi la cedola del monte dei pegni. Mitja impegna il suo orologio, mette poi un \"1\" davanti alla cifra di 2,50 rubli sulla cedola e, con l'aiuto di M\u00e0chin, utilizza la cedola falsificata per acquistare in un negozio di prodotti fotografici una cornice del valore di 1,50 rubli e ottenere da M\u00e0rja Vas\u00ecljevna, la moglie fiduciosa e ingenua del proprietario Jevgh\u00e8nij Mich\u00e0jlovic, undici rubli di resto. Jevgh\u00e8nij Mich\u00e0jlovic, accortosi del falso, utilizza fraudolentemente la cedola per acquistare della legna da Iv\u00e0n Mir\u00f2nov, un povero contadino. Accusato di aver spacciato una cedola falsificata, Mir\u00f2nov indica alla polizia colui che gliel'aveva rifilata; ma Jevgh\u00e8nij, grazie anche alla falsa testimonianza del portiere Vas\u00eclij da lui corrotto, lo denuncia per calunnia e Mir\u00f2nov viene condannato. Avendo appreso quali vantaggi possano derivare dalle azioni disoneste, Vas\u00eclij inizia a compiere piccoli furti e perde il lavoro. \nAnche Iv\u00e0n Mir\u00f2nov, il quale da queste vicissitudini ha ricavato la morale che \u00abtutti i signori vivono solamente derubando il prossimo\u00bb, col corollario che \u00abi signori meritano di essere derubati\u00bb, si dedica al furto ai danni di proprietari e di mercanti. Mir\u00f2nov viene identificato come autore di un furto di cavalli ai danni di Pjotr Nikol\u00e0jevic Svent\u00ectskij, un ricco imprenditore agricolo. Mir\u00f2nov riese a scamparla finch\u00e9 deruba anche un contadino, Stjep\u00e0n Pelagh\u00e8juskin; quella volta il piano va storto e Iv\u00e0n viene arrestato. Pelagh\u00e8juskin intima a Iv\u00e0n di dire dove ha nascosto la refurtiva, ma di fronte all'ostinato rifiuto lo uccide con una pietra, venendo condannato a una breve detenzione. Pjotr Nikol\u00e0jevic, in precedenza orgoglioso di non aver mai oppresso i contadini, subisce un cambiamento nel carattere dopo i furti subiti: divenuto diffidente e rigido sar\u00e0 ucciso dai suoi contadini durante un tumulto. L'uccisione di Svent\u00ectskij provoca due condanne a morte e, in seguito, all'imprigionamento di Tj\u00f9rin, uno studente socialista; la sua compagna Turcj\u00e0ninova cercher\u00e0 di vendicarlo preparando un attentato contro un ministro, ma finir\u00e0 anch'essa in prigione. A sua volta, uscito di prigione, Stjep\u00e0n Pelagh\u00e8juskin si dedica a furti e omicidi; durante una rapina Stjep\u00e0n uccide anche M\u00e0rja Semj\u00f2novna, una donna generosa e mite la quale cercava di mettere in pratica le \"Beatitudini\" evangeliche e che, assalita da Pelagh\u00e8juskin, si preoccupa del suo assalitore.\nSeconda parte: Pelagh\u00e8juskin, pentito dell'uccisione di M\u00e0rja Semj\u00f2novna, si costituisce. In carcere, ossessionato dai rimorsi, Pelagh\u00e8juskin tenta di uccidersi; viene poi messo in cella con Vas\u00eclij, condannato di nuovo per furto, e Cj\u00f9jev, un cristiano evangelico non violento, che si era convertito in seguito all'esempio di M\u00e0rja Semj\u00f2novna, ma era stato incarcerato per l'intervento del clero ortodosso. Anche Pelagh\u00e8juskin si converte: si prodiga per aiutare gli altri reclusi, si sforza di leggere il Vangelo e infine si dedica anch'egli alla predicazione delle \"Beatitudini\". \nPelagh\u00e8juskin converte Mach\u00f2rkin, un ergastolano il quale aveva agito come boia nelle esecuzioni capitali; Mach\u00f2rkin dichiara che non uccider\u00e0 pi\u00f9 e, nonostante le minacce, rifiuta di giustiziare i due contadini condannati a morte per l'uccisione di Svent\u00ectskij. L'inchiesta sul comportamento di Mach\u00f2rkin viene affidata a M\u00e0chin, l'ex ginnasiale scapestrato e ora giudice istruttore. M\u00e0chin racconta le vicende di Svent\u00ectskij e di Mach\u00f2rkin a L\u00ecza Jer\u00f2pkina, una giovane ereditiera che il magistrato corteggia. Affascinata anch'essa da M\u00e0rja Semj\u00f2novna, L\u00ecza decide di regalare i suoi beni ai poveri; l'ardore religioso della giovane donna convertir\u00e0 il monaco Isidoro il quale inizier\u00e0 a predicare l'amore universale con accenti di singolare sincerit\u00e0. Nat\u00e0lja Iv\u00e0novna, la vedova di Pjotr Nikol\u00e0jevic, scrive una supplica allo zar perch\u00e9 conceda la grazia ai due contadini condannati per l'assassinio del marito. Lo zar rifiuta con leggerezza. \nIl monaco Isidoro, chiamato a corte grazie alla fama di predicatore, tuoner\u00e0 davanti allo zar contro la pena di morte; sar\u00e0 poi punito dai suoi superiori. Vas\u00eclij evade dal carcere; ruber\u00e0 ai ricchi per donare il bottino ai poveri. Aiuter\u00e0 economicamente anche Jevgh\u00e8nij Mich\u00e0jlovic e M\u00e0rja Vas\u00ecljevna, in difficolt\u00e0 economiche, accompagnando il dono con una lettera in cui scrive: \u00abNel Vangelo \u00e8 detto: rendi bene per male. Voi mi faceste molto male con la cedola e io danneggiai grandemente il contadino, ed ecco, ora io ho piet\u00e0 di te\u00bb. Infine, M\u00ectja Smok\u00f2vnikov, colui che anni prima aveva falsificato la cedola e ora \u00e8 ingegnere minerario in Siberia, incontra l'ergastolano Pelagh\u00e8juskin: si converte anch'egli e si propone di cambiar vita (\u00abdecise di servire il popolo come sapeva\u00bb).\nGenesi dell'opera.\nUn primo abbozzo di questo racconto \u00e8 contenuto in un abbozzo del settembre 1886 col titolo provvisorio \"Racconto del ricco Mita\u0161a\". \"La cedola\" compare nell'elenco delle opere incompiute nel \"Diario\" del 14 novembre 1897. Il 6 ottobre 1902 inizi\u00f2 a correggere e completare. Nelle versioni non definitive sulle spalle dei personaggi comparivano dei piccoli diavoli-sosia, i quali sparirono a partire dalla versione definitiva del gennaio 1904.\nCritica.\n\"Denaro falso\" \u00e8 stato giudicato un racconto-pamphlet, una requisitoria contro il denaro, inteso come strumento di corruzione individuale e sociale. Contro il potere del denaro, Tolst\u00f2j auspica un ritorno a forme sociali premoderne che ricordano le utopie rousseaviane."}
{"id": "4088821", "revid": "183114", "url": "https://it.wikipedia.org/wiki?curid=4088821", "title": "La cedola falsa", "text": ""}
{"id": "4088823", "revid": "1543377", "url": "https://it.wikipedia.org/wiki?curid=4088823", "title": "Hopa", "text": "Hopa (in georgiano \u10ee\u10dd\u10e4\u10d0, \"khop'a\", in laz \"Xopa\") \u00e8 una citt\u00e0 della Turchia, centro dell'omonimo distretto della provincia di Artvin.\nHopa dista 67 chilometri dal capoluogo della provincia e 18 chilometri dal confine di stato con la Georgia."}
{"id": "4088829", "revid": "767487", "url": "https://it.wikipedia.org/wiki?curid=4088829", "title": "My Machines", "text": "My Machines \u00e8 il secondo singolo estratto da \"Gloss Drop\", album dei Battles. \u00c8 stato pubblicato il 15 agosto 2011 dalla Warp Records in vinile 12\" e per il download digitale, mentre \u00e8 stato pubblicato in supporto CD nel luglio dello stesso anno per il mercato britannico.\nIl brano.\nLe musiche sono composte da David Konopka, Ian Williams, John Stanier e Tyondai Braxton (che poi lasci\u00f2 il gruppo), mentre il testo \u00e8 di Gary Numan, anche interprete.\nAd una intervista video rilasciata al \"New Musical Express\" Konopka ha dichiarato che tutto il gruppo, nonostante avesse l'impressione che pensare di poter collaborare con Gary Numan fosse come \"uno sparo nel buio\", ha viaggiato fino a Boston, dove Numan si stava esibendo, per poterlo incontrare nel suo camerino e fargli ascoltare la versione strumentale del brano dopo lo spettacolo. Numan si convinse subito a collaborare con loro scrivendo e cantando il testo perch\u00e9 colpito dalla stranezza del brano (\"...it's really fucking weird!\").\nLa collaborazione con Numan \u00e8 stata definita da Stacey Anderson su \"Spin\" come \u00abun momento trionfante, un'esplosione sperimentale sia ingeniosa che accessibile.\u00bb\nIl singolo \u00e8 stato prodotto e registrato da Keith Souza e Seth Manchester nello studio Machines With Magnets di Pawtucket nel Rhode Island con i membri del gruppo. Anche il missaggio \u00e8 stato affidato a Souza e Manchester.\nIl remix realizzato da Patrick Mahoney e Dennis McNany \u00e8 stato incluso nella raccolta \"Dross Glop\".\nPubblicazioni.\nLa versione in vinile contava inizialmente di una tiratura limitata a 2\u00a0200 copie, solo a 5 di queste - scelte casualmente - venne allegato un libretto con il testo della canzone scritto a mano da Gary Numan stesso. A causa di un incendio alla Sony DADC Warehouse avvenuto l'8 agosto 2011 molte di queste vennero distrutte, lasciandone solo alcune in circolazione. Data la casualit\u00e0 con cui sono state scelte le copie con il testo, l'etichetta non \u00e8 a conoscenza se ci siano manoscritti di Gary Numan ancora intatti.\nLa versione CD \u00e8 stata invece stampata in cartone ed alcune copie sono state accompagnate dal comunicato stampa in formato A4 di dell'agenzia Anarok London.\nCopertina.\nLa copertina anteriore raffigura una montagna di detriti di metallo. Come per gli artwork di \"Gloss Drop\", \"Dross Glop\" e \"Ice Cream\" la copertina \u00e8 una fotografia di Lesley Unruh. La versione in vinile \u00e8 stata pubblicata con un'ulteriore copertina interna estraibile.\nVideoclip.\nIl videoclip si svolge nei pressi delle scale mobili di un centro commerciale su cui un padre e la figlia si accingono a salire. Invece di giungere al piano superiore come la bambina riesce a fare correndo, il padre inciampa mentre \u00e8 intento a raccogliere una busta che gli \u00e8 caduta su uno scalino. In modo surreale continua a ruzzolare gi\u00f9 dalla scala in movimento rovesciando il contenuto delle buste della spesa mentre Gary Numan e i membri del gruppo si esibiscono cambiando di volta in volta posizione nell'ambientazione. Tramite l'utilizzo degli effetti speciali viene data l'impressione di assenza di montaggio, creando lo stesso effetto di un piano sequenza.\nIl videoclip \u00e8 stato presentato il 7 settembre 2011, prodotto da The Creators Project in collaborazione con Warp Records e diretto con una Motion Control Camera dal duo di registi unito sotto il nome di \"Daniels\" (Daniel Kwan e Daniel Scheinert). La fotografia \u00e8 stata invece curata da Larkin Seiple.\nI registi hanno dichiarato di essersi ispirati, oltre a \"Jackass\" co-creato da Spike Jonze, anche alla scala mobile della stazione Porter Square T di Boston, che \u00e8 perennemente accesa, la location che \u00e8 stata scelta per le riprese \u00e8 invece il centro commerciale del quartiere di Little Tokyo a Los Angeles. Il protagonista che cade dalle scale \u00e8 interpretato dallo stuntman professionista Timothy Eulich, che in occasione della performance ha dovuto non solo sfoggiare le sue doti atletiche, ma anche quelle attoriali. Kahn e Scheinert spiegano che \u00abLa caduta dura circa due secondi nel tempo reale, ma per lui \u00e8 un lungo calvario, e nessuno l\u00ec intorno lo aiuta. [...] Ci si riunisce tutti per comprare cose senza parlarsi l'un l'altro. \u00c8 questo che rende i centri commerciali cos\u00ec spaventosi.\u00bb Nonostante queste affermazioni il duo dichiara che non \u00e8 un video contro il consumismo, in quanto loro stessi sono consumatori. Il chitarrista e tastierista Ian Williams l'ha invece interpretato come una metafora del \u00abmoderno dilemma esistenziale.\u00bb\nHa ricevuto un'accoglienza molto positiva da parte del settimanale \"Orange County Weekly\", del \"Los Angeles Times\" e da \"Pitchfork\", che lo hanno considerato uno dei migliori dell'anno.\nIl video appare nell'episodio dell'ottava stagione di \"Beavis and Butt-head\" \"Il topo\" (\"The Rat\") mandato in onda negli USA il 1\u00ba dicembre 2011."}
{"id": "4088831", "revid": "103766466", "url": "https://it.wikipedia.org/wiki?curid=4088831", "title": "Sistema anticollisione", "text": "Il sistema anticollisione o sistema pre-crash \u00e8 un sistema previsto per la sicurezza attiva in automobile, che predispone la vettura in maniera tale da ridurre la gravit\u00e0 di un incidente stradale in caso di impatto imminente.\nCaratteristiche.\nIl sistema pre-crash funziona di concerto con i sistemi ESP, BAS ed i sensori di distanza, ed anche mediante l'ausilio di pi\u00f9 sensori che captano l'approssimarsi di un ostacolo (muri, vetture ferme, ecc) ed il comportamento del conducente. Se quest'ultimo frena in maniera inadeguata o non frena affatto (per esempio per un colpo di sonno), il sistema pre-crash interviene predisponendo varie componenti dell'auto in maniera da attutire l'impatto. Cos\u00ec, per esempio, le cinture vengono tese al massimo, viene predisposto il pompaggio dell'aria negli airbag, vengono chiusi i finestrini e l'eventuale tettuccio apribile, onde evitare danni agli occupanti in caso di ribaltamento della vettura ed il freno interviene frenando leggermente per ridurre la violenza dell'impatto ed anche per attirare l'attenzione del conducente. In alcuni casi, dove previsti, i poggiatesta attivi si inclinano in avanti per evitare i colpi di frusta conseguenti all'impatto. \nEsistono vari tipi di sistema pre-crash, introdotti nel corso dei primi anni 2000 da varie case automobilistiche per vari modelli, solitamente di fascia alta. Pi\u00f9 o meno tutti possiedono le funzionalit\u00e0 appena descritte, ed alcuni svolgono anche funzioni post-impatto, come lo sblocco immediato delle portiere e l'attivazione delle luci di emergenza.\nEstensioni/evoluzioni.\nIl sistema pu\u00f2 essere esteso implementando la funzione di \"sistema di frenata anti-collisione multipla\"o \"Multi Collision Brake\", le quali sono spesso causa di lesioni alle persone coinvolte in incidenti, contribuendo nella riduzione o evitare collisioni successive o a limitarne la gravit\u00e0, questo \u00e8 possibile grazie all'azionamento automatico dell'impianto frenante dopo un impatto."}
{"id": "4088832", "revid": "88812", "url": "https://it.wikipedia.org/wiki?curid=4088832", "title": "Assurdit\u00e0", "text": ""}
{"id": "4088837", "revid": "22475", "url": "https://it.wikipedia.org/wiki?curid=4088837", "title": "Distribuzione (Linux)", "text": ""}
{"id": "4088841", "revid": "22475", "url": "https://it.wikipedia.org/wiki?curid=4088841", "title": "Shutdown (Linux)", "text": ""}
{"id": "4088847", "revid": "287204", "url": "https://it.wikipedia.org/wiki?curid=4088847", "title": "T\u011blov\u00fdchovn\u00e1 jednota Spartak Praha Sokolovo 1963-1964", "text": "Questa voce raccoglie le informazioni riguardanti il T\u011blov\u00fdchovn\u00e1 jednota Spartak Praha Sokolovo nelle competizioni ufficiali della stagione 1963-1964.\nStagione.\nLo Sparta Praga sta affrontando il periodo della . In questa stagione la societ\u00e0 si classifica sesta in campionato, vincendo la coppa cecoslovacca (4-1 in finale contro il VSS Ko\u0161ice). A giugno partecipa alla Coppa Mitropa: elimina ai quarti di finale l'MKT di Budapest (4-2 complessivo) e in semifinale estromette gli italiani del Bologna raggiungendo la finale, vinta per 2-0 nel derby cecoslovacco contro lo Slovan Bratislava.\nCalciomercato.\nLa rosa del TJ Spartak Praha Sokolovo era interamente composta da cecoslovacchi: Andrej Kva\u0161\u0148\u00e1k e Ivan Mr\u00e1z nel 1993 ottennero la cittadinanza slovacca. La formazione era composta da calciatori nati prima della fine della seconda guerra mondiale: Kva\u0161\u0148\u00e1k era il calciatore pi\u00f9 esperto (27 anni), Bohumil Vesel\u00fd era il pi\u00f9 giovane (18 anni)."}
{"id": "4088860", "revid": "297059", "url": "https://it.wikipedia.org/wiki?curid=4088860", "title": "Virus di Schmallenberg", "text": ""}
{"id": "4088863", "revid": "1833487", "url": "https://it.wikipedia.org/wiki?curid=4088863", "title": "Henderson (Argentina)", "text": "Henderson \u00e8 una cittadina di 7.856 abitanti nella Provincia di Buenos Aires nel Partido di Hip\u00f3lito Yrigoyen in Argentina.\nLa cittadina \u00e8 stata fondata nel 1901 con il nome di Estancia La Porte\u00f1a, nel 1909 ha preso il nome di Henderson, a causa della costruzione della linea Ferrocarril Midland de Buenos Aires e prende nome dal direttore della stessa, Frank Henderson.\nEconomia.\nL'economia \u00e8 basata sull'agricoltura e sull'allevamento."}
{"id": "4088864", "revid": "253269", "url": "https://it.wikipedia.org/wiki?curid=4088864", "title": "Maria Perschy", "text": "Biografia.\nNativa di Eisenstadt (Austria), all'et\u00e0 di diciassette anni si trasfer\u00ec a Vienna per studiare recitazione. Al termine dei corsi si spost\u00f2 in Germania per nuovi studi e per tentare la carriera nel cinema. \nIl suo primo grande successo risale al 1958 con il thriller \"I cinque del bunker\", in cui recit\u00f2 con Horst Buchholz. La carriera di attrice la condusse in seguito in Francia, Italia e Gran Bretagna, fino a Hollywood.\nApparve in numerosi film statunitensi, tra cui sono da ricordare \"Freud, passioni segrete\" (1962) di John Huston, accanto a Montgomery Clift, e la commedia \"Lo sport preferito dall'uomo\" (1964) di Howard Hawks, nel ruolo di \"Easy\", al fianco di Rock Hudson e Paula Prentiss.\nNegli anni settanta recit\u00f2 prevalentemente in Spagna in film horror.\nDurante una ripresa cinematografica in Spagna nel luglio 1971, fu coinvolta in un incendio che la fer\u00ec gravemente al volto e dovette giacere per lungo tempo in un letto. Dopo numerosi interventi chirurgici pot\u00e9 riprendere la sua attivit\u00e0 di attrice. Quando nel 1976 fu sollecitata a prendere la cittadinanza spagnola, rinunciando a quella austriaca, ritorn\u00f2 nel dicembre a Vienna. Successivamente si trasfer\u00ec a Los Angeles, dove lavor\u00f2 come traduttrice e come antiquaria, acquistando presso aste oggetti d'arte per conto dei propri clienti. Torn\u00f2 a Vienna nel 1986, dove fu richiamata da Felix Dvorak e dal Teatro di Stato di Berndorf e dove ebbe successo con i suoi allestimenti teatrali.\nVita privata.\nDal 1958 Maria Perschy ebbe come compagno, per sei anni, l'attore Joachim Hansen e poi lo sciatore Roger Staub. Nel 1967 ebbe una figlia. Nel 1977 spos\u00f2 lo scrittore e sceneggiatore John Melson, che mor\u00ec suicida nel 1983.\nMaria Perschy mor\u00ec di cancro a Vienna nel 2004 e fu sepolta nella tomba di famiglia del cimitero della propria citt\u00e0 natale di Eisenstadt."}
{"id": "4088872", "revid": "767487", "url": "https://it.wikipedia.org/wiki?curid=4088872", "title": "Ricardo Villarraga", "text": ""}
{"id": "4088877", "revid": "196390", "url": "https://it.wikipedia.org/wiki?curid=4088877", "title": "Scandalo del calcio italiano del 2011", "text": ""}
{"id": "4088885", "revid": "196390", "url": "https://it.wikipedia.org/wiki?curid=4088885", "title": "Scandalo del calcio italiano del 1980", "text": ""}
{"id": "4088887", "revid": "22475", "url": "https://it.wikipedia.org/wiki?curid=4088887", "title": "Stadio Mario Puchoz", "text": "Lo stadio Mario Puchoz \u00e8 un impianto sportivo situato ad Aosta. \u00c8 intitolato a Mario Puchoz.\nLo stadio ha una capienza stimata di circa 2.000 posti.\nStoria.\nLe prime societ\u00e0 calcistiche di Aosta disputavano le proprie partite casalinghe ai prati di Sant'Orso oppure in piazza d'Armi, l'odierna piazza della Repubblica. Lo stadio, infatti, nacque come impianto polivalente solo nel 1936; costato 150.000 lire, disponeva di pista d'atletica, velodromo e altre strutture per discipline indoor, ed era originariamente noto come \"Campo Sportivo della Giovent\u00f9 Italiana del Littorio\".\nNel 1954 l'impianto venne ricostruito dall'impresa Fresia al costo di 93 milioni di lire, dei quali 10 furono concessi dal CONI e i rimanenti dal comune di Aosta. In quell'occasione venne edificata l'attuale tribuna di via Mazzini che soppiant\u00f2 i vecchi spalti in legno posti lungo via Torino, poi rimossi definitivamente nel 2003 nell'ambito dei lavori di adeguamento svolti per accogliere l'adunata nazionale degli alpini. La capienza complessiva dello stadio, comprendente la tribuna di Piazza Mazzini e i popolari di Via Torino, raggiungeva le 5000 persone. La struttura venne intitolata alla memoria di Mario Puchoz.\nNegli anni novanta vennero realizzati degli spalti rimovibili sul lato di via Garibaldi, oggi non pi\u00f9 presenti. Negli anni 2000 sono state tolte anche le quattro torri/faro adibite all'illuminazione artificiale del campo di gioco ed allaposa di seggiolini nella tribuna coperta ed in parte in quella laterale scoperta. nell'anno 2021 lo stadio ormai quasi inutilizzato presenta problemi di agibilit\u00e0 alle tribune ed agli spogliatoi sottostanti.\nNella sua storia lo stadio Puchoz ha ospitato numerosi eventi culturali e musicali, incontri pugilistici ed \u00e8 stato anche arrivo di tappa del Tour de France."}
{"id": "4088889", "revid": "196390", "url": "https://it.wikipedia.org/wiki?curid=4088889", "title": "Scandalo del calcio italiano del 1986", "text": ""}
{"id": "4088891", "revid": "1543377", "url": "https://it.wikipedia.org/wiki?curid=4088891", "title": "Panavision", "text": "La Panavision \u00e8 un'azienda statunitense specializzata in fotocamere e lenti con sede a Woodland Hills (California). Fondata da Robert Gottschalk, come una piccola societ\u00e0 per creare lenti anamorfiche per la proiezione dei film durante il boom del widescreen nel corso degli anni cinquanta, in seguito la Panavision ha ampliato le sue linee di prodotti per soddisfare le moderne esigenze delle produzioni cinematografiche. L'azienda ha introdotto i suoi primi prodotti nel 1954. Da fornitore di accessori per il CinemaScopeall'inizio, la societ\u00e0 divenne ben presto leader nel settore delle lenti anamorfiche. Nel 1972, la Panavision ha contribuito a rivoluzionare il cinema con la cinepresa 35mm \"Panaflex\". La societ\u00e0 ha introdotto altre cineprese innovative, come la \"XL Millennium\" (1999) e la macchina da presa digitale \"Genesis\" (2004).\nLa Panavision opera esclusivamente come servizio di noleggio, in cui l'azienda possiede interamente l'attrezzatura, a differenza della maggior parte dei suoi concorrenti. Questo permette investimenti in ricerca e sviluppo e l'integrazione di prodotti di alta qualit\u00e0, senza preoccuparsi del valore finale dei suoi prodotti, non essendo questi destinati alla vendita. Mantenere il suo intero inventario consente anche alla Panavision di aggiornare regolarmente tutte le sue attrezzature, anzich\u00e9 preoccuparsi solo dei modelli pi\u00f9 recenti.\nLe origini.\nRobert Gottschalk fonda la Panavision alla fine del 1953, in collaborazione con Richard Moore, Meredith Nicholson, Harry Eller, Walter Wallin, e William Mann, la societ\u00e0 \u00e8 stata formalmente costituita nel 1954. La Panavision \u00e8 stata istituita principalmente per la fabbricazione di lenti anamorfiche per la proiezione per soddisfare le crescenti richieste delle sale cinematografiche per la proiezione dei film in formato CinemaScope. Al momento della creazione della Panavision, Gottschalk possedeva un negozio di fotografia nel Westwood Village in California, dove molti dei suoi clienti erano direttori della fotografia. Pochi anni prima Gottschalk e Moore, che ha lavorato con lui nel negozio di fotografia, stavano sperimentando la fotografia subacquea. Gottschalk inizi\u00f2 a interessarsi alla tecnologia delle lenti anamorfiche, in quanto gli permettevano di ottenere un campo visivo pi\u00f9 ampio dalla sua custodia subacquea. Questa tecnologia fu creata durante la prima guerra mondiale per aumentare il campo visivo dei periscopi sui carri armati, l'immagine del periscopio era deformata orizzontalmente dalla lente anamorfica. Dopo esser stata ripristinata da un'ottica anamorfica complementare, l'operatore del carro armato poteva vedere raddoppiare il campo visivo orizzontale senza distorsioni significative. Gottschalk e Moore comprarono alcune di queste lenti dalla Goerz, una societ\u00e0 di ottica di New York, per usarle nella fotografia subacquea. Come la produzione di film widescreen divenne popolare, Gottschalk vide l'opportunit\u00e0 di fornire lenti anamorfiche per i film dapprima per i proiettori, successivamente per le cineprese. Nicholson, un amico di Moore, inizi\u00f2 a lavorare come cameraman per i primi test di fotografia anamorfica\nNel 1950, l'industria cinematografica era minacciata dall'avvento della televisione: la TV teneva gli spettatori a casa, riducendo i ricavi al botteghino. Gli studi cinematografici cercarono di attirare il pubblico nelle sale con attrazioni che la televisione non poteva fornire. Tra queste, un revival di film a colori, film in tre dimensioni, audio stereofonico e filmati \"widescreen\". Il Cinerama fu uno dei primi processi \"widescreen\" per film dell'epoca. Nella concezione iniziale, il farraginoso sistema richiedeva tre cineprese per la ripresa e tre proiettori sincronizzati per visualizzare un'immagine su un ampio schermo curvo. Oltre alle sfide logistiche e finanziarie di triplicare l'uso delle attrezzature e dei costi, il processo portava ad avere distraenti linee verticali tra le tre immagini proiettate. Alla ricerca di un metodo ad alto impatto del cinema widescreen, che era pi\u00f9 economico, pi\u00f9 semplice, e meno visivamente distraente, la 20th Century Fox acquist\u00f2 i diritti di un processo chiamato CinemaScope: in questo sistema, il film veniva girato con lenti anamorfiche. Il film veniva poi proiettato con una lente anamorfica complementare sul proiettore che espandeva l'immagine, creando un aspect ratio proiettato (rapporto tra larghezza dell'immagine e la sua altezza) doppio dell'area del fotogramma della pellicola. Dal momento che fu annunciata la produzione del primo film in CinemaScope, \"La tunica\" (1953), Gottschalk, Moore e Nicholson presentarono un demo con il loro sistema di ripresa subacquea anamorfica.\nGottschalk apprese da uno dei suoi fornitori che la Bausch &amp; Lomb, che aveva un contratto con la Fox per la produzione di lenti CinemaScope, stava avendo difficolt\u00e0 a soddisfare tutti gli ordinativi delle lenti per la proiezione anamorfica. Cos\u00ec si un\u00ec con William Mann, che poteva fornire la capacit\u00e0 produttiva ottica, e con Walter Wallin, un fisico ottico, conoscente di Mann. Il tipo delle lenti anamorfiche che scelsero fu quello prismatico anzich\u00e9 quello cilindrico del CinemaScope della Bausch &amp; Lomb. Questo \"design\" permetteva che il fattore di estensione (quanto l'immagine poteva essere distorta orizzontalmente) delle lenti anamorfiche potesse essere regolato manualmente, utile ai proiezionisti per commutare da proiezione non anamorfica (utilizzata per esempio per i trailer) a proiezione anamorfica, per la proiezione del film vero e proprio. Il risultato \u00e8 stato l\"Anamorphosing System\", progettato da Wallin, impiegato nelle lenti Panatar. Il brevetto per il sistema \u00e8 stato depositato l'11 agosto 1954, e riconosciuto cinque anni dopo.\nL'ingresso nel mercato.\nIl primo prodotto della Panavision, le lenti di proiezione Super Panatar Super debuttarono nel marzo del 1954. Al prezzo di $ 1.100, conquistarono il mercato. Il Super Panatar era una scatola rettangolare che si collegava alla lente di proiezione esistente con una apposita staffa. Il suo sistema prismatico variabile permetteva una vasta gamma di formati di pellicola da proiettare sullo stesso proiettore con una semplice regolazione della lente. Panavision miglior\u00f2 il Super Panatar con l'Ultra Panatar, dal design pi\u00f9 leggero che poteva essere avvitato direttamente alla parte anteriore della lente di proiezione. Le lenti Panavision rimpiazzarono gradualmente le CinemaScope, diventando il principale sistema per la proiezione anamorfica.\nNel dicembre del 1954, la societ\u00e0 cre\u00f2 una lente speciale per il laboratori cinematografici, la Micro Panatar. Quando collegata a una stampante ottica, la Micro Panatar permetteva di creare stampe non anamorfiche da negativi anamorfici. Questo permetteva la distribuzione di film anche ai cinema che non avevano installato un sistema anamorfico. Per ottenere lo stesso risultato prima dell'avvento della Micro Panatar, gli studi cinematografici alle volte effettuavano le riprese con una camera anamorfico e una camera sferica (non anamorfica), permettendo cos\u00ec la proiezione dei film anche ai cinema non attrezzati per il widescreen. I risparmi di costo ottenuti eliminando la seconda camera e la realizzazione di stampe non anamorfiche in post produzione con la Micro Panatar furono enormi.\nUn'altra innovazione del periodo ha dato la posizione di leader alla Panavision: la lente anamorfica Auto Panatar per cineprese 35mm. I primi obiettivi Cinemascope avevano notoriamente problemi nei primi piani perch\u00e9 presentavano un'aberrazione ottica comunemente conosciuto come : un allargamento della faccia causato dalla perdita di potere anamorfico con soggetti vicini alla lente. A causa della novit\u00e0 del nuovo processo anamorfico, le prime produzioni CinemaScope compensavano questa aberrazione evitando le riprese ravvicinate. Quando il processo anamorfico \u00e8 diventato pi\u00f9 popolare, questa aberrazione \u00e8 diventata pi\u00f9 problematica. La Panavision ha trovato la soluzione: l'aggiunta di una lente rotante che si muove in sincronia con l'anello della messa a fuoco. Questo ha eliminato la distorsione e ha permesso una fotografia pi\u00f9 naturale dei soggetti ravvicinati con la fotografia anamorfica. L'Auto Panatar, uscito nel 1958, \u00e8 stato rapidamente adottato, rendendo definitivamente obsolete le lenti CinemaScope. Questa innovazione ha portato alla Panavision il primo dei suoi 15 Oscar scientifico o tecnico. Ben presto nei titoli comincia apparire la scritta \"Girato in Panavision\" (come se Panavision fosse il nome del formato widescreen anzich\u00e9 il nome dell'azienda).\nDal 1954, la Panavision stava lavorando su un nuovo processo widescreen commissionato dalla Metro-Goldwyn-Mayer. Il sistema risultante utilizzava una pellicola di 65mm abbinata a lenti Panatar APO, che erano un obiettivo con lente anamorfica integrata (a differenza di un normale obiettivo primario con una lente anamorfica montata su di essa). Questo cre\u00f2 un fattore di compressione anamorfica di 1,25x. I film che usavano questo processo potevano avere il sorprendente \"aspect ratio\" di 2.76:1, quando proiettate con stampe anamorfiche da 70\u00a0mm. Introdotto come MGM Camera 65, il sistema fu utilizzato solo per pochi film, il primo dei quali \u00e8 stato \"L'albero della vita\" del 1956. Tuttavia, il film usc\u00ec solo in 35mm anamorfico in quanto il circuito dei cinema che potevano proiettare i 70\u00a0mm era tutto prenotato per il film \"Il giro del mondo in 80 giorni\" del (1956), ripreso con il sistema concorrente non anamorfico Todd-AO. Nel gennaio del 1959, i manifesti per la versione 70mm de \"La bella addormentata nel bosco\" di Disney, riportavano l'indicazione accanto al logo \"Super Technirama 70\". Il primo film ad essere presentato in 70mm anamorfico, \"Ben-Hur\", fu pubblicato dalla MGM nel 1959 sotto il nome commerciale MGM Camera 65. La Panavision svilupp\u00f2 anche un processo widescreen non anamorfico chiamato Super Panavision 70, che era essenzialmente identico al Todd -AO. Il Super Panavision ha fatto il suo debutto sul grande schermo nel 1959 con il film \"Il grande pescatore\", pubblicato da Buena Vista Distribution, una divisione della Disney.\nLe fotocamere.\nNel 1962, quattro dei fondatori della Panavision lasciarono l'azienda per intraprendere una carriera in proprio. Nello stesso anno, la produzione de \"Gli ammutinati del Bounty,\" realizzata con una Camera 65 della MGM, sfor\u00f2 cos\u00ec tanto il budget prefissato, che lo studio decise di liquid\u00f2 degli asset per coprirne i costi. Come risultato di questa liquidazione, la Panavision acquist\u00f2 il materiale della divisione dispositivi fotografico della MGM, come pure i diritti per il sistema Camera 65 che aveva messo a punto per la MGM. Questa tecnologia fu ribattezzata Ultra Panavision. Solo sei altri film furono prodotti con tale sistema: \"Questo pazzo, pazzo, pazzo, pazzo mondo\" (1963), \"La caduta dell'Impero romano\" (1964), \"La battaglia dei giganti\" (1965), \"La pi\u00f9 grande storia mai raccontata\" (1965), \"La carovana dell'alleluja\" (1965), e \"Khartoum\" (1966). Quando gli anamorfici 1,25x per proiettori diventarono rari, molte delle pellicole 70mm di questi film ancora in circolazione furono ristampate per essere proiettate con sistemi non anamorfici. Come risultato si ebbe un aspect ratio di 2.20:1, anzich\u00e9 il rapporto pi\u00f9 ampio inizialmente previsto.\nSebbene la Fox avesse insistito sul mantenimento del CinemaScope per un certo tempo, ad alcuni attori il sistema non piaceva. Per una produzione della Fox del 1965, di \"Il colonnello Von Ryan\", Frank Sinatra presumibilmente chiese che fossero usate le lenti Auto Panatars. Tali pressioni portarono la Fox ad abbandonare completamente il CinemaScope per passare all'Auto Panatars. \"Il colonnello Von Ryan\" fu il primo film dello studio ad essere girato con lenti Panavision. Per soddisfare la straordinaria richiesta delle lenti di proiezione Panavision, Gottschalk utilizz\u00f2 lenti Cinemascope della Bausch &amp; Lomb, adattandole agli attacchi Panavision con un nuovo attacco astigmatico, migliorandole notevolmente. Questo fu rivelato molti anni dopo la morte di Gottschalk, da un lead designer della Bausch &amp; Lomb, che era stato coinvolto nel progetto originale CinemaScope, che and\u00f2 a lavorare come designer per la Panavision e, dopo l'apertura di alcune delle vecchie lenti, venne rivelato il segreto.\nA met\u00e0 degli anni 1960, Gottschalk modific\u00f2 il modello di business della Panavision. L'azienda ora aveva un proprio inventario completo, rendendo i suoi obiettivi e le cineprese che aveva acquistato dalla MGM disponibili solo per il noleggio. Ci\u00f2 significava che le apparecchiature potevano essere mantenute, modificate, e regolarmente aggiornate dalla societ\u00e0. Quando la Panavision finalmente rese disponibili le sue cineprese, fu relativamente svincolata dai costi di adeguamento e di produzione, in quanto non era in diretta concorrenza sul prezzo di vendita. Questo permise alla Panavision di costruire macchine da ripresa con nuovi standard di durata nel tempo.\nLa nuova impostazione commerciale richiedeva per\u00f2 ulteriori capitali. Alla fine la societ\u00e0 fu venduta alla Banner Productions nel 1965, con Gottschalk come presidente. La Panavision si sarebbe presto espansa nei mercati al di fuori di Hollywood, tra cui New York, Europa, Australia, Hong Kong, e il Sudest asiatico. La Kinney National Service acquist\u00f2 la Banner nel 1968 e la Warner Bros. l'anno seguente, cambiandogli il nome in Warner Communications. La risorse finanziarie della Kinney/Warner resero possibile una massiccia espansione dell'inventario della Panavision, cos\u00ec come causarono notevoli incrementi nella ricerca e sviluppo.\nDurante questo periodo, il dipartimento di Ricerca e Sviluppo fu focalizzato sull'adattamento delle cineprese 35mm, la Mitchell BNC. Lo sforzo per sviluppare una cinepresa leggera, silenziosa e con mirino reflex portarono all'introduzione della Panavision Silent Reflex (PSR) nel 1967. La cinepresa poteva fornire un angolo di ripresa fino a 200 gradi. Molti miglioramenti sono stati apportati alla PSR durante i primi anni successivi alla sua introduzione, e presto divenne una delle cineprese da studio pi\u00f9 popolari nel mondo. La Panavision inizi\u00f2 anche a produrre lenti sferiche per la fotografia 1.85:1, acquisendo significative quote di mercato.\nNel 1968, la Panavision commercializz\u00f2 una cinepresa portatile 65mm. In quel periodo, tuttavia, il processo molto pi\u00f9 economico di girare a 35mm anamorfico per ingrandire successivamente a 70mm, introdotto con il film \"Il cardinale\" (1964), aveva reso le produzioni a 65mm praticamente obsolete. Nel 1970 furono distribuiti gli ultimi due film girati interamente con il sistema Super Panavision: \"Song of Norway\" e \"La figlia di Ryan\". Nei decenni successivi, ormai solo pochissimi film furono girati in 65\u00a0mm.\nLa nascita della Panaflex.\nAlbert Mayer guid\u00f2 il successivo grande progetto: la creazione di una cinepresa leggera reflex adattabile sia all'uso a mano che all'uso in studio. Nel 1972, dopo quattro anni di lavoro, la Panaflex fece il suo debutto. Una cinepresa rivoluzionaria che operava silenziosamente, la Panaflex eliminava la necessit\u00e0 di un ingombrante \"Sound blimp\" (copertura per eliminare il rumore della cinepresa), e poteva sincronizzarsi con la macchina da presa a mano. La Panaflex includeva anche un contagiri elettronico digitale e un caricatore motorizzato per la sostituzione della pellicola. \"Sugarland Express\" di Steven Spielberg (1974) fu il primo film girato con la Panaflex.\nDurante il 1970, la linea Panaflex \u00e8 stata aggiornata e commercializzata con nuove creazioni: la Panaflex X, la Panaflex Lightweight (per l'utilizzo con la Steadicam), la Panastar ad alta velocit\u00e0, la Panaflex Gold e la Panaflex G2. La Panavision usc\u00ec con la Panaglide in diretta concorrenza con lo stabilizzatore steadicam della Tiffen. Fu sviluppata anche la Panacam, una videocamera, anche se la societ\u00e0 non segu\u00ec molto il settore video.\nRobert Gottschalk mor\u00ec nel 1982 all'et\u00e0 di 64 anni. Dopo la morte di Gottschalk, la Kinney National vendette la societ\u00e0 a un consorzio guidato da Ted Field, John Farrand, e Alan Hirschfield, e sostenuta dal quotidiano Chicago e e da Frederick Field. Con la nuova propriet\u00e0 avvennero cambiamenti radicali nella societ\u00e0 che stava ristagnando. I test sulle ottiche furono computerizzati e, nel 1986, fu introdotto il nuovo modello di cinepresa Platinum. L'anno successivo, rispondendo a una richiesta di riesumazione della cinepresa a 65mm, inizi\u00f2 lo studio di un altro nuovo modello. La societ\u00e0 fu venduta alla Lee International PLC per 100 milioni di dollari nel 1987, ma il finanziamento fu sovraesposto e la propriet\u00e0 pass\u00f2 all'impresa di investimento Warburg Pincus due anni dopo.\nNel 1989, l'azienda lanci\u00f2 Primo, una nuova linea di lenti. Progettate per una pi\u00f9 esatta resa dei colori in tutte le diverse lunghezze focali, queste erano anche le ottiche pi\u00f9 luminose mai prodotte dalla Panavision. Sei anni pi\u00f9 tardi, l'Academy of Motion Picture Arts and Sciences assegn\u00f2 alla societ\u00e0 e a tre dei suoi dipendenti l'Oscar al merito tecnico-scientifico per lo sviluppo dell'ottica \"Primo 3:1 Zoom Lens. Secondo la citazione dell'Accademia \"L'elevato contrasto e l'assenza di flare, insieme alla sua capacit\u00e0 di fornire messa a fuoco vicino e per mantenere le dimensioni dell'immagine costante durante la modifica della messa a fuoco, rendono il Primo Zoom Lens 03:01 davvero unico\". Nel 1991, la societ\u00e0 ha rilanciato la sua nuova tecnologia a 65\u00a0mm, Systema 65, anche se la Arri l'aveva battuta sul tempo presentando due anni prima la Arriflex 765. Il dispositivo, per\u00f2, non fu completamente riadottato, e solo due pellicole importanti di Hollywood furono girate con il nuovo processo a 65mm Panavision: \"Cuori ribelli\" (1992) e l\"Hamlet\" di Kenneth Branagh (1996), ultimo film noto per essere stato girato interamente in 65mm.\nNel 1992, la Panavision ha lanciato un progetto per sviluppare una cinepresa che implicava un ripensamento di ogni aspetto dell'attuale sistema 35mm della societ\u00e0. Nolan Murdock e Albert Mayer Sr. guidarono il team di progettazione. La nuova cinepresa Millennium, che rimpiazzava la Platinum, ammiraglia della compagnia fino ad allora, fu introdotta nel 1997. La Millennium XL arriv\u00f2 sul mercato nel 1999 e fu sviluppata da Al Mayer, Jr. Ben presto essa si afferm\u00f2 come nuovo cavallo di battaglia delle 35mm della Panavision. La XL \u00e8 stato il primo prodotto nella storia della Panavision a vincere sia un premio Oscar che un Primetime Emmy Award entro il primo anno di lancio ufficiale. L'aggiornamento della XL, la XL2, \u00e8 stato inizialmente distribuito nel 2004. I primi film ad utilizzare questi due ultimi sistemi furono, rispettivamente, \"La tempesta perfetta\" (2000) e \"Se solo fosse vero\" (2005). La serie XL non solo aveva un corpo macchina molto piccolo, il che la rendeva adatta al lavoro in studio, alla ripresa a mano, nonch\u00e9 al lavoro con la steadicam, ma segn\u00f2 anche il primo cambiamento significativo per il meccanismo di trasporto della pellicola nella macchina fotografica dai tempi della Panaflex: due piccoli pignoni per alimentare e guidare la pellicola (un disegno simile a quello della Moviecam e della successiva Arricam) invece di un grande tamburo per fare entrambe le cose. A partire dal 2006, la Panavision si dice non intenzionata a sviluppare ulteriormente nuovi modelli di cineprese.\nIl formato Panavision.\nIl formato Panavision \u00e8 entrato nell'uso comune per indicare il formato cinematografico a 35 mm anamorfico con rapporto in stampa di 2,35:1 e in proiezione (mediante mascherino) di 2,40:1. Sviluppato inizialmente nel 1958 e standardizzato successivamente dalla SMPTE in realt\u00e0 non \u00e8 un formato proprietario della Panavision.\nRistrutturazione e acquisizioni.\nNel maggio 1997, la Panavision ha annunciato che avrebbe acquistato la Visual Action Holdings PLC, un importante gruppo di servizi per la cinematografia del valore di 61 milioni di dollari. La societ\u00e0 con sede britannica era formalmente conosciuta come Samuelson Group PLC. Essa operava con tre depositi di noleggio nel Regno Unito ed \u00e8 stato l'agente principale per la Panavision in Francia e in Australia. Aveva anche piccole societ\u00e0 di noleggio in Nuova Zelanda, Singapore, Malesia e Indonesia. Fondamentalmente, controllava tre agenzie Panavision nella citt\u00e0 americana di Atlanta, Chicago e Dallas (acquisita dalla Victor Duncan Inc.). L'amministratore delegato della Panavision, William C. Scott, ha detto: \"Questa transazione offre alla Panavision una solida piattaforma su cui far crescere la parte internazionale della nostra attivit\u00e0 e completa anche il nostro sistema di distribuzione negli Stati Uniti. Inoltre, provvederemo immediatamente ad espandere la nostra presenza nei mercati chiave del sud-est asiatico, dove ci si aspetta una rapida crescita della televisione e dell'attivit\u00e0 cinematografica. Complessivamente l'operazione ci permetter\u00e0 di controllare una vera e propria rete di distribuzione a livello mondiale per i sistemi di ripresa Panavision e i relativi prodotti, uno dei nostri pi\u00f9 importanti obiettivi strategici.\"\nLa MacAndrews &amp; Forbes Holdings, di propriet\u00e0 di Ronald Perelman, ha acquisito una partecipazione di maggioranza nella Panavision nel 1998, tramite la controllata Mafco. La societ\u00e0 \u00e8 stata poi girata ai suoi creditori nel 2010, a seguito di una ristrutturazione del debito contratto.\nDopo tentativi abortiti di creare una videocamera stile cinepresa negli anni settanta e ottanta, la Panavision ha aderito alla rivoluzione digitale nel luglio del 2000, fondando la DHD Ventures insieme alla Sony. L'obiettivo della nuova societ\u00e0 \u00e8 stato quello di migliorare la qualit\u00e0 dell'alta definizione dei video digitali, portandoli agli standard delle produzioni cinematografiche di pi\u00f9 alto livello di Hollywood. L'impresa cooperativa \u00e8 stata fondata, in gran parte su iniziativa di George Lucas, per servire i suoi progetti per i prequel di \"Guerre stellari\". La collaborazione ha portato alla telecamera ad alta definizione Sony HDW-F900 CineAlta HDCAM. Sony produce l'elettronica e una versione autonoma della telecamera. La Panavision ha fornito le lenti ad alta definizione personalizzate, marchiate Primo Digital, e ha adattato il corpo della telecamera per incorporare gli accessori standard delle cineprese, facilitando cos\u00ec l'integrazione dell'apparecchiatura con le apparecchiature esistenti, come \"digital cinema camera\".\nLa Panavision HD-900F \u00e8 stata utilizzata per la realizzazione di \"\" della Lucasfilm (2002), indicato come \"il primo film digitale di una major\".\nIl passo successivo della Panavision nell'evoluzione delle riprese digitali vide la collaborazione tra Sony e Panavision; questa volta, Panavision partecip\u00f2 a tutte le fasi di sviluppo. L'obiettivo era quello di creare un sistema che poteva utilizzare l'intera gamma delle lenti sferiche 35mm della societ\u00e0. Questo ha portato all'introduzione nel 2004 della Genesis HD, una telecamera a piena larghezza di banda (4:4:4) HD SDI con migliori specifiche di colorimetria e sensitometria. La dimensione dell'area di registrazione equivalente alla Super 35 millimetri ha reso la focale compatibile con le normali lenti 35mm, fornendo una vera profondit\u00e0 di campo paragonabile ai 35mm. L'elettronica della telecamera, incluso il suo sensore per le immagini CCD e il registratore HDCAM SR sono state prodotte dalla Sony. Il telaio e la meccanica sono stati progettati da un team della Panavision guidato da Albert Mayer Jr., figlio del progettista della Panaflex.\nLa Genesis venne utilizzata per la prima volta in \"Superman Returns\" (2006), seguito poco dopo da \"Giovani aquile\" (2006). Ma la commedia \"Scary Movie 4\" (2006), girata con un mix di pellicola 35mm e la Genesi, in realt\u00e0 \u00e8 stata la prima ad essere distribuita, a causa dei lunghi lavori dovuti agli effetti visivi necessari per completare sia \"Le giovani aquile\" che \"Superman Returns\".\nIn seguito al completamento del lavoro di progettazione pi\u00f9 importante della Genesi, Panavision acquist\u00f2 dalla Sony il 49% della DHD Ventures consolidandola pienamente nel settembre del 2004.\nNello stesso periodo, la Panavision inizi\u00f2 ad acquisire societ\u00e0 collegate alla cinematografia, tra cui la eFilm (acquisita nel 2001 e rivenduta totalmente a Deluxe nel 2004), Technovision France (2004), la branca del noleggio delle camere di ripresa della societ\u00e0 canadese William F. White International (2005), la societ\u00e0 di noleggio di telecamere digitali Plus8Digital (2006), la compagnia internazionale per l'illuminazione e le attrezzature AFM e l'azienda per telecamere One8Six (2006), e l'inventario di dispositivi di ripresa della Joe Dunton &amp; Company (2007). Il 28 luglio 2006, Mafco ha annunciato che stava acquistando lo stock residuo della Panavision, che quindi sarebbe tornata una societ\u00e0 a statuto privato. Una linea di credito di 345 milioni di dollari fornita dalla Bear Stearns e dal Credit Suisse \u00e8 stato fornita per finanziare il debito della societ\u00e0, nonch\u00e9 per facilitare le \"acquisizioni globali\". In quello stesso anno, Mafco acquis\u00ec la Deluxe Entertainment Services Group.\nNel marzo del 2010, denunciando un calo delle produzioni e considerevoli difficolt\u00e0 ad onorare il debito contratto per la transazione con la Mafco del 1988, l'azionista MacAndrews &amp; Forbes ha accettato una ristrutturazione del debito concordato con i creditori della Panavision. La societa di private equity Cerberus Capital Management \u00e8 stato il principale investitore in questa operazione, che ha coinvolto una riduzione del debito di 140 milioni di dollari e un apporto di 40 milioni di dollari nella casse della societ\u00e0. In cambio, Ronald Perelman, il maggior azionista, era tenuto a cedere il controllo della Panavision, cosicch\u00e9 egli attualmente non ha pi\u00f9 alcuna partecipazione nella societ\u00e0."}
{"id": "4088893", "revid": "686936", "url": "https://it.wikipedia.org/wiki?curid=4088893", "title": "Morgan Burnett", "text": "Carriera professionistica.\nGreen Bay Packers.\nIl 23 aprile 2010, Burnett fu scelto nel corso del terzo giro del Draft 2010 dai Green Bay Packers. Burnett mise a segno il primo intercetto in carriera nella settimana 2 della stagione contro i Buffalo Bills. Dopo quattro partite giocate, tutte come titolare, il giocatore si ruppe il legamento crociato anteriore del ginocchio, infortunio che lo costrinse a saltare tutto il resto della sua prima stagione. Tre giorni dopo fu messo in lista infortunati.\nRistabilitosi dall'infortunio, nella stagione 2011 gioc\u00f2 come titolare tutte le 16 gare della stagione regolare facendo registrare ottime statistiche con 107 tackle, 3 intercetti e 11 passaggi deviati. I Packers conclusero col miglior record della lega, 15-1, ma furono eliminati anzitempo nei playoff dai New York Giants.\nNella settimana 4 della stagione 2012. coi Packers che superarono 28-27 i New Orleans Saints, Burnett guid\u00f2 la squadra con 14 tackle. Nella vittoria della settimana 8 sui Jacksonville Jaguars Burnett guid\u00f2 la squadra con 11 tackle e un sack su Blaine Gabbert. Nella settimana 13 Morgan mise a segno due intercetti su Christian Ponder dei Minnesota Vikings. La sua stagione si concluse disputando tutte le 16 gare come titolare con i nuovi primati in carriera di tackle (123) e sack (2,0), oltre a 2 intercetti e 3 fumble forzati.\nIl 15 luglio 2013, Burnett firm\u00f2 un rinnovo contrattuale coi Packers della durata di quattro anni e un valore massimo di 26 milioni di dollari. Nella settimana 13 contro i Detroit Lions recuper\u00f2 un fumble degli avversari ritornandolo per una yard in touchdown.\nIl primo intercetto del 2014, Burnett lo mise a segno nel Monday Night Football vinto nella settimana 14 contro gli Atlanta Falcons. Nella finale della NFC al CenturyLink Field di Seattle, gioc\u00f2 la miglior gare della stagione guidando i suoi con dieci tackle, due sack e un intercetto su Russell Wilson ma i Packers sprecarono un vantaggio di 19-7 a cinque minuti dal termine, andando a perdere ai supplementari contro i Seahawks.\nPittsburgh Steelers.\nIl 20 marzo 2018 Burnett firm\u00f2 un contratto triennale con i Pittsburgh Steelers venendo per\u00f2 svincolato dopo una sola stagione.\nCleveland Browns.\nIl 5 aprile 2019 Burnett firm\u00f2 un contratto biennale con i Cleveland Browns."}
{"id": "4088895", "revid": "1855146", "url": "https://it.wikipedia.org/wiki?curid=4088895", "title": "Villa romana di Desenzano del Garda", "text": "La Villa romana di Desenzano del Garda, si trova nel centro storico del comune bresciano di Desenzano del Garda.\nDal dicembre 2014 il Ministero per i beni e le attivit\u00e0 culturali la gestisce tramite il Polo museale della Lombardia, nel dicembre 2019 divenuto Direzione regionale Musei.\nScoperta.\nL'edificio, costruito alla fine del I secolo a.C., ha conosciuto pi\u00f9 fasi edilizie: ci\u00f2 che \u00e8 oggi visibile per\u00f2 risale alla prima met\u00e0 del IV secolo d.C.. La villa fu scoperta nel 1921, quando durante le operazioni di sterro per le fondamenta di una casa, vennero alla luce dei mosaici policromi. Fu dunque deciso di sospendere i lavori e si ottenne l'autorizzazione del Ministero della Pubblica Istruzione che tutta l'area venisse espropriata e si inizi\u00f2 con lo scavo.\nGli scavi hanno rilevato l'esistenza di tre settori:\nInoltre, successivamente, \u00e8 stato costruito un quarto spazio: l'Antiquarium, il museo della Villa, che ospita i materiali rinvenuti nel corso degli scavi.\nClassificazione degli ambienti.\nIl settore A.\nIl settore A \u00e8 organizzato lungo la direzione assiale est-ovest. A est, affacciato sul lago, si trova un vestibolo ottagonale pavimentato con mosaici geometrici, che era adibito a luogo di intrattenimento per gli ospiti della Villa. Il confinante peristilio era limitato da portici con pi\u00f9 di venti colonne distribuite lungo il perimetro, di cui per\u00f2 ne sono sopravvissute solo un paio. Dal peristilio si entra al sontuoso triclinio a tre absidi, che presenta il pavimento meglio conservato. Le raffigurazioni consistono in scene di caccia inscritte in spazi ottagonali, scene di vendemmia e raccolta frutti in spazi quadrati e infine croci che raffigurano rami fioriti partenti da crateri. Dalla sala triabsidata si poteva accedere a un giardino chiuso da un ninfeo, ossia una fontana che era arricchita da sette nicchie che servivano per la raccolta dell'acqua. Questa parte della villa venne restaurata tra il 1928 e il 1930 quando le strutture e i mosaici avevano ormai subito un importante deterioramento.\nIl settore B.\nCome il settore A, anche il settore B, si sviluppa lungo l'asse direzionali est-ovest. In questo settore si possono vedere l'abside di un grande vano con pavimento marmoreo, e altri vani con pavimento a mosaico. Alcuni mosaici hanno uno stile collegabile a quello del settore A, quindi risalenti all'inizio del IV secolo. In seguito, alla fine del IV secolo d.C. per\u00f2, venne operata una ristrutturazione che ci ha lasciato dei mosaici pi\u00f9 recenti. Probabilmente questi vani erano adibiti a riunioni e ad attivit\u00e0 di svago.\nIl settore C.\nQuesto settore, caratterizzato da pavimenti marmorei e da sistemi di riscaldamento a terra e nelle pareti, probabilmente aveva una funzione termale. Questa parte della Villa \u00e8 stata quella pi\u00f9 danneggiata dai lavori di sterramento operati negli anni settanta.\nL'Antiquarium.\nIl 19 dicembre 1971 venne inaugurato l'Antiquarium, una sala espositiva all'ingresso dell'area archeologica. Questa sala ospita: monete, pitture, statue e tutti gli oggetti provenienti dagli scavi della villa."}
{"id": "4088897", "revid": "554633", "url": "https://it.wikipedia.org/wiki?curid=4088897", "title": "Velocit\u00e0 di salita", "text": ""}
{"id": "4088900", "revid": "729019", "url": "https://it.wikipedia.org/wiki?curid=4088900", "title": "Obergoms", "text": "Obergoms (toponimo tedesco) \u00e8 un comune svizzero di 650 abitanti del Canton Vallese, nel distretto di Goms.\nStoria.\nIl comune di Obergoms \u00e8 stato istituito nel 2009 con la fusione dei comuni soppressi di Obergesteln, Oberwald e Ulrichen; capoluogo municipale \u00e8 Obergesteln."}
{"id": "4088904", "revid": "767487", "url": "https://it.wikipedia.org/wiki?curid=4088904", "title": "Soumbe\u00efla Diakit\u00e9", "text": ""}
{"id": "4088906", "revid": "749693", "url": "https://it.wikipedia.org/wiki?curid=4088906", "title": "Giorgio Mortara", "text": "Biografia.\nFiglio di Lodovico Mortara, ministro della giustizia con il primo governo Nitti, seppure nipote del rabbino di Mantova non venne educato religiosamente. La madre era Clelia Vivanti, sorella del matematico di fama internazionale Giulio Vivanti.\nMortara consegu\u00ec molto precocemente ottimi risultati negli studi tanto da laurearsi in Giurisprudenza a Napoli gi\u00e0 nel 1905. Successivamente, interessato in particolar modo di statistica e demografia, trascorse un anno accademico a Berlino con lo statistico ed economista russo di origine polacca, Ladislaus von Bortkiewicz studiando la variabile casuale poissoniana che venne applicata da Mortara ai suoi studi statistici su omicidi e alcolismo.\nRientrato in Italia non ancora venticinquenne, inizi\u00f2 la libera docenza universitaria, prima a Messina (1909-14), poi a Roma (1915-24) e infine a Milano (1924-38) dove ottenne la cattedra di statistica all'Universit\u00e0 Statale e poi la direzione dell'Istituto di statistica della Universit\u00e0 Bocconi.\nMortara nel 1910 acquist\u00f2 con Alberto Beneduce la compropriet\u00e0 del \"Giornale degli economisti\". Della rivista fu ininterrotto direttore o condirettore fino al 1938, quando entrarono in vigore le leggi razziali fasciste. A causa di ci\u00f2 Mortara, seppure nel 1933 avesse sottoscritto la tessera del Partito Nazionale Fascista, dovette lasciare la Bocconi e la direzione del \"Giornale degli economisti\". Alla scopo di sottrarre alle mire del regime fascista il pi\u00f9 importante giornale italiano di materie economiche e statistiche, Mortara acconsent\u00ec che il \"Giornale degli economisti\" fosse ceduto a titolo gratuito all'Universit\u00e0 Bocconi.\nNegli anni immediatamente precedenti l'applicazione delle leggi razziali, fu chiamato dal Governatore Vincenzo Azzolini a collaborare all'istituzione e organizzazione del Servizio studi della Banca d'Italia. Talmente fu apprezzato il suo apporto, che l'istituto d'emissione cre\u00f2 borse di studio \u201cGiorgio Mortara\u201d, ancor oggi distribuite, che sono assegnate per il perfezionamento degli studi all'estero sulle metodologie matematiche, statistiche ed econometriche.\nNel 1939 emigr\u00f2 in Brasile dove collabor\u00f2 con il \"Servizio nazionale di censimento\" realizzando il primo censimento demografico. Nel Paese che lo accolse in fuga dal regime fascista e gli concesse la cittadinanza, Mortara fond\u00f2 anche una scuola di demografia. Nel 1956 torn\u00f2 a insegnare a Roma."}
{"id": "4088908", "revid": "484362", "url": "https://it.wikipedia.org/wiki?curid=4088908", "title": "Joe Ward (pugile)", "text": "Carriera pugilistica.\nRisultati alle Olimpiadi.\nLondra 2012.\nWard non ha raggiunto la qualificazione per il torneo di pugilato delle Olimpiadi di Londra del 2012, battuto dal turco Bahram Muzaffer nel corso delle qualificazioni europee tenutesi a Trebisonda in Turchia.\nSuccessivamente alla clamorosa eliminazione, la Federazione Pugilistica Irlandese ha presentato un ricorso alla AIBA, chiedendo ad una Commissione Tripartitica il ripescaggio in virt\u00f9 dell'eccellente \"ranking\" del pugile irlandese; il verdetto espresso dalla commissione \u00e8 stato tuttavia negativo nei confronti del promettente pugile.\nRisultati ai Mondiali.\nBaku 2011.\nAi mondiali di Baku 2011 \u00e8 stato eliminato agli ottavi di finale nella categoria dei pesi mediomassimi.\nAlmaty 2013.\nAi mondiali di Almaty 2013 ha vinto la medaglia di bronzo nella categoria dei pesi mediomassimi.\nRisultati agli Europei.\nAnkara 2011.\nAgli europei di Ankara 2011 ha vinto la medaglia d'oro nella categoria dei pesi mediomassimi."}
{"id": "4088911", "revid": "110157", "url": "https://it.wikipedia.org/wiki?curid=4088911", "title": "Mont-Noble", "text": "Mont-Noble (toponimo francese) \u00e8 un comune svizzero di 1\u00a0056 abitanti del Canton Vallese, nel distretto di H\u00e9rens. \u00c8 stato istituito nel 2011 con la fusione dei comuni soppressi di Mase, Nax e Vernami\u00e8ge; capoluogo comunale \u00e8 Nax."}
{"id": "4088912", "revid": "2111283", "url": "https://it.wikipedia.org/wiki?curid=4088912", "title": "Tabernacolo di Sant'Anna", "text": "Il tabernacolo di Sant'Anna si trova a pochi metri dalla pieve di San Pietro a Figline, lungo la via Vecchia di Cantagallo, in direzione dell'antica via medievale per Bologna. \u00c8 opera di Agnolo Gaddi, pittore fiorentino della seconda met\u00e0 del Trecento, commissionata dalla famiglia Migliorati e realizzata intorno all'anno 1390. \nStoria e descrizione.\nIl pittore era attivo in Prato per la decorazione della Cappella della Cintola nella pieve di Santo Stefano. \nLe dimensioni del tabernacolo sono eccezionali: circa 18 metri quadri.\nL'opera mostra una rappresentazione della Metterza: la figura maestosa di sant'Anna sovrasta quella di Maria, rappresentata mentre sta allattando Ges\u00f9. Questa pittura si trova al centro del tabernacolo, dentro una nicchia, nell'imbotte sono rappresentati due santi: Giuliano e Leonardo.\nAnche la parete esterna della nicchia \u00e8 totalmente affrescata con l'\"Annunciazione\", ed i \"Santi Antonio Abate, Giovanni Battista e Stefano\". Questi ultimi due purtroppo sono oggi mutili (a causa di una apertura realizzata successivamente per una civile abitazione).\nLo stemma della famiglia Migliorati \u00e8 riconoscibile sul lato destro dell'affresco, con le due mazze ferrate disposte a croce di Sant'Andrea. \n\u00c8 interessante notare che nella raffigurazione della santa, essendo madre di Maria, viene \"messa a fare la terza\" evidenziandone il rango come terza in ordine di importanza dopo il Bambino e la Madonna.\nLe sinopie del tabernacolo, ritrovate in seguito allo stacco degli affreschi restaurati e poi riposizionati in loco, sono conservate nel Museo di Pittura Murale a Prato. "}
{"id": "4088913", "revid": "110157", "url": "https://it.wikipedia.org/wiki?curid=4088913", "title": "Enhanced Compression Wavelet", "text": "Enhanced Compression Wavelet (ECW) \u00e8 un formato proprietario di compressione delle immagini lossy basato sulle propriet\u00e0 della trasformata wavelet ed ottimizzato per le immagini aeree e satellitari.\nECW \u00e8 stato sviluppato dalla Earth Resource Mapping, ed \u00e8 ora propriet\u00e0 di ERDAS, che si trova nello stesso gruppo di Intergraph.\nStoria.\nNel 1998 il fondatore della compagnia ER Mapper Ltd di Perth, Stuart Nixon, ed i due sviluppatori Simon Cope e Mark Sheridan stavano ricercando metodi di trasmissione su internet di immagini delle dimensioni del terabyte utilizzando tecnologie server economiche. Il risultato di tale ricerca furono due prodotti: Image Web Server (IWS) e ECW. ECW rappresentava un fondamentale progresso, rendendo possibile l'utilizzo delle operazioni di Trasformata Wavelet Discreta (DWT) e DWT inversa su immagini molto grandi in tempi molto rapidi, utilizzando solamente una piccola parte della RAM\nECW port\u00f2 ai brevetti US numero 6201897 e 6442298, mentre IWS al brevetto US numero 6633688. Tali brevetti furono assegnati ad ERDAS (sotto la vecchia denominazione di Leica Geosystems Geospatial Imaging) il 29 luglio 2007.\nDopo che JPEG2000 divenne uno standard, ER Mapper implement\u00f2 strumenti di lettura e scrittura di dati JPEG2000 all'interno di ECW SDK per formare JPEG2000 SDK. Dopo il successivo acquisto da parte di ERDAS, il kit di sviluppo software fu rinominato in ERDAS ECW/JP2 SDK.\nPropriet\u00e0.\nLe informazioni di proiezione cartografica possono essere integrate nel formato file ECW per supportare applicazioni geospaziali.\nImmagini fino a 65535 livelli di colore possono essere compresse nel formato file ECW v2 ad una velocit\u00e0 di 25 MB/secondo su un processore i7 740QM (4-core) ad 1.731 GHz utilizzando la versione 4.2 di ECW/JP2 SDK. Il formato file pu\u00f2 raggiungere rapporti di compressione da 1:2 a 1:100.\nIl protocollo ECW (ECWP) \u00e8 un protocollo efficiente di streaming usato per trasmettere immagini ECW e JPEG2000 attraverso reti come internet. ECWP supporta ECWPS per trasferimenti sicuri e privati di immagini attraverso reti pubbliche come internet.\nC'\u00e8 una versione SDK read-only che supporta ECW e JPEG2000, disponibile gratuitamente per sistemi desktop con sistema operativo MIcrosoft Windows. La versione SDK per lettura e scrittura \u00e8 disponibile per implementazioni desktop e server, ma non sono gratuite. Un'implementazione server pienamente funzionante (che utilizza ECW, JPEG2000, ECWP e JPIP) \u00e8 disponibile con licenza ERDAS APOLLO IWS.\nUna precedente versione del SDK (3.3) \u00e8 disponibile in open source, e pu\u00f2 essere utilizzata anche su sistemi operativi non Microsoft, come Linux, MacOs o Android."}
{"id": "4088914", "revid": "46931", "url": "https://it.wikipedia.org/wiki?curid=4088914", "title": "Hammer House of Horror", "text": ""}
{"id": "4088915", "revid": "1652635", "url": "https://it.wikipedia.org/wiki?curid=4088915", "title": "Dirk", "text": "Il dirk \u00e8 un lungo pugnale di origine scozzese con la lama a un filo. Diffuso anche come arma per i civili, divenne nei secoli l'arma personale degli ufficiali di marina di varie nazioni, sebbene fosse utilizzato anche dagli ufficiali dell'esercito, era infatti l'arma da lato degli ufficiali dei reggimenti di Highlander Scozzesi.\nEtimologia.\nIl termine \u00e8 stato coniato nel XVI secolo in Scozia, e si ritrova scritto anche in altre forme come \"dork\" o \"durk\" a partire dal secolo successivo, che probabilmente \u00e8 di derivazione danese, olandese, svedese, tedesca o slava. L'esatta etimologia della parola non \u00e8 chiara; il cambiamento fonetico da -lk a - rk \u00e8 piuttosto comune quando gli scozzesi o gli inglesi del nord prendono in prestito vocaboli dal danese (ad esempio \"kirk\", chiesa, che deriva dal danese \"kilche\").\nIl termine \u00e8 stato anche usato per indicare genericamente un \"pugnale\", soprattutto in riferimento ai pugnali preistorici come l'Oxborough dirk.\nNaval dirk.\nIl \"naval dirk\" \u00e8 un'arma da affondo, originariamente usata come arma da bordo e come un funzionale pugnale da combattimento. Veniva indossato dai cadetti e dagli ufficiali durante i giorni di navigazione, e nel tempo \u00e8 diventato un'arma di rappresentanza e un segno distintivo del loro rango. Nella marina britannica, la \"naval dirk\" \u00e8 ancora oggi parte dell'equipaggiamento dei giovani ufficiali, e in questi ultimi 500 anni non ha subito che lievi cambiamenti.\nIl \"naval dirk\" faceva parte dell'uniforme degli ufficiali della marina militare e di quella civile sia dell'Impero russo che della marina sovietica e in russo veniva chiamato \"\u043a\u043e\u0440\u0442\u0438\u043a\". Pi\u00f9 tardi, divenne parte dell'uniforme di altri ufficiali di marina tra cui quella francese, finlandese, argentina, messicana, giapponese.\nHighland dirk.\nIl dirk scozzese (detto anche \"highland dirk\", in gaelico scozzese, \"biodag\") \u00e8 arma da fianco tradizionale e cerimoniale degli ufficiali dei reggimenti di Highland scozzesi ed forse derivato dal ballock del XVI secolo.\nIl tradizionale dirk scozzese si diffuse in particolare nella seconda met\u00e0 del XVII secolo, quando divenne un'arma molto diffusa tra i militari durante l'insurrezione giacobita, come ci riporta ad esempio il maggior generale James Stewart nel 1780 che descrivendo l'equipaggiamento del \"78\u00b0 Fraser Highlanders\" dice che \u00e8 composto da: \u00abmoschetto e spada, a cui molti soldati aggiungono il dirk a proprie spese\u00bb.\nDal XIX secolo il dirk scozzese divenne un'arma di rappresentanza. La forma dell'impugnatura spesso non \u00e8 pi\u00f9 quella storica cilindrica ma hanno la forma di un cardo, simbolo della Scozia, e sono in legno di rovere o d'ebano. Foderi e impugnature sono spesso molto decorati con inserti in argento e con i pomoli con pietre (solitamente semi-preziose) incastonate. Quando indossato, il dirk di solito pende da una cinghia di cuoio, chiamata \"frog\" (cio\u00e8 rana) che \u00e8 attaccata ad una larga cintura di pelle con una grossa fibbia, solitamente decorata, che viene indossata intorno alla vita con il kilt.\nMolti dirk scozzesi posseggono sul lato esterno del fodero due piccoli foderi in cui si inseriscono un piccolo coltello e una forchetta,"}
{"id": "4088916", "revid": "767487", "url": "https://it.wikipedia.org/wiki?curid=4088916", "title": "Tommy Karevik", "text": "Biografia.\nNato a Botkyrka, nella contea di Stoccolma, si appassion\u00f2 fin da giovane alla musica, influenzato principalmente dalla sorella Jenny, come mostra il suo ingresso, all'et\u00e0 di 12 anni, nel coro della scuola, voluto principalmente dai genitori. Nonostante questa passione si dedic\u00f2 principalmente allo sport e allo studio.\nAll'et\u00e0 di 16 anni incontr\u00f2 Johan Larsson, suo compagno di scuola, che lo convinse a prendere lezioni di chitarra e con cui compose diverse canzoni in svedese, per la maggior parte interpretate da Tommy stesso. Fu grazie a Johan che incontr\u00f2 per la prima volta la musica metal, iniziando ad ascoltare gruppi come Dream Theater, Symphony X, Sonata Arctica e A.C.T.\nCarriera musicale.\nNel 2004 fu invitato a prendere parte come cantante ad un progetto metal con Stefan Lindholm, chiamato Vindictiv, con cui incise vari brani con l'aggiunta di parti vocali registrate nell'home studio di Johan. L'anno seguente fu contattato dai Seventh Wonder, band progressive metal in cerca di un cantante, che, dopo aver ascoltato il lavoro che Tommy aveva fatto col progetto Vindictiv, invitarono l'artista ad unirsi al gruppo.\nEntrato poco dopo l'uscita del primo album, \"Become\", nel 2005, inizi\u00f2 a collaborare attivamente nel 2006 partecipando ad un breve tour e producendo con la band il secondo album, \"Waiting in The Wings\", . Sempre con la band pubblic\u00f2 nel 2008 \"Mercy Falls\" e nel 2010 \"The Great Escape\".\nNel 2011 si esib\u00ec come \"guest vocalist\" per i Kamelot, altro gruppo metal statunitense. In quel periodo il gruppo stava facendo i conti con l'abbandono di Roy Khan, sostituito brevemente da Fabio Lione, dei Rhapsody of Fire. Proprio durante il tour dell'ultimo album inciso con Khan, \"Poetry for the Poisoned\", la band annunci\u00f2 di essere alla ricerca di un nuovo cantante. Il 22 giugno 2012 annunciarono di aver scelto Tommy come loro \"vocalist\".\nLo stile di Karevik \u00e8 influenzato soprattutto da gruppi e cantanti quali Queen, Russell Allen, Andrew Lloyd Webber, Ronnie James Dio e J\u00f8rn Lande.\nVita privata.\nHa una relazione con la cantante Brittany \"Kobra\" Paige, dei Kobra and the Lotus.\nOltre all'attivit\u00e0 di cantante, lavora a tempo pieno come pompiere."}
{"id": "4088917", "revid": "767487", "url": "https://it.wikipedia.org/wiki?curid=4088917", "title": "Whipped - Ragazzi al guinzaglio", "text": "Whipped - Ragazzi al guinzaglio (\"Whipped\") \u00e8 un film indipendente del 2000 diretto da Peter M. Cohen.\nTrama.\nTre ragazzi single si riuniscono ogni domenica in un ristorante per parlare della loro vita sessuale; fino a che ognuno di loro si invaghisce della bellissima Mia (Amanda Peet), mettendo a rischio la loro amicizia."}
{"id": "4088919", "revid": "599013", "url": "https://it.wikipedia.org/wiki?curid=4088919", "title": "Juli\u00e1n Camino", "text": ""}
{"id": "4088921", "revid": "767487", "url": "https://it.wikipedia.org/wiki?curid=4088921", "title": "Gampel-Bratsch", "text": "Gampel-Bratsch (toponimo tedesco) \u00e8 un comune svizzero di 1\u00a0965 abitanti del Canton Vallese, nel distretto di Leuk.\nStoria.\n\u00c8 stato istituito nel 2009 con la fusione dei comuni soppressi di Bratsch e Gampel; capoluogo comunale \u00e8 Gampel.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:"}
{"id": "4088928", "revid": "1543377", "url": "https://it.wikipedia.org/wiki?curid=4088928", "title": "Omloop van het Houtland 2005", "text": "Il Omloop van het Houtland 2005, sessantunesima edizione della corsa e valida come evento dell'UCI Europe Tour 2005 categoria 1.2, si svolse il 21 settembre 2005 su un percorso totale di 184\u00a0km. Fu vinto dal belga Kevin Van Impe che termin\u00f2 la gara in 4h07'00\", alla media di 44,696\u00a0km/h.\nPartenza con 181 ciclisti, dei quali 91 portarono a termine il percorso."}
{"id": "4088932", "revid": "726373", "url": "https://it.wikipedia.org/wiki?curid=4088932", "title": "Into the Labyrinth (serie televisiva)", "text": "Into the Labyrinth \u00e8 una serie televisiva britannica in 21 episodi trasmessi per la prima volta nel corso di 3 stagioni dal 1981 al 1982. \u00c8 una serie per bambini del genere fantastico.\nTrama.\nDue stregoni, il nobile Rothgo e la malvagia Belor, lottano tra loro perch\u00e9 entrambi interessati ad ottenere il possesso del Nidus, un oggetto magico dai poteri illimitati. Il Nidus in realt\u00e0 apparteneva a Rothgo ed era stato poi rubato da Belor che lo aveva usato per far viaggiare Rothgo attraverso il tempo e lo spazio cos\u00ec che non sarebbe stato pi\u00f9 in grado di trovarlo. Nell'epoca contemporanea, Rothgo viene ritrovato da tre bambini (Phil, Helen e Terry) quasi senza vita, in una grotta labirintica. Rothgo manda cos\u00ec i bambini attraverso diversi periodi del tempo per cercare l'oggetto. I bambini arrivano in vari punti della storia (durante la Rivoluzione francese, in Grecia antica, durante la guerra civile inglese, ecc), ma i loro tentativi sono costantemente ostacolati da Belor che compare in ogni periodo.\nProduzione.\nLa serie fu prodotta da HTV West e creata da Peter Graham Scott insieme a Bob Baker, che aveva gi\u00e0 scritto diverse storie per \"Doctor Who\". Le musiche furono composte da Sidney Sager.\nRegisti.\nTra i registi sono accreditati:\nSceneggiatori.\nTra gli sceneggiatori sono accreditati:\nDistribuzione.\nLa serie fu trasmessa nel Regno Unito dal 13 maggio 1981 all'8 settembre 1982 sulla rete televisiva Independent Television. \u00c8 stata distribuita anche in Spagna con il titolo \"Dentro del laberinto\"."}
{"id": "4088933", "revid": "1573940", "url": "https://it.wikipedia.org/wiki?curid=4088933", "title": "Chiesa di San Vincenzo Ferreri (Ragusa)", "text": "La chiesa di San Vincenzo Ferreri, altrimenti nota come chiesa della Madonna del Santissimo Rosario, \u00e8 una chiesa di Ragusa situata in piazza G.B. Hodierna, all'ingresso dei Giardini Iblei. La chiesa \u00e8 sconsacrata e, da dicembre del 2010, \u00e8 adibita ad auditorium pubblico.\nStoria.\nLa fondazione della chiesa viene fatta risalire al 1509 ad opera dei frati domenicani. Annesso alla chiesa venne contestualmente realizzato un convento (oggi non pi\u00f9 esistente) successivamente ampliato nel '600. Sebbene non siano noti in dettaglio i danni subiti dal complesso a causa del terremoto del 1693, la presenza di un grande portale murato nella parete nord della chiesa, nonch\u00e9 di altri elementi (come altre aperture murate), fa ritenere che la chiesa non croll\u00f2 del tutto ma venne semplicemente riparata e consolidata. Sia la facciata sia gli interni, infatti, furono rifatti (o perlomeno pesantemente restaurati) durante il 1700, con la costruzione dietro l'abside (nel 1727) di un oratorio adibito a sede della confraternita domenicana.\nLa chiesa e il convento subirono gravi trasformazioni nel XX secolo. Negli anni '20 buona parte dell'oratorio venne demolito per la creazione del viale, interno ai giardini, che collega la chiesa di San Vincenco Ferreri alla chiesa di San Giacomo. Ben pi\u00f9 ingenti furono per\u00f2 i danni apportati tra gli anni '50 e '60 con la demolizione del convento per fare posto ad una scuola superiore. Anche se a causa di questi interventi la chiesa in s\u00e9 riport\u00f2 danni contenuti, il totale abbandono in cui fu relegata negli anni successivi aggravarono pesantemente le sue condizioni e si verific\u00f2 perfino il crollo del tetto.\nNel 2004 furono deliberati i lavori di restauro della chiesa. Oltre ad un restauro completo degli interni (primo tra tutti il rifacimento del tetto) e della facciata, durante l'intervento \u00e8 stata demolita la scuola fabbricata negli anni '50 ridando luce alla parte nord della chiesa e permettendo la messa in opera di alcuni consolidamenti strutturali.\nConclusi i lavori di restauro, dal dicembre 2010 la chiesa \u00e8 adibita ad auditorium pubblico con circa 140 posti a sedere; essa viene usata regolarmente per manifestazioni culturali quali eventi musicali e conferenze pubbliche di vario genere (tra cui incontri di divulgazione scientifica).\nDescrizione.\nFacciata.\nNon \u00e8 noto se la facciata attuale sia stata interamente ricostruita dopo il terremoto del 1693 oppure se negli anni immediatamente successivi al sisma si sia provveduto solo ad un restauro della facciata originale. Lo stile architettonico farebbe propendere per la seconda ipotesi ma i dubbi rimangono.\nLa facciata in s\u00e9 appare relativamente semplice: di forma rettangolare, costruita con conci di calcare, \u00e8 delimitata ai due lati da paraste corinzie. Sopra di esse \u00e8 presente una cornice aggettante mutilata nell'estremit\u00e0 sinistra negli anni '50 per far posto alla scuola, quasi attaccata alla parete della chiesa; la cornice \u00e8 a sua volta sormontata da una balaustra.\nIl portale \u00e8 decorato con due semicolonne corinzie che sorreggono un timpano spezzato ad arco ribassato. Sopra al portale \u00e8 presente una finestra sovrastata da una piccola cornice.\nCampanile.\nUn elemento di rilievo nella facciata \u00e8 il campanile. Sorretto da un robusto basamento, \u00e8 caratterizzato da una cella campanaria a quattro luci. A spiccare \u00e8 comunque la cuspide caratterizzata da piastrelle colorate formanti motivi a zig-zag.\nOrologio solare.\nLa facciata \u00e8 ulteriormente impreziosita dalla presenza di un grande orologio solare; essendo la facciata rivolta quasi ad ovest, l'orologio \u00e8 in genere illuminato nelle ore pomeridiane. Il quadrante \u00e8 ad ore italiche (riportate in nero), in rosso sono riportate anche la linea degli equinozi e quella Gemelli/Leone. Nella parte inferiore si pu\u00f2 leggere la scritta \"LINEA S. VINC. FERRERI\".\nInterni.\nL'interno della chiesa \u00e8 ad una sola navata, terminante con un'abside semicircolare. L'attuale assenza dei dipinti originariamente esistenti \u00e8 comunque ben compensata dalla presenza di numerose colonne tortili arricchite da motivi fogliacei e da putti reggicartiglio. Sulla parete sovrastante uno degli altari laterali \u00e8 possibile ammirare un affresco raffigurante un paesaggio urbano.\nConvento.\nDiciannovesima istituzione dell'Ordine dei frati predicatori in terra di Sicilia, strutture destinate nel 1928 ad edificio scolastico in seguito riedificato."}
{"id": "4088935", "revid": "767487", "url": "https://it.wikipedia.org/wiki?curid=4088935", "title": "Steg-Hohtenn", "text": "Steg-Hohtenn (toponimo tedesco) \u00e8 un comune svizzero di 1\u00a0565 abitanti del Canton Vallese, nel distretto di Raron Occidentale.\nStoria.\n\u00c8 stato istituito nel 2009 con la fusione dei comuni soppressi di Hohtenn e Steg; capoluogo municipale \u00e8 Steg.\nInfrastrutture e trasporti.\nSteg-Hohtenn \u00e8 servito dalla stazione di Hohtenn, sulla ferrovia del L\u00f6tschberg."}
{"id": "4088937", "revid": "767487", "url": "https://it.wikipedia.org/wiki?curid=4088937", "title": "Sami Anbar", "text": "Carriera.\nNella stagione 2010-2011 gioca nel Dubai Club dove colleziona 13 presenze e un goal in UAE Football League. Dalla stagione 2011-2012 milita nel Al-Shabab."}
{"id": "4088938", "revid": "93556", "url": "https://it.wikipedia.org/wiki?curid=4088938", "title": "Cameriere pontificio", "text": "Il cameriere pontificio era, nella Chiesa cattolica, un membro della \"Famiglia pontificia\" incaricato del servizio personale diretto del papa. Vi furono anche dei cosiddetti \"camerieri\" (ted.: \"Erbk\u00e4mmerer\") nelle corti dei principi-vescovi del Sacro Romano Impero. La carica \u00e8 stata abolita nel 1968 da Paolo VI.\nMedioevo.\nNel medioevo il termine designa quelli che oggi sono noti come camerlenghi. Il seguito esso designava i cosiddetti \"cubiculari\", cio\u00e8 i responsabili della camera da letto (\"cubiculum\") del papa. Questa funzione costituiva un vero e proprio ufficio nel Palazzo del Laterano, sul modello bizantino. Presto semplici domestici del papa acquisirono via via maggior importanza nel corso dei secoli.\nRimase una caratteristica: i camerieri sono addetti alla persona del papa. Essi assumono la loro funzione dopo l'elezione del nuovo pontefice e la lasciano alla sua morte. Possono esservi eccezioni: cos\u00ec Gasbert de Valle, nominato cameriere il 18 settembre 1319 da papa Giovanni XXII, conserv\u00f2 la sua funzione finch\u00e9 mor\u00ec (1\u00ba gennaio 1347), servendo come cameriere papa Benedetto XII e papa Clemente VI.\nEpoca moderna.\nNell'epoca moderna i camerieri pontifici furono divisi in pi\u00f9 categorie. Vengono subito distinte le funzioni di cameriere segreto e quella di cameriere d'onore: i camerieri segreti con l'incarico dell'anticamera detta \"segreta\" del papa, per attendere le persone ricevute in udienza privata; i camerieri d'onore incaricati dell'anticamera d'onore, che conduce alla sala del trono, ove il papa riceve in udienza pubblica. I Camerieri Segreti e d'Onore erano tutti Prelati di mantellone, si fregiavano dell'appellativo di Monsignore ed il loro titolo cessava con la morte del pontefice che li avesse nominati.\nCamerieri segreti partecipanti.\nI camerieri segreti partecipanti dovevano essere almeno quattro, erano tutti appartenenti al clero ed avevano preminenza su tutti gli altri camerieri. \nIl loro abito era l'abito proprio dei Prelati di mantellone, dunque composto da talare, fascia, mantellone e fodere paonazzi; nelle sacre funzioni indossavano la cotta salvo diversa disposizione. Nel solenne corteo e nelle sacre funzioni, ove prestassero servizio, indossavano la cappa rossa con mostra di seta, in estate, e d'ermellino in inverno.\nIl primo cameriere segreto partecipante effettuava il servizio di coppiere al papa, servendogli da bere durante i pranzi di gala. \nIl secondo cameriere segreto partecipante fungeva da segretario d'ambasciata, cui spettava, allorquando vi fossero stati sovrani o personaggi di famiglia sovrana in Roma, di portar loro col frullone ed i parafrenieri palatini, le candele, le palme e gli \"Agnus Dei\" benedetti (medaglie contenenti cera benedetta), portavano altres\u00ec le complimentazioni papali non solo ai sovrani, ma anche ai cardinali ed agli ambasciatori in partenza. \nIl terzo cameriere segreto partecipante era chiamato \"guardaroba\", custodiva le vesti e gli oggetti del Pontefice e tra i suoi incarichi era quello di calzare la berretta cardinalizia ai cardinali di nuova nomina.\nIl quarto cameriere segreto partecipante non aveva incarico specifico, ma solitamente svolgeva il ruolo di elemosiniere o sagrista. La funzione di sagrista era tradizionalmente conferita ad un monaco agostiniano che veniva insignito anche del rango episcopale, pertanto non indossava il consueto abito detto \"di mantellone\", ma l'abito episcopale, che invece di essere paonazzo era nero, in quanto ai religiosi era permesso di indossare l'abito prelatizio del colore del proprio abito religioso. \nNel solenne corteo papale sostenevano i flabelli, le torce e il baldacchino papale.\nSotto papa Sisto V erano in numero di otto, per diventare venti sotto papa Clemente X e poi ridiscendere a undici sotto papa Pio VII e stabilizzarsi poi a cinque.\nCamerieri segreti soprannumerari.\nI Camerieri Segreti Soprannumerari prestavano servizio nell\u2019anticamera dell\u2019appartamento pontificio ed assistevano alle cappelle pontificie e alle liturgie papali, sedendo nei banchi incontro al trono del Papa e, nei pontificali, ai gradini del trono stesso. A turni settimanali, nelle udienze papali, presenziavano alla prima anticamera papale assieme al maestro di camera.\nNel solenne corteo papale potevano sostenere i flabelli, le torce e il baldacchino papale, in luogo dei camerieri segreti partecipanti.\nPur essendo una funzione non remunerata, si trattava di un'onorificenza molto ambita poich\u00e9 permetteva di entrare nella Corte Pontificia con funzioni analoghe a quelle di un ciambellano.\nIl loro abito era composto da talare, fascia, mantellone e fodere paonazzi; nelle sacre funzioni indossavano la cotta salvo diversa disposizione. Nel solenne corteo e nelle sacre funzioni, ove prestassero servizio, indossavano la cappa rossa con mostra di seta, in estate, e d'ermellino in inverno.\nErano nove sotto papa Alessandro III e divennero sessanta sotto papa Gregorio XV.\nCamerieri d'onore in abito paonazzo.\nI camerieri d'onore in abito paonazzo erano incaricati dell'anticamera del trono di Sua Santit\u00e0. La loro dignit\u00e0 era immediatamente inferiore a quella dei Camerieri Segreti Soprannumerari, ma come questi ultimi assistevano alle cappelle pontificie col titolo di monsignore e alle liturgie papali, sedendo nei banchi incontro al trono del Papa e, nei pontificali, ai gradini del trono stesso. Nel solenne corteo papale potevano sostenere i flabelli, le torce e il baldacchino papale, in luogo dei camerieri segreti. L\u2019abito era composto da talare, fascia, mantellone e fodere paonazzi; nelle sacre funzioni indossavano la cotta salvo diversa disposizione. Nel solenne corteo e nelle sacre funzioni, laddove prestassero servizio, indossavano la cappa rossa con mostra di seta.\nCamerieri d'onore \"extra urbem\".\nI camerieri d'onore \"extra urbem\" godevano il titolo di monsignore soltanto fuori Roma, appunto \"extra urbem\". Il loro abito era il medesimo dei camerieri segreti, ma anch'esso soltanto fuori Roma. Laddove il papa si fosse recato nei luoghi di residenza di detti camerieri, essi avrebbero indossato l'abito di mantellone e, nelle sacre funzioni, la cappa rossa con mostra di seta di egual colore, in estate, e di ermellino in inverno; dando per\u00f2 sempre precedenza ai camerieri segreti. Come per tutte le cariche proprie dei Prelati di mantellone, anche questa decadeva alla morte del pontefice che li avesse nominati.\nCamerieri laici.\nI camerieri segreti potevano essere di cappa e spada, cio\u00e8 nobili laici, in numero di cinque con precise funzioni e assistenza da camerieri detti \"de numero\" e camerieri laici soprannumerari e camerieri d'onore.&lt;br&gt;\nI \u00abCamerieri segreti di spada e cappa partecipanti\u00bb che svolgevano effettivo servizio nella Famiglia pontificia e partecipavano alle elargizioni degli emolumenti erano:\nEpoca contemporanea.\nPaolo VI riorganizz\u00f2 nel 1968, con il motu proprio \"Pontificalis Domus\", i servizi connessi alla persona del papa, per privilegiare i servizi effettivi a scapito di \u00abquelli che non sono che nominali, decorativi ed esteriori\u00bb. Egli soppresse i camerieri segreti partecipanti, i camerieri d'onore in abito paonazzo, i camerieri d'onore \"extra urbem\" ed i camerieri laici \u00abdi cappa e spada\u00bb. Cre\u00f2 poi i \u00abgentiluomini di Sua Santit\u00e0\u00bb, corpo che accoglie i laici. I camerieri segreti soprannumerari presero il nome di cappellani di Sua Santit\u00e0.\nAraldica dei camerieri pontifici ecclesiastici.\nSebbene la legislazione ecclesiastica si sia dimostrata, nei secoli, non del tutto esauriente in materia di araldica, laddove le costumanze araldiche dei prelati minori non fossero ancora ben regolamentate, la consuetudine ha prevalso. I Camerieri Segreti e d'Onore ecclesiastici hanno sovente elaborato stemmi propri, timbrati dal cappello prelatizio. Le insegne araldiche di Mons. Antonio Frassoni, Cameriere Segreto di Gregorio XV, e Mons. Vincenzo Santini, Cameriere d\u2019Onore di Clemente XI, attestano che, gi\u00e0 dal XVII secolo, per i Camerieri Segreti e d\u2019Onore il cappello fosse nero con dodici fiocchi paonazzi, nell\u2019ordine 1, 2, 3 per ciascun lato."}
{"id": "4088941", "revid": "767487", "url": "https://it.wikipedia.org/wiki?curid=4088941", "title": "L\u00edber Qui\u00f1ones", "text": ""}
{"id": "4088943", "revid": "300971", "url": "https://it.wikipedia.org/wiki?curid=4088943", "title": "Diga di Palagnedra", "text": "La diga di Palagnedra \u00e8 una diga a gravit\u00e0 situata in Svizzera, nel canton Ticino, nei pressi di Palagnedra nel comune di Centovalli.\nDescrizione.\nDescrizione generale.\nLa diga di Palagnedra ha un'altezza di 72 metri e il suo coronamento \u00e8 lungo 207 metri. Il volume del corpo della diga \u00e8 di 65'000 metri cubi. Lo sfioratore ha una capacit\u00e0 di ben 2200 metri cubi al secondo.\nIl lago creato dallo sbarramento, il lago di Palagnedra ha un volume massimo di 4,26 milioni di metri cubi, una lunghezza di 2,2\u00a0km. Le sue acque vengono sfruttate dalle Officine idroelettriche della Maggia (OFIMA).\nIl lago viene usato come bacino di compenso dopo la centrale \"Cavergno\", che turbina le acque provenienti dai diversi impianti tramite il bacino di compenso di Peccia.\nGestione dei sedimenti.\nSin dai primi anni dalla sua messa in servizio, il bacino di Palagnedra ha subito gravi problemi di sedimentazione. Questa problematica viene gestita con due misure principali.\nLa prima misura \u00e8 un tunnel di deviazione di 1,7\u00a0km, costruito nel 1974. Uno sbarramento intermedio deriva ora nella galleria tutte le piene superiori ai 50 m3/s e fino ad un massimo di 240 m3/s.\nMalgrado questa misura, spurghi sono ancora effettuati per eliminare i sedimenti depositati. Un canale che collega la galleria affluente \u00e8 stato costruito per mischiare acque \"chiare\" alle acque cariche di sedimenti immediatamente a valle della diga. Questo dovrebbe permettere di ridurre gli effetti nefasti degli spurghi sull'ambiente.\nGestione del legname.\nDurante una devastante alluvione nel 1978, con un'ondata d'acqua superiore ai 3000 m3/s, la presenza originale del ponte al di sopra dello sfioratore blocc\u00f2 un'impressionante quantit\u00e0 di legname nel bacino, causando una lunga messa fuori servizio dell'impianto e facendo allora anche temere per la stabilit\u00e0 dell'impianto, vista l'erosione subita dalle fondamenta della diga.\nIl problema venne poi risolto con lo spostamento del ponte pi\u00f9 a valle, eliminando cos\u00ec ogni limite superiore dello sfioratore per le grosse piene."}
{"id": "4088944", "revid": "287204", "url": "https://it.wikipedia.org/wiki?curid=4088944", "title": "Liber Qui\u00f1ones", "text": ""}
{"id": "4088945", "revid": "292162", "url": "https://it.wikipedia.org/wiki?curid=4088945", "title": "Elorus", "text": ""}
{"id": "4088946", "revid": "120117655", "url": "https://it.wikipedia.org/wiki?curid=4088946", "title": "Circuito del Carnaro", "text": "Il circuito del Carnaro fu una competizione automobilistica effettuata una sola volta nel 1939 ad Abbazia, nell'Istria orientale allora facente parte del Regno d'Italia\nVicende storiche.\nIl primo (ed unico) circuito del Carnaro fu effettuato per assegnare la \"coppa Mussolini\" il 9 luglio 1939, e fu valido per i Campionati italiani di velocit\u00e0 - classe 1500 cmc. La gara fu effettuata alla periferia di Abbazia sulla strada panoramica per Fiume, su un percorso di 6 km ripetuto 25 volte fino a fare un totale di 150 km di corsa.\nIl percorso era un anello che abbracciava la strada rivierasca da un lato inferiore e quella superiore nel comune di Mattuglie dal lato settentrionale. Infatti si sviluppava su strade normalmente aperte al traffico veicolare e per buona parte era su una litoranea (proprio su quest'ultima erano situati la linea del traguardo ed i box). Presentava 14 curve equamente divise tra sinistra e destra e veniva percorso in senso orario.\nIl direttore di corsa fu Renzo Castagneto e vi parteciparono 8 concorrenti davanti a 30.000 spettatori, con il seguente ordine di arrivo:\nIl vincitore (di questa gara per \"voiturette\") fu Gigi Villoresi su Maserati modello 8CTF ed alla media di 127,15 km/h., seguito da Franco Cortese su Maserati ed Emilio Romano su Maserati. Il giro pi\u00f9 veloce fu ottenuto da Villoresi alla media oraria di km 130,75. Guido Barbieri ebbe un grave incidente nel primo giro, ma ne usc\u00ec quasi incolumo.\nNel 1940 il progettato secondo circuito del Carnaro, al quale avrebbero dovuto partecipare anche vetture tedesche, non fu disputato per il sopraggiungere della seconda guerra mondiale.\nSolo nel 1946 fu riusato il circuito, ma per gare di motocicletta della Jugoslavia (in quanto Abbazia non era pi\u00f9 italiana, essendo stata rinominata Opatija): il circuito da allora e fino al 1977 fu chiamato \"Opatija Circuit\" in serbocroato."}
{"id": "4088949", "revid": "292162", "url": "https://it.wikipedia.org/wiki?curid=4088949", "title": "Helorus", "text": ""}
{"id": "4088950", "revid": "697352", "url": "https://it.wikipedia.org/wiki?curid=4088950", "title": "Volume rendering", "text": ""}
{"id": "4088954", "revid": "767487", "url": "https://it.wikipedia.org/wiki?curid=4088954", "title": "Diga di Panix", "text": "La diga di Panix \u00e8 una diga a gravit\u00e0 situata in Svizzera, nel Canton Grigioni, nel comune di Ilanz (frazione Pigniu).\nDescrizione.\nHa un'altezza di 53 metri e il coronamento \u00e8 lungo 270 metri. Il volume della diga \u00e8 di 161.000 metri cubi.\nIl lago creato dallo sbarramento ha un volume massimo di 7,3 milioni di metri cubi, una lunghezza di 2\u00a0km. Lo sfioratore ha una capacit\u00e0 di 100 metri cubi al secondo.\nLe acque del lago vengono sfruttate dalle Ovras Electricas Glion SA."}
{"id": "4088956", "revid": "3115", "url": "https://it.wikipedia.org/wiki?curid=4088956", "title": "The Gaffer", "text": "The Gaffer \u00e8 una serie televisiva britannica in 20 episodi trasmessi per la prima volta nel corso di 3 stagioni dal 1981 al 1983.\n\u00c8 una sitcom incentrata sulle vicende di Fred Moffatt, un piccolo imprenditore inglese.\nTrama.\nFred Moffatt \u00e8 un sopravvissuto, solo. Barbuto, indossa un cappellaccio e un vestito sgualcito, la sua auto \u00e8 un relitto arrugginito, dirige una societ\u00e0 e deve lottare contro i sindacalisti che cercano di spillargli quanto pi\u00f9 danaro possibile e finanche con la sua segretaria a tratti inutile. In pi\u00f9 egli costantemente cerca di evitare i suoi creditori, tra cui l'uomo delle tasse e il direttore della banca. La serie riflette la condizione precaria di molte piccole imprese dell'epoca e aggiunge un sottofondo di humour nero tipico delle sitcom britanniche.\nNell'ultima stagione, Moffatt, dopo aver tentato inutilmente di entrare in politica, vende l'azienda ai suoi dipendenti ed emigra in Australia per un nuovo inizio, per poi tornare e riprendere l'attivit\u00e0 dopo aver presenziato al matrimonio del figlio Spencer.\nProduzione.\nLa serie, ideata da Graham White, fu prodotta da Yorkshire Television. Il regista \u00e8 Alan Tarrant, lo sceneggiatore Graham White.\nDistribuzione.\nLa serie fu trasmessa nel Regno Unito dal 9 gennaio 1981 al 5 luglio 1983 sulla rete televisiva Independent Television."}
{"id": "4088958", "revid": "767487", "url": "https://it.wikipedia.org/wiki?curid=4088958", "title": "Diga di Pfaffensprung", "text": "La diga di Pfaffensprung \u00e8 una diga ad arco situata in Svizzera, nel Canton Uri, nel comune di Wassen.\nDescrizione.\nHa un'altezza di 32 metri e il coronamento \u00e8 lungo 64 metri. Il volume della diga \u00e8 di 2.000 metri cubi. Il lago creato dallo sbarramento ha un volume massimo di 0,15 milioni di metri cubi, una lunghezza di 300 metri. Lo sfioratore ha una capacit\u00e0 di 350 metri cubi al secondo.\nLe acque del lago vengono sfruttate dalle Schweizerische Bundesbahnen (FFS), che forniscono energia alle proprie linee ferroviarie."}
{"id": "4088959", "revid": "50498155", "url": "https://it.wikipedia.org/wiki?curid=4088959", "title": "Ossicella", "text": ""}
{"id": "4088974", "revid": "292162", "url": "https://it.wikipedia.org/wiki?curid=4088974", "title": "Dedalio", "text": ""}
{"id": "4088975", "revid": "767487", "url": "https://it.wikipedia.org/wiki?curid=4088975", "title": "Blood and Bone", "text": "Blood and Bone (\"Blood and Bone\") \u00e8 un film direct-to-video del 2009 diretto da Ben Ramsey. Il film ha come protagonisti Michael Jai White, Eamonn Walker e Julian Sands, e include l'artista marziale Matt Mullins, l'ex wrestler professionista Ernest \"The Cat\" Miller, i lottatori MMA Bob Sapp, Kimbo Slice, Maurice Smith e Gina Carano e l'ex bodybuilder professionista Melvin Anthony.\nTrama.\nIsaiah Bone \u00e8 un detenuto che esce di prigione per mantenere la promessa fatta all'amico Danny prima che quest'ultimo morisse, ovvero prendersi cura di sua moglie. Ma Bone dovr\u00e0 affrontare una serie di combattimenti che porteranno alla libert\u00e0 Angela, la moglie di Danny, e tutti i suoi amici.\nAccoglienza.\nCritica.\nKam Williams di \"News Blaze\" ha dato un punteggio di 2,5 stelle su 4, definendolo un \"affare splatter decente e low-budget per persone a cui interessano pi\u00f9 il numero di persone sconfitte e mosse di arti marziali ben orchestrate rispetto alla coerenza della storia. Michael Jai White dimostra in questo film che merita considerazione in futuro come star d'azione al livello di Vin Diesel o Sylvester Stallone\".\nCuriosit\u00e0.\nNel film recita anche Robert Wall (L'urlo di Chen terrorizza l'occidente e I 3 dell'operazione cane), ha lo stesso nome O'hara de i 3 dell'operazione Drago;"}
{"id": "4088977", "revid": "1573940", "url": "https://it.wikipedia.org/wiki?curid=4088977", "title": "Drosophila suzukii", "text": "Drosophila suzukii , o moscerino dei piccoli frutti, \u00e8 un insetto del genere \"Drosophila\" (Diptera: Drosophilidae), sottogenere \"Sophophora\".\nProveniente con ogni probabilit\u00e0 dalla Cina, \u00e8 caratterizzato dalla presenza di grandi occhi di colore rosso.\nIl maschio presenta una distinta macchia scura vicino alla punta di ogni ala, caratteristica non presente nella femmina.\nA differenza del moscerino della frutta e di altre specie simili, che sono principalmente attratti da frutta marcia, \"D. suzukii\" attacca la frutta fresca e matura, depositando le uova sotto l'epidermide, grazie alla presenza di un ovodepositore particolarmente robusto e adatto. Le larve si schiudono e si sviluppano nel frutto, distruggendo il valore commerciale dello stesso."}
{"id": "4088978", "revid": "1305772", "url": "https://it.wikipedia.org/wiki?curid=4088978", "title": "The Hello Goodbye Man", "text": "The Hello Goodbye Man \u00e8 una serie televisiva britannica in 6 episodi trasmessi per la prima volta nel corso di una sola stagione nel 1984.\nProduzione.\nLa serie fu prodotta da British Broadcasting Corporation Il regista \u00e8 Alan J.W. Bell, lo sceneggiatore David Nobbs.\nDistribuzione.\nLa serie fu trasmessa nel Regno Unito dal 5 gennaio 1984 al 9 febbraio 1984 sulla rete televisiva BBC Two."}
{"id": "4088980", "revid": "599013", "url": "https://it.wikipedia.org/wiki?curid=4088980", "title": "Fabio D'Elia", "text": "Carriera.\nClub.\nInizia la sua carriera da professionista nel 2001 nel Chur 97, dopo aver trascorso nove anni nelle giovanili dello Schaan. Nel 2003 passa al , squadra del Liechtenstein, in cui colleziona 49 presenze e 6 gol. Nel 2006 si trasferisce all'Eschen Mauren.\nNazionale.\nIl debutto ufficiale nella Nazionale di calcio del Liechtenstein arriva il 25 aprile 2001, nella partita di qualificazione per il Mondiale 2002, persa dal Liechtenstein 2-0 contro l'Austria.\nCon 50 presenze si trova al decimo posto nella classifica di tutti i tempi delle presenze della nazionale del Liechtenstein."}
{"id": "4088982", "revid": "1305772", "url": "https://it.wikipedia.org/wiki?curid=4088982", "title": "The Return of Sherlock Holmes", "text": ""}
{"id": "4088983", "revid": "1870933", "url": "https://it.wikipedia.org/wiki?curid=4088983", "title": "Tomislav Kostadinov", "text": ""}
{"id": "4088987", "revid": "725642", "url": "https://it.wikipedia.org/wiki?curid=4088987", "title": "S voice", "text": ""}
{"id": "4088988", "revid": "729019", "url": "https://it.wikipedia.org/wiki?curid=4088988", "title": "Autoroute A10 (Belgio)", "text": "L'Autoroute A10 (o A10) belga parte da Ostenda, fino ad arrivare a Bruxelles. L'autostrada \u00e8 lunga 104\u00a0km."}
{"id": "4088993", "revid": "121658", "url": "https://it.wikipedia.org/wiki?curid=4088993", "title": "Thomas Jones Woodward", "text": ""}
{"id": "4088996", "revid": "585241", "url": "https://it.wikipedia.org/wiki?curid=4088996", "title": "Folco Scotti", "text": "Biografia.\nMembro della famiglia Scotti di Piacenza che aveva origini irlandesi, \"Scoti\" era il nome dato agli irlandesi venuti in Italia.\nA vent'anni entr\u00f2 presso i canonici regolari di Sant'Eufemia e and\u00f2 a studiare teologia alla Sorbona. Verso i trent'anni divenne priore di Sant'Eufemia. In seguito divenne arciprete della cattedrale e poi vescovo di Piacenza dal 1210 al 1216.\nRimasta vacante la sede di Pavia, papa Onorio III lo trasfer\u00ec alla sede vescovile lombarda, dove rimase fino alla morte.\nGenealogia episcopale.\nLa genealogia episcopale \u00e8:"}
{"id": "4088997", "revid": "1543377", "url": "https://it.wikipedia.org/wiki?curid=4088997", "title": "Francesco Fransoni", "text": "Biografia.\nFormazione culturale e primi incarichi consolari.\nCompletati gli studi liceali a Roma, Fransoni frequent\u00f2 il R. Istituto di Scienze Politiche \u201cVittorio Alfieri\u201d di Firenze dove consegu\u00ec la laurea nel 1910. Nel 1911 si arruol\u00f2 nell'esercito come volontario, partecipando alla campagna di Libia e conseguendo una medaglia d'argento al valore militare.\nA seguito di concorso pubblico, Francesco Fransoni entr\u00f2 al Ministero degli Affari Esteri il 6 aprile 1913, in qualit\u00e0 di addetto consolare e fu assegnato all'ufficio competente in questioni di nazionalit\u00e0, estradizione e protezione consolare. Il 20 aprile 1914 fu destinato a Tunisi, con funzioni di vice console; il 30 giugno 1916 al consolato di New York e il 28 febbraio 1918 venne promosso vice console di prima classe. Rientr\u00f2 a Roma il 12 febbraio 1919.\nL'esperienza georgiana.\nIl 31 dicembre 1919 Fransoni fu nominato reggente del consolato italiano a Tblisi, all'epoca capitale della Federazione Transcaucasica, che comprendeva Armenia, Azerbaigian e Georgia. Qui conobbe la principessa georgiana Marina Matchabelli, che spos\u00f2 l'11 aprile 1920. Nel febbraio del 1921, la Georgia fu invasa dalla Russia sovietica, ma Fransoni rimase al suo posto per continuare a curare gli interessi commerciali italiani e il rimpatrio di molti connazionali. Durante l'estate del 1922 le autorit\u00e0 governative ostacolarono l'azione dell'ambulatorio italiano di Tblisi, che offriva servizi sanitari anche alla popolazione locale. Ne nacque una grave crisi che, il 23 agosto 1922, port\u00f2 alla rottura delle relazioni diplomatiche e alla chiusura della rappresentanza italiana nel Caucaso.\nCarriera diplomatica.\nIl 20 giugno 1923 Fransoni rientr\u00f2 al Ministero degli Esteri e fu promosso Segretario di legazione. Il 21 settembre 1926, fu trasferito a Rio de Janeiro; il 21 aprile 1929 a La Paz e il 9 gennaio 1930 a Buenos Aires, come primo segretario con funzioni di consigliere. Fu poi Consigliere d'ambasciata a Parigi (1932-1935) e inviato straordinario a Kaunas, in Lituania (1935-1938). Il 22 giugno 1938 fu inviato a Praga come ministro plenipotenziario di seconda classe; il 28 settembre 1939 fu trasferito a Stoccolma. Infine, dal 21 giugno 1941 al maggio del 1943 fu ministro plenipotenziario a Lisbona.\nI contatti segreti con gli alleati.\nA Lisbona, Capitale di un paese neutrale, Fransoni fu protagonista di un tentativo di contatto con l'ambasciata inglese concernente la disponibilit\u00e0 dell'Italia a dissociarsi dalla Germania nazista, secondo condizioni da concordare. Tali tentativi furono svolti dal diplomatico italiano tramite un intermediario, il ministro di Romania a Lisbona Jan Pangal, che era in contatto con il responsabile della legazione britannica Ronald Campbell. Tramite Pangal, Fransoni era gi\u00e0 venuto a conoscere notizie di cui aveva tempestivamente informato il Ministro degli Esteri Galeazzo Ciano, circa l'imminenza dello sbarco anglo-americano in Marocco. Secondo i documenti anglo-americani l'iniziativa di Fransoni sarebbe partita su impulso di un membro di Casa Savoia (forse la principessa Maria Jos\u00e8 di Savoia) nell'ottobre del 1942; l'esistenza di tali contatti fu comunicata dal Ministro degli Esteri britannico Anthony Eden agli alleati americani e sovietici il 17 dicembre 1942, con la precisazione che il governo inglese aveva deciso di non darne esito. In un successivo rapporto dello stesso Fransoni per Mussolini del 26 giugno 1943 risulterebbe che anche Ciano avesse deciso di lasciar cadere tali tentativi.\nNel maggio del 1943, Fransoni fu sostituito a Lisbona da Renato Prunas. Rientrato a Roma, subentr\u00f2 a Prunas quale direttore degli Affari Transoceanici e rimase nella Capitale anche durante il periodo dell'occupazione tedesca (1943-1944).\nDopoguerra.\nIl 9 novembre 1945, Fransoni fu nominato ambasciatore d'Italia in Cina, ma non vi si rec\u00f2 mai. Il 6 marzo 1946 fu trasferito a Bruxelles; nel marzo del 1947 fu promosso ambasciatore di grado. Il 25 novembre 1946, il Ministro Pietro Nenni nomin\u00f2 Francesco Fransoni Segretario generale del Ministero degli Affari Esteri, in sostituzione \u2013 ancora una volta \u2013 di Renato Prunas. Ma, dopo nemmeno due anni, il 19 maggio 1948, Fransoni rassegn\u00f2, per iscritto, le proprie dimissioni dalla carica di segretario generale e dal servizio. Il nuovo Ministro degli Esteri, Carlo Sforza, ritenne opportuno di non insistere per quanto riguarda le dimissioni dalla carica, che divennero irrevocabili il 31 maggio successivo, ma propose a Fransoni di restare in servizio per ulteriori incarichi, che lo stesso rifiut\u00f2 ugualmente. Nella seduta della Camera dei Deputati del 15 novembre 1948, la vicenda fu oggetto d'interrogazione da parte dell'onorevole Giovanni Alliata Di Montereale, cui fu data risposta dal sottosegretario Giuseppe Brusasca.\nIl 28 giugno 1949, Fransoni fu collocato a riposo, e mor\u00ec a Roma venticinque anni dopo."}
{"id": "4088998", "revid": "46931", "url": "https://it.wikipedia.org/wiki?curid=4088998", "title": "The Case-Book of Sherlock Holmes", "text": ""}
{"id": "4089001", "revid": "46931", "url": "https://it.wikipedia.org/wiki?curid=4089001", "title": "The Memoirs of Sherlock Holmes", "text": ""}
{"id": "4089006", "revid": "729019", "url": "https://it.wikipedia.org/wiki?curid=4089006", "title": "Aeroporto Internazionale di Marsa Alam", "text": "LAeroporto Internazionale di Marsa Alam , , \u00e8 uno scalo aeroportuale egiziano sito a qualche chilometro a Nord-Ovest del centro turistico Marsa Alam. Vista la necessit\u00e0 dei turisti europei di raggiungere le destinazioni sul Mar Rosso, insieme ad altri aeroporti che servono localit\u00e0 balneari affacciate allo stesso mare come l'Aeroporto Internazionale di Sharm el-Sheikh di Sharm el-Sheikh, anche Marsa Alam ha costruito il suo aeroporto internazionale, inaugurato il 16 ottobre 2003.\nLa struttura \u00e8 posta a un'altitudine di 77\u00a0m / 251\u00a0ft sul livello del mare ed \u00e8 dotata di una pista di atterraggio con superficie in asfalto lunga e larga 45 m (9\u00a0843 per 148\u00a0ft) con orientamento 15/33, equipaggiata con impianto di illuminazione a media intensit\u00e0 (MIRL) e, nella sola Runway 33, di sistema di assistenza all'atterraggio PAPI.\nIl proprietario dell'Aeroporto di Marsa Alam \u00e8 la EMAK Marsa Alam for Management &amp; Operation Airports, sussidiaria del gruppo del Kuwait M. A. Kharafi &amp; Sons. \u00c8 per\u00f2 gestito dalla societ\u00e0 Groupe ADP.\nStatistiche.\nAttualmente l'aeroporto pu\u00f2 gestire fino a 600 passeggeri per ora. In futuro sar\u00e0 in grado di gestirne 2\u00a0500.\nNel 2012 l'aeroporto ha servito 8\u00a0432 passeggeri (con un incremento del 30% rispetto al 2011)"}
{"id": "4089007", "revid": "481666", "url": "https://it.wikipedia.org/wiki?curid=4089007", "title": "Norval MacGregor", "text": "Biografia.\nNato il 3 aprile 1862 a River Falls, nel Wisconsin, Norval MacGregor esord\u00ec come regista nel 1913 in \"The Ball of Yarn\", un cortometraggio scritto e interpretato da Nell Shipman, un'attrice e regista molto nota per i suoi film sulla natura. Con lei, MacGregor gir\u00f2 anche la pellicola seguente. Subito dopo, il regista cominci\u00f2 a lavorare alla Selig Polyscope, compagnia per cui gir\u00f2 la maggior parte dei suoi film.\nNel 1914, anno in cui MacGregor diresse ben trentasei pellicole, il regista fece il suo esordio anche come attore, apparendo nel cast di \"The Spoilers\"."}
{"id": "4089009", "revid": "2127271", "url": "https://it.wikipedia.org/wiki?curid=4089009", "title": "Ilija Nestorovski", "text": "Caratteristiche tecniche.\n\u00c8 un centravanti, di piede mancino, forte fisicamente e nel gioco aereo. Possiede delle ottime doti atletiche e acrobatiche nel segnare reti in acrobazia, ma anche nel realizzare gol da opportunista. Possiede inoltre una buona abilit\u00e0 nel calciare verso la porta con entrambi i piedi. Abile finalizzatore, \u00e8 molto bravo anche negli spostamenti fuori dall'area.\nCarriera.\nClub.\nInizi.\nCresciuto nelle giovanili del , club della sua citt\u00e0 natale, viene aggregato in prima squadra nel 2006 all'et\u00e0 di 16 anni, dove resta per quattro anni segnando 39 gol in 96 gare di campionato. Nella sessione invernale del 2010 viene ceduto allo , club di prima divisione ceca. Terminer\u00e0 la stagione totalizzando 10 partite e 1 gol in una vittoria interna 3-1 contro lo . La stagione seguente giocher\u00e0 18 partite segnando ancora un solo gol, prima di essere mandato in prestito al e al .\nInter Zapre\u0161i\u0107.\nIl 9 agosto 2013 viene ceduto prima in prestito e poi a titolo definitivo all'. Nell'avventura croata ottiene maggior successo in quanto si laureer\u00e0 capocannoniere del campionato per ben tre volte di fila: due volte nella Druga HNL, serie cadetta del campionato croato, con 20 e 24 gol, contribuendo alla promozione della sua squadra, e successivamente nella massima serie, la Prva HNL, con 25 gol.\nPalermo.\nIl 6 gennaio 2016 viene annunciato il suo ingaggio da parte del , pur restando in Croazia fino al termine della stagione, in quanto la societ\u00e0 rosanero non poteva tesserare un giocatore extracomunitario in quel momento. Il suo acquisto viene ufficializzato soltanto il 3 agosto 2016 nonostante avesse gi\u00e0 preso parte al ritiro della squadra siciliana a Bad Kleinkirchheim. Il suo debutto con la maglia dei siciliani \u00e8 avvenuto il 12 agosto 2016 nella partita di Coppa Italia Palermo- (1-0 dts), in cui \u00e8 partito titolare, mentre ha esordito in Serie A il 21 agosto seguente nella gara Palermo- (0-1), subentrando a Norbert Balogh nel secondo tempo. Il 18 settembre 2016 realizza il suo primo gol in Serie A nella partita pareggiata contro il per 1-1. Si ripete poi tre giorni pi\u00f9 tardi nel turno infrasettimanale a Bergamo contro l', segnando all'89' il gol che regala ai rosanero la prima vittoria in campionato.\nNonostante la stagione negativa della squadra, Nestorovski spicca il volo ed \u00e8 protagonista di una stagione molto positiva, andando a segno 7 volte in 10 partite. A dispetto del penultimo posto nella classifica finale e la conseguente retrocessione del club in Serie B, chiude la prima stagione di Serie A con il Palermo come capocannoniere e miglior marcatore dei siciliani con 11 reti. Nonostante le offerte proposte da altre squadre di A, tra cui e , decide di voler rimanere con i rosanero e diventa capitano dei siciliani nell'annata successiva in Serie B. Segna la prima rete stagionale all\u2019esordio in campionato contro lo . Realizza le prime doppiette in maglia rosanero contro , e (tutte partite vinte dalla sua squadra). Nonostante una stagione da 13 reti in 28 gare, nei play-off non va a segno in nessuno delle 3 gare dei rosanero usciti sconfitti nella finale contro il Frosinone.\nL'anno successivo gioca 26 partite e segna 14 reti che aiutano i siciliani ad arrivare terzi, salvo poi venire esclusi dai play-off per illeciti amministrativi verificatisi negli anni precedenti del Palermo: la squadra prima viene retrocessa a tavolino all\u2019ultimo posto, poi viene \u201ctrasportata\u201d all\u2019undicesimo posto in classifica. Abbastanza clamorosamente, in seguito, a inizio estate il Palermo viene originariamente escluso dai campionati professionistici per delle inadempienze finanziarie, causate dalla nuova propriet\u00e0 \u201cArkus Network\u201d, alle quali seguono lo svincolamento del giocatore cos\u00ec come avviene per tutti i suoi compagni di squadra e, nell\u2019ottobre 2019, il definitivo fallimento del club.\nDal 2019, attualmente, \u00e8 in nona posizione nella classifica dei migliori marcatori di sempre nella storia del Palermo.\nUdinese.\nRimasto svincolato a seguito del fallimento del Palermo, il 26 luglio 2019 viene acquistato a parametro zero dall', con cui firma un contratto triennale. L'esordio avviene il 18 agosto nel terzo turno di Coppa Italia contro il S\u00fcdtirol. Il 24 novembre segna il suo primo gol con i friulani, quello del provvisorio vantaggio nella sconfitta in trasferta per 2-1 contro la Sampdoria. Nell'aprile 2021 durante un allenamento, si procura la rottura completa del legamento crociato anteriore del ginocchio sinistro, costringendolo ad uno stop forzato di almeno sei mesi e a saltare con la propria nazionale il campionato europeo.\nNazionale.\nHa militato nella Macedonia U-19 e nella Macedonia U-21 e ha giocato tutte le sei partite del campionato europeo Under-21 del 2013 al quale ha preso parte la sua nazionale. Il 9 ottobre 2015 ha fatto il suo debutto nella nazionale maggiore contro l'Ucraina in una gara valevole per le qualificazioni ad Euro 2016. Il 29 maggio 2016 ha segnato la sua prima rete in nazionale, nella vittoria in amichevole per 3-1 contro l'Azerbaigian. Il 9 ottobre 2016 \u00e8 grande protagonista nella partita di qualificazione ai Mondiali 2018 giocata contro l'Italia colpendo una traversa, segnando il gol del pareggio e poi fornendo l'assist per il gol del momentaneo 2-1, prima di uscire per infortunio. La partita finir\u00e0 poi 2-3 per gli azzurri. Dopo la partita la UEFA lo celebra per essere riuscito a segnare 5 goal nelle ultime cinque partite in cui \u00e8 partito dal primo minuto: 3 con il Palermo e 2 con la Macedonia.\nIl 28 marzo 2021 viene espulso dal ritiro della nazionale dopo avere rivolto degli insulti mentre ripreso dalle telecamere subito dopo avere realizzato il rigore del definitivo 5-0 contro il . A fine partita ha dichiarato che le sue parole erano rivolte a delle persone che lo avevano minacciato di morte.\nStatistiche.\nPresenze e reti nei club.\n\"Statistiche aggiornate al 19 dicembre 2021.\"\nCronologia presenze e reti in nazionale.\n "}
{"id": "4089010", "revid": "1782831", "url": "https://it.wikipedia.org/wiki?curid=4089010", "title": "Cappella dei Borbone", "text": "La cappella dei Borbone \u00e8 una cappella barocca della basilica di Santa Chiara di Napoli.\nTestimonianza settecentesca della basilica scampata ai bombardamenti alleati del 1943, la cappella conserva la sepoltura di diverse personalit\u00e0 della dinastia dei Borbone di Napoli con i loro familiari, da Ferdinando I a Francesco II.\nStoria e descrizione.\nLa nascita della cappella avviene nel 1742 su volont\u00e0 di re Carlo di Borbone il quale la intese solo provvisoriamente, in attesa che venisse costruita in un altro luogo la definitiva struttura che avrebbe ospitato i reali con le famiglie. Col tempo e con l'aggiunta man mano di altri componenti della casa borbonica nella cappella, l'ambiente divenne definitivamente stabile nell'ospitare i reali. \nI resti di Francesco II, ultimo re di Napoli, di sua moglie Maria Sofia e della loro figlia Maria Cristina, furono portati in loco solo nel 1984 in quanto fino ad allora erano sepolti nella romana chiesa dello Spirito Santo dei Napoletani. \nSulla parete di destra, vi sono le lapidi commemorative dei membri della famiglia reale qui sepolti con i loro pi\u00f9 stretti parenti:\nSulla parete sinistra, invece, due putti su di un monumento funebre sorreggono una targa commemorativa in cui c'\u00e8 la dedica di Carlo III al figlio primogenito Filippo morto questi a soli trent'anni di et\u00e0 per via del vaiolo. L'opera in questione fu del Sanmartino e datata 1777.\nLa pala d'altare \u00e8 una \"Incredulit\u00e0 di San Tommaso\" di Girolamo Macchietti, eseguita ben prima della nascita della cappella, durante il periodo di soggiorno dell'artista fiorentino a Napoli avvenuto tra il 1578 ed il 1583.\nLa famiglia reale dei Borbone di Napoli continua tutt'oggi a possedere i diritti di sepoltura nella cappella, anche se recentemente solo una lapide ricorda il principe Ferdinando Maria di Borbone-Due Sicilie duca di Castro, scomparso nel 2008 e di sua moglie Chantal de Chevron Villette, padre dell'attuale duca di Castro, ramo ultrogenito del casato, principe Carlo di Borbone-Due Sicilie. Mentre ancora non \u00e8 stata apposta quella che ricorda S.A.R. il Principe Don Carlos Maria, Duca di Calabria, Conte di Caserta, Infante di Spagna, Capo della Real Casa, esponente del ramo primogenito dei Conti di Caserta."}
{"id": "4089015", "revid": "438678", "url": "https://it.wikipedia.org/wiki?curid=4089015", "title": "Slaughterhouse (album)", "text": "Slaughterhouse \u00e8 il primo album in studio con il quale il gruppo hip Hop Slaughterhouse debutta. L'album \u00e8 stato pubblicato l'11 agosto 2009 dalla E1 Music, casa discografica con la quale il gruppo aveva un contratto prima di passare ufficialmente alla Shady Records. "}
{"id": "4089016", "revid": "105611", "url": "https://it.wikipedia.org/wiki?curid=4089016", "title": "Toponomastica in lingua italiana dell'Alto Adige", "text": ""}
{"id": "4089020", "revid": "1305772", "url": "https://it.wikipedia.org/wiki?curid=4089020", "title": "Hoffer", "text": "Hoffer:"}
{"id": "4089021", "revid": "181699", "url": "https://it.wikipedia.org/wiki?curid=4089021", "title": "Gens Vipsania", "text": "La gens Vipsania era una gens romana presente durante la tarda Repubblica e nel primo impero. Due membri di questa gens raggiunsero il consolato nel corso del I secolo d.C. Le origini della gens sono oscure.\nI \"tria nomina\" usati dalla gens.\nI prenomina utilizzati dalla gens furono \"Lucius\", \"Marcus\" e \"Gaius\" per gli uomini, \"Iulia\" e \"Marcella\" per le donne. L'unico cognomen usato dalla gens fu \"Agrippa\" per gli uomini, \"Agrippina\" per le donne."}
{"id": "4089022", "revid": "326822", "url": "https://it.wikipedia.org/wiki?curid=4089022", "title": "Social tv", "text": ""}
{"id": "4089024", "revid": "466539", "url": "https://it.wikipedia.org/wiki?curid=4089024", "title": "Larisa Iordache", "text": "Carriera Juniores.\nLarisa inizia a praticare ginnastica artistica con la \"CSS Dinamo Club\" di Bucarest all'et\u00e0 di quattro anni e mezzo. Nel 2008 entra a far parte della squadra rumena juniores, dove inizia ad allenarsi con Ramona Micu, Adela Popa, Cristian Moldovan e Lacramioara Moldovan. La sua carriera come ginnasta juniores \u00e8 ricca di successi e medaglie internazionali: vince quattro medaglie ai Campionati Europei di Birmingham (un oro, due argenti e un bronzo) e sei medaglie alle Olimpiadi Europee Giovanili (tre ori e tre argenti).\n2009-2010: Campionessa Europea Juniores.\nNel 2009 vince il prestigioso trofeo \"Top Gym\" in Belgio. Vince inoltre la medaglia d'oro alla trave e il bronzo nel concorso a squadre; arriva settima alle parallele asimmetriche. La serie di successi internazionali continua con la partecipazione al \"Campionato Internazionale Rumeno\", dove ottiene i punteggi pi\u00f9 alti delle ginnaste senior sia alla trave sia al corpo libero.\nL'anno successivo viene selezionata per partecipare ai Campionati Europei di Birmingham. Diventa campionessa europea al corpo libero insieme alla russa Anastasija Gri\u0161ina, vince l'argento alla trave e nel concorso a squadre, il bronzo nel concorso individuale. Inoltre, arriva quarta al volteggio.\n2011: Campionessa Olimpionica Europea Juniores.\nNel 2011 vince il concorso generale individuale in diverse competizioni internazionali, come il \"Gym-Festival\" di Trnava (con 59.500 punti) e nell'incontro contro la Gran Bretagna (58.300 punti). Il successo pi\u00f9 importante dell'anno lo ottiene partecipando alle EYOF, le Olimpiadi Giovanili. Qui, vince il concorso individuale e diventa campionessa alla trave e al corpo libero. Inoltre, vince la medaglia d'argento alle parallele asimmetriche, al volteggio e con la squadra rumena.\nCarriera Senior.\n2012: Successo ai Campionati Europei di Bruxelles.\nNel marzo 2012, Larisa fa il suo debutto internazionale come seniores partecipando all'American Cup di New York. Arriva terza nel concorso generale individuale dietro Jordyn Wieber e Alexandra Raisman. Il mese seguente compete con alcune connazionali alla World Cup di Doha. Dopo una caduta alla trave durante le qualificazioni, compete solo alle parallele asimmetriche arrivando al quarto posto. In aprile prende parte a un'amichevole con la Francia e la Germania. Qui, esegue il suo nuovo corpo libero nel quale \u00e8 compreso uno dei pi\u00f9 difficili elementi del \"Codice dei Punteggi\": il Silivas.\nA maggio contribuisce a far vincere alla squadra rumena l'oro ai Campionati Europei di Bruxelles. Individualmente si qualifica per la finale al corpo libero, alla trave e alle parallele asimmetriche. Larisa e Anastasija Gri\u0161ina sono le uniche due ginnaste ad essersi qualificate per tre finali ad attrezzo. Si ritira dalla finale alle parallele asimmetriche, vince l'oro al corpo libero e l'argento alla trave, dietro alla connazionale e medaglia d'oro ad Atene 2004 C\u0103t\u0103lina Ponor.\nOlimpiadi di Londra.\nInsieme alle connazionali Diana Bulimar, Diana Chelaru, Sandra Izba\u0219a e C\u0103t\u0103lina Ponor entra a far parte della squadra olimpica che parteciper\u00e0 ai Giochi della XXX Olimpiade.\nIl 29 luglio, con la giornata di qualificazione femminile, inizia la sua avventura olimpica. Compete in tutti e quattro gli attrezzi e contribuisce a far qualificare la squadra rumena al quarto posto, con un complessivo di 176.264, dietro la Cina terza classificata di qualche decimo (176.637). Individualmente, a causa di un problema al piede, svolge dei discreti esercizi in tutti e quattro gli attrezzi: 15.100 al volteggio, 14.100 alla trave, 14.800 alle parallele asimmetriche e 13.800 al corpo libero, a causa di una caduta. Si qualifica per il concorso individuale al nono posto.\nIl 31 luglio compete a volteggio e corpo libero per la finale a squadre. Con degli altissimi punteggi, 15.100 al volteggio e 15.200 al corpo libero, vince il bronzo insieme alla squadra rumena, che \u00e8 presente sul podio olimpico dalle Olimpiadi di Montr\u00e9al 1976.\n2013: Campionati Europei di Mosca e bronzo mondiale.\nLarisa viene iscritta per quattro tappe di World Cup: l'American Cup, la Roche-sur-Yon World Cup, la Cottbus World Cub (con la compagna di squadra Diana Bulimar) e la Doha World Cup. Non partecipa alle prime tre competizioni a causa di un infortunio. A Doha vince l'oro alla trave e l'argento al corpo libero.\nViene scelta, insieme a Diana Bulimar, per rappresentare la Romania ai Campionati Europei di Mosca. Larisa \u00e8 considerata come una delle favorite per vincere il concorso generale individuale, infatti riesce a qualificarsi col primo punteggio. Tuttavia arriva seconda in finale, dietro alla russa Alija Mustafina che la rimonta durante l'ultima rotazione alle parallele. Vince altre due medaglie d'argento: al volteggio, insieme all'olandese No\u00ebl van Klaveren e al corpo libero. Diventa campionessa europea a trave.\nPartecipa, nel mese di settembre, ai Campionati Nazionali dove vince il titolo all-around. Diviene, inoltre, campionessa nazionale a trave, parallele e vice-campionessa al corpo libero, dietro Sandra Izbasa.\nViene scelta per rappresentare la sua nazione ai Campionati Mondiali di Anversa, dal 30 settembre al 6 ottobre. Durante le qualificazioni svolge un buon salto al volteggio (14.933), una buonissima trave (15.266), un buon corpo libero (14.333), ma commette un grave errore alle parallele (13.166). Riesce a qualificarsi per il concorso individuale al quarto posto, per la finale a trave al primo posto e per quella a corpo libero al terzo posto.\nDurante il concorso individuale Larisa svolge dei buoni esercizi al volteggio (15.033), alle parallele (14.200), un'inaspettata caduta dalla trave non la fa andare oltre un 13.700 e compromette la gara. Infine, nonostante un buon corpo libero (14.700) non riesce a vincere nessuna medaglia e finisce al quarto posto come nei preliminari.\nDurante la finale a trave cade ancora una volta e non riesce a diventare campionessa mondiale di specialit\u00e0 fermandosi al settimo posto con 13.933; dopo questa delusione, riesce a vincere un bronzo al corpo libero con un punteggio di 14.600, dietro all'italiana Vanessa Ferrari di 33 millesimi e alla statunitense Simone Biles di quattro decimi.\n2014: Campionati Europei di Sofia e Campionati Mondiali di Nanning.\nPartecipa ai Campionati Europei di Sofia, dove \u00e8 l'unica a qualificarsi per tutte le finali di specialit\u00e0 e l'unica ad aver vinto due medaglie d'oro. Nella finale a squadre vince la medaglia d'oro insieme alla Romania. Nelle finali di specialit\u00e0 conquista la medaglia di bronzo al volteggio (14.533), d'argento alla trave (14.800) e la medaglia d'oro al corpo libero, a pari merito con Vanessa Ferrari (14.800). Avendo vinto quattro medaglie, \u00e8 la ginnasta pi\u00f9 decorata della competizione.\nIn ottobre viene selezionata per partecipare ai Campionati Mondiali di Nanning, in Cina. Con 59.765 punti, arriva seconda nel concorso individuale, dietro solo a Simone Biles (60.231). Nelle finali di specialit\u00e0 vince la medaglia d'argento al corpo libero (14.800) e, a causa di una caduta, arriva quinta alla trave. Con la squadra rumena si posiziona al quarto posto.\nViene invitata, insieme a Marius Berbecar, al \"Memorial Arthur Gander\" del 29 ottobre. Con un errore nell'ultima diagonale al corpo libero (13.500), si posiziona al secondo posto a soli due decimi dalla vincitrice Daria Spiridonova. A fine anno Iordache partecipa alle Coppe del Mondo di Stoccarda e di Glasgow. A Stoccarda vince il titolo individuale (59.766) davanti a Jessica L\u00f3pez e Kim Bui. Ottiene il punteggio pi\u00f9 elevato in ogni evento a eccezione delle parallele asimmetriche. A Glasgow Iordache realizza il punteggio pi\u00f9 alto in ogni evento guadagnando l'oro individuale con 59.232 punti, con quasi tre punti di vantaggio sulla seconda classificata Elsabeth Black.\n2015: Campionati Mondiali di Glasgow.\nIordache avrebbe dovuto partecipare alla Coppa del Mondo di Doha e di Cottbus, ma \u00e8 stata estromessa da un infortunio alla caviglia. In seguito manca anche i Campionati Europei di Montpellier, mentre gli esami scolastici le impediscono di partecipare ai I Giochi europei di Baku.\nTorna a competere il 12 settembre in occasione dell'incontro amichevole con la Francia, vincendo l'oro individuale con il punteggio complessivo 58.150 e contribuendo alla vittoria della squadra rumena. Il 24 settembre viene convocata nella selezione che parteciper\u00e0 ai Campionati Mondiali di Glasgow, insieme a C\u0103t\u0103lina Ponor, Diana Bulimar, Laura Jurca, Ana Maria Ocoli\u015fan, e Silvia Zarzu. La prestazione della nazionale rumena ai Mondiali, che nel frattempo ha perso Ponor che si \u00e8 dovuta sottoporre a un intervento chirurgico, \u00e8 disastrosa. Alle qualificazioni Iordache ottiene un deludente punteggio individuale (55.698) dopo avere compromesso l'esercizio al corpo libero ed essere caduta alle parallele asimmetriche e alla trave. La squadra rumena termina al tredicesimo posto, non riuscendo a qualificarsi per le Olimpiadi di Rio de Janeiro 2016. Iordache termina le qualificazioni per la gara individuale al sedicesimo posto, ma in finale si riprende, vincendo la medaglia di bronzo col punteggio 59.107 dietro Gabrielle Douglas e Simone Biles.\nDopo i campionati mondiali Iordache prende parte al Memorial Arthur Gander, vincendo l'oro individuale davanti alla tedesca Pauline Sch\u00e4fer e a Diana Bulimar.\nInfortunio nel 2016.\nNel mese di marzo, Larisa Iordache si frattura in allenamento un dito della mano ed \u00e8 costretta a sottoporsi a un intervento chirurgico. \u00c8 costretta a saltare il \"Test Event olimpico\" di Aprile, e la Romania non riesce a qualificare una squadra completa alle Olimpiadi. Sebbene sia ritornata a competere in diverse occasioni, inclusi due incontri amichevoli e i campionati nazionali rumeni dove ha vinto il suo quarto titolo individuale consecutivo, la mancanza di preparazione derivante dall'infortunio le \u00e8 costata il posto alle Olimpiadi di Rio de Janeiro 2016. Si \u00e8 comunque recata a Rio come sostituta di C\u0103t\u0103lina Ponor, che ha ricevuto anche l'onore di essere la portabandiera della Romania.\nDopo i Giochi olimpici Iordache conferma la sua volont\u00e0 di continuare, con l'intenzione di prepararsi per gli Europei casalinghi di Cluj-Napoca 2017.\n2017: l'infortunio al tendine.\nA marzo Iordache torna a gareggiare in occasione della Saint\u00e9 Gym Cup di Saint-\u00c9tienne, vincendo l'oro alle parallele asimmetriche (13.850) e la medaglia d'argento alla trave (12.050).\nAd aprile partecipa ai campionati europei classificandosi terza alla trave, dopo aver acceduto alla finale in prima posizione.\nViene convocata per i Campionati del mondo di Montreal ma, durante il riscaldamento, si infortuna il tendine d'achille e deve rinunciare a gareggiare.\nL'infortunio le impedisce di allenarsi per tutto l'anno seguente.\n2019.\nNel 2019 ritorna ad allenarsi a pieno ritmo, ma non prende parte a nessuna competizione.\n2020: il ritorno.\nA novembre partecipa ai Campionati nazionali, la sua prima gara dopo i Mondiali di Montreal 2017. Nel concorso individuale termina al quarto posto.\nA dicembre viene convocata per i Campionati europei di Mersin, durante i quali vince due ori (trave e corpo libero) e due argenti (squadra e volteggio).\n2021: Olimpiadi di Tokyo.\nPochi giorni prima delle Olimpiadi viene reso noto che Iordache avrebbe gareggiato solo alla trave, a causa di un infortunio.\nIl 25 luglio gareggia nelle Qualificazioni, classificandosi al terzo posto per la finale alla trave; eseguendo l'uscita tuttavia si infortuna la caviglia, ma resta comunque a Tokyo sperando di riprendersi in tempo per la finale.\nIl 3 agosto si ritira ufficialmente dalla finale alla trave."}
{"id": "4089025", "revid": "633110", "url": "https://it.wikipedia.org/wiki?curid=4089025", "title": "7,35 \u00d7 51 mm", "text": "La 7,35 \u00d7 51\u00a0mm, conosciuta anche come 7,35 \u00d7 51\u00a0mm Carcano o 7,35 \u00d7 51\u00a0mm Mannlicher-Carcano, \u00e8 una munizione italiana per fucile.\nSviluppo ed impiego.\nIl proiettile 6,5 \u00d7 52 mm d'ordinanza delle forze armate italiane fin dall'adozione del Carcano Mod. 91, a causa della sua grande stabilit\u00e0 all'impatto (dovuta alla forma cilindrica allungata del proiettile, non spitzer), tendeva a trapassare i bersagli senza produrre ferite laceranti il che, se non venivano colpiti organi vitali, si traduceva in una lesivit\u00e0 sul campo minore rispetto ad altri munizionamenti coevi. Il colonnello Giuseppe Mainardi fu quindi incaricato dai vertici delle forze armate di studiare una nuova munizione dotata di maggiore potere d'arresto. Egli, avvalendosi della collaborazione della Societ\u00e0 Metallurgica Italiana di Campo Tizzoro e della Bombrini Parodi Delfino di Genova, nel 1938 realizz\u00f2 la 7,35 \u00d7 51\u00a0mm.\nVennero camerate per la nuova munizione il Carcano Mod. 38, derivato dal Carcano Mod. 91, ed il fucile semiautomatico Armaguerra Mod. 39. Lo scoppio della Guerra d'Etiopia rallent\u00f2 la distribuzione delle nuove armi e delle nuove munizioni.\nAllo scoppio della Seconda guerra mondiale, la sostituzione delle armi in calibro 6,5 era ancora lontana dal completamento, cos\u00ec, per evitare le difficolt\u00e0 di una doppia linea di approvvigionamento ed eventuali incidenti derivanti dall'uso di proiettili di un tipo su armi calibrate per l'altro, le armi in 7,35 e le relative munizioni vennero ritirate dalla prima linea e destinate alla MVSN ed alle truppe di seconda linea. L'Italia forn\u00ec, come aiuto di guerra alla Finlandia, i Mod. 91/38 ed il relativo munizionamento. Il 7,35 \u00d7 51\u00a0mm Carcano fu quindi usato con ottimi risultati contro i sovietici.\nTecnica.\nIl 7,35 \u00d7 51\u00a0mm adottava lo stesso bossolo del 6,5\u00a0mm con colletto allargato in modo da poter accogliere una palla da 7,62 (ovvero .30 pollici) di calibro reale. La pallottola aveva forma ogivale appuntita \"(Spitzer)\", ispirata a quella della .303 British, incamiciata; la parte anteriore dell'anima era in alluminio e quella posteriore in piombo, questo squilibrio di peso rendeva la pallottola instabile al contatto con tessuti molli (es. carne umana) e causava la sua imbardata con conseguenti ferite laceranti. Era quindi un proiettile dotato di elevato potere d'arresto."}
{"id": "4089026", "revid": "9282", "url": "https://it.wikipedia.org/wiki?curid=4089026", "title": "Te lucis ante", "text": ""}
{"id": "4089029", "revid": "1305772", "url": "https://it.wikipedia.org/wiki?curid=4089029", "title": "H\u00f6fer (disambigua)", "text": ""}
{"id": "4089031", "revid": "50499903", "url": "https://it.wikipedia.org/wiki?curid=4089031", "title": "Hoefer", "text": ""}
{"id": "4089032", "revid": "1573940", "url": "https://it.wikipedia.org/wiki?curid=4089032", "title": "Petroica rosea", "text": "La petroica pettorosa (Petroica rosea ) \u00e8 un uccello della famiglia dei Petroicidi originario dell'Australia sud-orientale.\nTassonomia.\nCome tutti i Petroicidi, noti anche come pettirossi australiani, la petroica pettorosa non \u00e8 affatto imparentata n\u00e9 con il pettirosso europeo n\u00e9 con quello americano, ma appartiene al parvordine dei Corvida, che comprende molti Passeriformi tropicali e australiani, come i Pardalotidi, i Maluridi e i Melifagidi, oltre, naturalmente, ai Corvidi. Le specie australiane del genere \"Petroica\", al quale essa appartiene, sono note comunemente come \"Red Robins\" (\u00abpettirossi rossi\u00bb) per distinguerle dai cosiddetti \"Yellow Robins\" (\u00abpettirossi gialli\u00bb) del genere \"Eopsaltria\". La petroica pettorosa \u00e8 stata descritta per la prima volta dall'ornitologo John Gould nel 1840, che attribu\u00ec a essa un epiteto specifico derivato dal latino \"roseus\" (\u00abrosa\u00bb). Le analisi effettuate sul DNA nucleare e mitocondriale delle specie australiane del genere \"Petroica\" suggeriscono che la petroica pettorosa e la petroica ventrerosa siano strettamente imparentate tra loro.\nDescrizione.\nGli esemplari adulti misurano circa 11\u00a0cm di lunghezza. Il maschio ha petto e addome di colore rosa, e testa, gola, dorso e coda grigio scuri, con fronte e superficie esterna della coda bianche. Non \u00e8 presente alcuna barra alare bianca. La femmina \u00e8 di colore uniforme: le regioni superiori sono grigio-marrone chiaro e quelle inferiori grigio-bianche, con piccole macchie bianche sulle ali e sopra il becco. Becco, zampe e occhi sono neri. Sia il maschio che la femmina emettono un richiamo che risuona come un \"tick\".\nDistribuzione e habitat.\nLa petroica pettorosa vive nell'Australia orientale e sud-orientale, a est della Grande Catena Divisoria, da Rockhampton, attraverso le regioni orientali di Nuovo Galles del Sud e Victoria, fino all'Australia Meridionale sud-orientale. Non \u00e8 presente, per\u00f2, in Tasmania. \u00c8 presente nelle foreste di sclerofille umide e nelle foreste pluviali, dove abita gole e vallate, e si disperde nelle foreste pi\u00f9 secche durante i mesi freddi. La petroica pettorosa \u00e8 piuttosto vulnerabile all'avanzata degli insediamenti umani e alla deforestazione, e nelle aree dove le attivit\u00e0 umane hanno maggiormente fatto sentire il loro influsso essa \u00e8 scomparsa. Alcune popolazioni si sono stabilite nelle aree di conservazione dei Corridoi Fluviali di Dandenong, Scotchmans e Gardiners, alla periferia orientale di Melbourne.\nBiologia.\nAlimentazione.\nDa sola o in coppie, la petroica pettorosa tende a cercare il cibo tra le chiome degli alberi. Il grosso della dieta \u00e8 costituito da insetti e ragni, catturati prevalentemente in volo. Diversamente da altri Petroicidi, non torna mai sullo stesso ramo dopo avervi gi\u00e0 catturato una preda. Tra gli insetti catturati ricordiamo bruchi, vespe, cimici, cicale, Ligeidi, vari Coleotteri come Buprestidi, Crisomelidi, e curculioni, mosche e formiche.\nRiproduzione.\nLa stagione della nidificazione va da settembre a gennaio e ciascuna coppia pu\u00f2 avere anche due covate. Il nido \u00e8 costituito da una profonda coppa fatta di pezzi di muschio e felci, tenuta insieme e imbottita con tela di ragno, piume e peli, mentre l'esterno viene ricoperto con licheni. La struttura \u00e8 generalmente situata alla biforcazione di un ramo di un grosso albero, a circa 10\u201320 m di altezza dal suolo. Le uova deposte, in numero di due o tre, sono di colore bianco sporco con sfumature bluastre, grigiastre o brunastre, e ricoperte da macchioline grigio-marrone scuro; misurano 17\u00d713\u00a0mm. Il nido pu\u00f2 essere parassitato da cuculi pallidi (\"Cacomantis pallidus\"), cuculi di macchia (\"Cacomantis variolosus\") e cuculi bronzati di Horsfield (\"Chrysococcyx basalis\")."}
{"id": "4089033", "revid": "50499928", "url": "https://it.wikipedia.org/wiki?curid=4089033", "title": "Inesistenza di Ges\u00f9", "text": ""}
{"id": "4089038", "revid": "773636", "url": "https://it.wikipedia.org/wiki?curid=4089038", "title": "T\u011blov\u00fdchovn\u00e1 jednota Sparta \u010cKD Praha 1964-1965", "text": "Questa voce raccoglie le informazioni riguardanti il T\u011blov\u00fdchovn\u00e1 jednota Sparta \u010cKD Praha nelle competizioni ufficiali della stagione 1964-1965.\nStagione.\nUno dei periodi pi\u00f9 bui della sembra essersi concluso. In questa stagione lo Sparta Praga, che ha appena cambiato denominazione in \"T\u011blov\u00fdchovn\u00e1 jednota Sparta \u010cKD Praha\", vince il torneo nazionale davanti a Tatran Pre\u0161ov e VSS Ko\u0161ice. Non riesce a raggiungere la finale di coppa cecoslovacca partecipando alla Mitropa Cup e alla Coppa delle Coppe.\nIn Coppa Mitropa perde in semifinale contro i futuri vincitori del Vasas (5-4) vincendo lo spareggio per il terzo posto contro il Rapid Vienna. Nella Coppa delle Coppe infligge un risultato complessivo di 16-0 ai ciprioti dell' prima di arrendersi ai futuri vincitori del West Ham (2-0 a Londra, 1-2 a Praga). Alla fine del torneo V\u00e1clav Ma\u0161ek e Gust\u00e1v Mr\u00e1z sono i capocannonieri del torneo assieme a Pierre Kerkhoffs (6 reti).\nOrganico.\nLa rosa del TJ Sparta \u010cKD Praha anche in questa stagione \u00e8 interamente composta da cecoslovacchi. Rispetto all'anno precedente la formazione rimane invariata eccetto l'arrivo dal Ban\u00edk Ostrava dell'attaccante Tom\u00e1\u0161 Posp\u00edchal."}
{"id": "4089055", "revid": "1876105", "url": "https://it.wikipedia.org/wiki?curid=4089055", "title": "Sara Morganti", "text": "Biografia.\nCresciuta a Barga dove tuttora vivono i genitori, Giancarlo Morganti e Margaret Moore, \u00e8 quarta figlia di sei. Inizia gi\u00e0 in giovane et\u00e0 con lo sport e si avvicina al mondo dell'equitazione a tredici anni. Residente a Lucca, \u00e8 affetta da sclerosi multipla (primariamente progressiva) dall'et\u00e0 di diciannove anni. Si \u00e8 sposata nel 1998 con Stefano Meoli, anche lui appassionato di cavalli e conosciuto sette anni prima presso un centro dove entrambi praticavano equitazione in varie discipline (cross country, endurance e salto ostacoli). Dal 2005 inizia la sua carriera nell'attuale disciplina con eccellenti risultati.\nCampionessa del mondo di equitazione, nella disciplina di paradressage freestyle e tecnico, in carica dal 2014 grazie al titolo ottenuto il 29 agosto 2014 ai Mondiali di Caen e ai titoli ottenuti nel 2018 a Tryon. 24 volte campionessa italiana, 2 argenti e 4 bronzi ai campionati europei, ha sfiorato il podio mondiale ai Mondiali di Lexington nel 2010 e ha ottenuto il quarto posto anche alle Paralimpiadi .\nAlle olimpiadi Londra 2012 fa parte dell'Italia Team Samsung assieme ad atleti come Valentina Vezzali, Aldo Montano, Tania Cagnotto.\nInterviene come testimonial, su invito di Matteo Trefoloni, al Raduno Arbitri di Calcio AIA FIGC della Toscana a San Vincenzo (LI)\nIl 27 agosto 2021 in sella al cavallo Royal Delight, conquista alla Paralimpiade di Tokyo uno storico bronzo: \u00e8 infatti la prima medaglia nel para-dressage per l'Italia nella storia dei Giochi.\nViene proiettata una sua video-intervista di 15 minuti sia al raduno Arbitri AIA FIGC regionali Toscani presso la sede UEFA a Nyon, Svizzera, in presenza di Matteo Simone Trefoloni e Fabio Bresci, che allo Stage Interregionale Arbitri Calcio a 5 a Jesolo \nVince il Pegaso per lo Sport 2014, titolo di atleta toscana dell'anno istituito dalla Regione Toscana \nRicevuta dal Presidente della Repubblica il 22 settembre 2014 \nRicevuta dal Papa a maggio 2016 \nEletta atleta paralimpica del mondo del mese di settembre 2014 \"Athlete of the Month September 2014\" con il 41% dei voti superando l'inglese Jeannette Chippington (16% campionessa del mondo di paracanoa) e altri atleti di varie discipline\nA dicembre 2014 nasce l'Associazione \"Gli Amici di Sara\", diventata ONLUS nel gennaio 2015, con sede a Prato, che si pone l'obiettivo di aiutare atleti paralimpici., \nRiceve il premio San Cristoforo d'Oro 2014 quale massimo riconoscimento conferito dal comune di Barga. \nAd agosto 2015 e ad aprile 2016 \u00e8 prima nel Ranking Mondiale FEI nel Paradressage con 1633 punti sopravanzando l'austriaco Pepo Puch e l'inglese Lee Pearson Mbe Obe. \nIl Coni le assegna la Medaglia d'Oro al valore atleticonel 2014.\nEletta Presidente della Commissione Nazionale Atleti Paralimpici del CIP nel 2018.\nLaureata in Lingue e Letterature Straniere con 110 e lode presso l'Universit\u00e0 di Pisa.\nLavora dal 2010 presso la Insurance Online\nIl 27 agosto 2021 vince la medaglia di bronzo ai Giochi Paralimpici di Tokyo 2020 \nOnorificenze.\nShort listed per i Fei Awards 2018\nCandidata ai Gazzetta Sport Awards\nPremio Internazionale Vel\u00f2\nPremio Sport e Civilt\u00e0 Unvs\nPremio Fair Play Menarini\nSan Cristoforo d\u2019Oro"}
{"id": "4089060", "revid": "50500367", "url": "https://it.wikipedia.org/wiki?curid=4089060", "title": "Frullatura", "text": ""}
{"id": "4089075", "revid": "287204", "url": "https://it.wikipedia.org/wiki?curid=4089075", "title": "T\u011blov\u00fdchovn\u00e1 jednota Sparta \u010cKD Praha 1965-1966", "text": "Questa voce raccoglie le informazioni riguardanti il T\u011blov\u00fdchovn\u00e1 jednota Sparta \u010cKD Praha nelle competizioni ufficiali della stagione 1965-1966.\nStagione.\nIn questa stagione lo Sparta Praga arriva al secondo posto in campionato dietro il Dukla Praga e davanti allo Slavia Praga (arrivate tutte e 3 a 33 punti) ma nn riesce a raggiungere la finale di coppa cecoslovacca\nPartecipa alla Coppa dei Campioni: elimina gli svizzeri del Losanna (0-4) e i polacchi del G\u00f3rnik Zabrze (5-1) raggiungendo i quarti di finale dove vengono sconfitti dai serbi del Partizan (4-6).\nCalciomercato.\nNel gennaio del 1966 il difensore Vladim\u00edr T\u00e1borsk\u00fd si trasferisce al Dukla Praga."}
{"id": "4089081", "revid": "436907", "url": "https://it.wikipedia.org/wiki?curid=4089081", "title": "Late for the Sky", "text": "Late for the Sky \u00e8 il terzo album del cantautore statunitense Jackson Browne, pubblicato nel settembre del 1974 per la Asylum.\nIl Disco.\nA detta di molti critici \u00e8 il suo capolavoro e si avvale della fondamentale collaborazione del chitarrista (soprattutto alla chitarra slide) David Lindley, ex membro dei Kaleidoscope. \u00c8 stato il primo album di Browne a raggiungere i \"Top 20\" nelle classifiche americane. I temi ricorrenti nei testi di questo lavoro sono la sofferenza, il dolore e la malinconia, ma anche la speranza intravista in lontananza. Tra le composizioni si segnalano \"For a Dancer\" dedicata ad un amico morto in ancor giovane et\u00e0 e \"Before the Deluge\", che diventer\u00e0 un inno antinucleare.\nIl brano eponimo compare nella colonna sonora del film Taxi driver, durante la sequenza in cui il protagonista, pistola alla mano, guarda alla tv alcune coppie, riprese all'interno di uno studio televisivo, intente a ballare sulla canzone diffusa in playback.\nLa redazione della rivista Il Mucchio Extra l'ha inserito al n\u00ba 23 tra i dischi pi\u00f9 significativi degli anni settanta.\nTracce.\nTesti e musiche di Jackson Browne"}
{"id": "4089084", "revid": "767487", "url": "https://it.wikipedia.org/wiki?curid=4089084", "title": "Another Happy Day", "text": "Another Happy Day \u00e8 un film del 2011 diretto da Sam Levinson.\nIl film ha vinto un premio all'Hamptons International Film Festival e uno al Sundance Film Festival. In Italia \u00e8 stato distribuito direttamente in Home Video a partire dal 4 luglio 2012.\nTrama.\nUna famiglia si riunisce a Anneapolis per il matrimonio di uno dei figli che la protagonista (Lynn) ha avuto in una relazione precedente con Paul.\nLynn ha avuto un'altra figlia, Alice, che per\u00f2, da quando il padre Paul ha deciso di abbandonarla e di lasciarla alla madre (prendendo con s\u00e9 invece il suo altro figlio Dylan prossimo al matrimonio), \u00e8 sempre stata in cattivi rapporti con lui, portando la ragazza all'autolesionismo. Lynn ha altri due figli, Elliot, un diciassettenne mandato in cura poich\u00e9 tossicodipendente (interpretato da Ezra Miller) e un altro figlio, Ben, in minoranza affetto dall'autismo.\nLynn \u00e8 convinta che sua figlia Alice non debba venire al matrimonio per non rivivere gli shock subiti quando era piccola da parte del padre (che picchiava Lynn), ma nessuno della famiglia le d\u00e0 ascolto, anzi tendono a sbeffeggiare sia Elliot, sia l'autismo di Ben,sia il nuovo marito di Lynn, mostrando invece (soprattutto la mamma della protagonista) una chiara simpatia nei confronti di Paul, della sua nuova moglie Patty e delle loro due figlie.\nQuando Alice arriva alla prova della cena matrimoniale parte il caos: il nonno (che gi\u00e0 soffriva di un disturbo al cuore) va all'ospedale, si scatena una lite tra Lynn e Patty a causa di una cosa detta da Elliot su Patty alla figlia di quest'ultima, la madre di Lynn l'accusa di non saper tacere nei momenti pi\u00f9 opportuni, Patty litiga di nuovo con Lynn poich\u00e9 il figlio Dylan vuole che sia Lynn ad accompagnarlo all' altare e non Patty.\nLitigi e disgrazie fino al giorno del matrimonio. Dopo un melenso discorso fatto da Patty, Lynn viene invitata da quest'ultima a fare un discorso su Dylan e sul tempo passato insieme. Lynn risponde di non aver nulla da raccontare ed anche in quel momento spietato la madre di Lynn d\u00e0 ragione a Patty.\nDurante il matrimonio Elliot si droga e va su un gommone in un fiume, scomparendo cos\u00ec nel nulla e facendo preoccupare tutta la sua famiglia. Mentre la famiglia \u00e8 occupata nel cercare Elliot, il nonno, che da tempo voleva falciare il prato sebbene fosse molto malato e lento nei riflessi, decide di dare una \"tagliatina al prato\", non riuscendo per\u00f2 a governare la falciatrice, quindi si schianta contro un albero e muore. Il giorno dopo il matrimonio Elliot capisce che la teoria esposta da lui alla nonna il giorno prima sul fatto che gli eventi tristi facciano unire la loro famiglia pi\u00f9 degli eventi felici \u00e8 tristemente vera, volgendo al finale uno sguardo alla telecamera mentre la loro macchina li riconduce a casa ."}
{"id": "4089090", "revid": "1573940", "url": "https://it.wikipedia.org/wiki?curid=4089090", "title": "Petroica rodinogaster", "text": "La petroica ventrerosa (Petroica rodinogaster ()) \u00e8 un uccello della famiglia dei Petroicidi originario dell'Australia sud-orientale.\nTassonomia.\nDescritta dal naturalista belga Pierre Auguste Joseph Drapiez nel 1819, la petroica ventrerosa \u00e8 un membro della famiglia dei Petroicidi, o Eopsaltridi. Gli studi sull'ibridazione del DNA condotti da Charles Sibley e Jon Ahlquist spinsero gli studiosi a classificare questo gruppo nel parvordine dei Corvida, che comprende molti Passeriformi tropicali e australiani, tra i quali i Pardalotidi, i Maluridi, i Melifagidi e i Corvidi. Tuttavia, grazie a ricerche molecolari pi\u00f9 recenti, \u00e8 stato scoperto che i Petroicidi appartengono invece a uno dei rami pi\u00f9 antichi dell'altro parvordine degli Oscini, i Passerida (o uccelli canori \u00abavanzati\u00bb). Le analisi effettuate sul DNA nucleare e mitocondriale delle specie australiane del genere \"Petroica\" suggeriscono che la petroica ventrerosa e la petroica pettorosa siano strettamente imparentate tra loro.\nAttualmente vengono riconosciute due sottospecie di petroica ventrerosa:\nDescrizione.\nLa petroica ventrerosa misura 13,5\u00a0cm di lunghezza e presenta un elevato dimorfismo sessuale - maschi e femmine, cio\u00e8, hanno un piumaggio molto differente. Il maschio ha testa, gola, dorso, ali e coda di colore grigio-nerastro scuro, petto e ventre rosa che sbiadisce fino a divenire bianco nella parte inferiore dell'addome, e fronte bianca. La femmina \u00e8 grigio-marrone sulle regioni superiori, con due barre alari color camoscio, e di colore rosato su quelle inferiori. Becco e zampe sono neri, e gli occhi marrone scuro.\nDistribuzione e habitat.\nLa petroica ventrerosa vive nelle foreste del Victoria meridionale e nelle zone viciniori di Australia Meridionale e Nuovo Galles del Sud, cos\u00ec come in Tasmania.\nBiologia.\nAlimentazione.\nLa dieta di questa specie comprende una vasta gamma di insetti e ragni, come bruchi, vespe icneumonidi, coleotteri, mosche e formiche.\nRiproduzione.\nLa stagione della nidificazione va da settembre a gennaio. Il nido \u00e8 costituito da una profonda coppa ben costruita, fatta di muschio e tenuta insieme o imbottita con tela di ragno, piume e peli, posta generalmente alla biforcazione di un ramo a circa 5 m di altezza dal suolo. Ciascuna covata \u00e8 composta da tre o quattro uova. Queste, di 18\u00d714\u00a0mm, sono di colore bianco-grigiastro, verdastro o bluastro, e sono ricoperte da puntini e macchioline di colore marrone scuro e lavanda, solitamente concentrati attorno al polo maggiore."}
{"id": "4089092", "revid": "186581", "url": "https://it.wikipedia.org/wiki?curid=4089092", "title": "Teratofobia", "text": "La teratofobia (dal greco \"teratos\" che significa \"mostro\" e \"phobia\" che invece significa \"fobia\") \u00e8 la paura immotivata dei mostri e delle persone deformate.\nPer le donne in gravidanza, la teratofobia si presenta con la paura di avere un figlio/a deformato/a. Si verifica principalmente nelle donne che hanno sofferto di rosolia e altre malattie che potrebbero creare malformazioni al feto."}
{"id": "4089105", "revid": "1965277", "url": "https://it.wikipedia.org/wiki?curid=4089105", "title": "Pierre Auguste Joseph Drapiez", "text": "Biografia.\nScrisse, assieme al botanico francese Jean Baptiste Bory de Saint-Vincent (1778\u20131846) e al chimico belga Jean-Baptiste Van Mons (1765\u20131842), gli \"Annales g\u00e9n\u00e9rales de Sciences physiques consacr\u00e9es aux Sciences naturelles\", pubblicati in sei volumi tra il 1819 e il 1822. Il suo \"Dictionnaire portatif de chimie, de min\u00e9ralogie et de g\u00e9ologie, en rapport avec l'\u00e9tat pr\u00e9sent de ces sciences, compos\u00e9 par une soci\u00e9t\u00e9 de chimistes, de min\u00e9ralogistes et de g\u00e9ologues\" venne pubblicato nel 1824 e \"R\u00e9sum\u00e9 d'ornithologie ou d'histoire naturelle des oiseaux\" nel 1829.\nNel 1833, con Pierre Corneille van Geel (1796\u20131838), pubblic\u00f2 l\"'Encyclographie du r\u00e8gne v\u00e9g\u00e9tal\". Tra le altre opere ricordiamo \"Guide pratique de min\u00e9ralogie usuelle\" e \"Dictionnaire classique des sciences naturelles\".\nAlla morte, lasci\u00f2 in eredit\u00e0 alla citt\u00e0 di Mons la sua biblioteca personale, costituita da 4000 volumi.\nIl 27 giugno 1808 divenne socio dell'Accademia delle scienze di Torino."}
{"id": "4089107", "revid": "183114", "url": "https://it.wikipedia.org/wiki?curid=4089107", "title": "Duchessa di Andria", "text": ""}
{"id": "4089110", "revid": "124808", "url": "https://it.wikipedia.org/wiki?curid=4089110", "title": "Lancel Lannister", "text": ""}
{"id": "4089114", "revid": "287204", "url": "https://it.wikipedia.org/wiki?curid=4089114", "title": "T\u011blov\u00fdchovn\u00e1 jednota Sparta \u010cKD Praha 1966-1967", "text": "Questa voce raccoglie le informazioni riguardanti il T\u011blov\u00fdchovn\u00e1 jednota Sparta \u010cKD Praha nelle competizioni ufficiali della stagione 1966-1967.\nStagione.\nLo Sparta Praga vince il campionato del 1967 raggiungendo la finale di coppa cecoslovacca poi persa contro lo Spartak Trnava (5-4 dopo i supplementari). Partecipa alla Coppa delle Fiere: partita dai sedicesimi di finale, lo Sparta viene estromesso dagli italiani del Bologna per 3-4 nel doppio confronto.\nCalciomercato.\nRispetto all'annata precedente la formazione subisce dei cambiamenti: nel luglio del 1966 arrivano i giovani Jaroslav Barton e Josef Jurkanin e i pi\u00f9 esperti Jan Tenner e Franti\u0161ek Chovanek."}
{"id": "4089119", "revid": "729019", "url": "https://it.wikipedia.org/wiki?curid=4089119", "title": "Sindrome X cardiaca", "text": "La sindrome X cardiaca \u00e8 un'angina caratterizzata dal dolore toracico da sforzo con test da sforzo positivo per sottolivellamento del tratto ST e diminuzione del flusso sanguigno al tessuto cardiaco, con coronarie anatomicamente normali\nLa sindrome X cardiaca \u00e8 anche detta angina microvascolare (AMV) se ci sono evidenze di disfunzione microvascolare coronarica; tale diagnosi \u00e8 possibile se non vi \u00e8 alcuna patologia specifica, precedentemente nota, a livello sistemico e/o cardiaco, potendo in tal caso parlare di AMV primaria.\nL'angina a coronarie sane va distinta in:\nVengono esclusi da tale diagnosi i pazienti con spasmo coronarico, diabete mellito, ipertensione arteriosa severa e ipertrofia del ventricolo sinistro\nAlcuni studi hanno rilevato in pazienti affetti da sindrome X cardiaca un aumentato rischio di altri disordini vasospastici, come emicrania e fenomeno di Raynaud. \u00c8 trattata con beta-bloccanti e calcio-antagonisti come nifedipina, verapamil e diltiazem.\nNormalmente ha una prognosi favorevole.\n\u00c8 una diagnosi distinta dall'Angina di Prinzmetal."}
{"id": "4089123", "revid": "1318658", "url": "https://it.wikipedia.org/wiki?curid=4089123", "title": "Sindrome X", "text": ""}
{"id": "4089124", "revid": "1573940", "url": "https://it.wikipedia.org/wiki?curid=4089124", "title": "Petroica archboldi", "text": "La petroica della Snow Mountain (Petroica archboldi ) \u00e8 un uccello della famiglia dei Petroicidi. Il suo areale \u00e8 limitato alla regione del Puncak Jaya e del Puncak Trikora nella catena dei monti Jayawijaya, nella Nuova Guinea centrale.\nDescrizione.\nLa petroica della Snow Mountain raggiunge i 14 cm di lunghezza. Nel maschio, la parte superiore della testa e il collo sono di colore grigio ardesia scuro con una leggera sfumatura rosa-rossastra. I lati della testa sono grigio ardesia. Le piume alla base del becco e delle redini sono nere. C'\u00e8 una piccola macchia bianca sulla fronte. Il dorso \u00e8 color grigio ardesia scuro. Il groppone \u00e8 un po' pi\u00f9 chiaro. La superficie superiore delle ali \u00e8 nera. Le remiganti secondarie presentano un sottile margine grigio sulla parte distale della superficie esterna. La superficie interna delle remiganti primarie e quella esterna delle secondarie presentano delle macchie bianche sul vessillo interno che formano una striscia a un terzo dalla base del sottoala. La coda \u00e8 nera. La met\u00e0 basale del vessillo esterno e quella distale del vessillo interno delle penne timoniere sono bianche. All'estremit\u00e0 delle timoniere vi \u00e8 un'ampia zona bianca, pi\u00f9 stretta nella coppia centrale. Il mento e la gola sono color ardesia con una sfumatura rosa-rossastra. Il petto \u00e8 color ardesia. Al centro del torace si estende una macchia di colore rosso brillante che diventa grigia sui fianchi. Il ventre \u00e8 grigio-biancastro, le copritrici del sottocoda sono bianche. Le zampe sono color ardesia. L'iride \u00e8 marrone scuro. Il becco e i piedi sono neri. La femmina \u00e8 simile al maschio, ma \u00e8 pi\u00f9 piccola e ha il piumaggio pi\u00f9 pallido; anche la macchia rossastra del petto \u00e8 pi\u00f9 chiara. Gli esemplari immaturi hanno il piumaggio marroncino e sono privi della macchia rossa sul petto.\nVoce.\nIl canto comprende una vasta gamma di toni che ricordano il suono di gocce d'acqua che cadono o i vocalizzi dei pappagalli. \u00c8 possibile udire anche dei forti \"chip\" o dei richiami pi\u00f9 ruvidi.\nHabitat.\nLa petroica della Snow Mountain abita il margine dei pendii rocciosi spogli e delle falesie, i massi sporgenti su cumuli di detriti e le vallate che si estendono tra la tundra rocciosa o la brughiera alpina. Si incontra al di sopra del limite della vegetazione arborea, ad altitudini comprese tra 3850 e 4150 m.\nBiologia.\nVive prevalentemente sul terreno. La sua dieta \u00e8 costituita dagli insetti che cattura tra le rocce: rimane ferma sulla sommit\u00e0 di una roccia mentre esamina l'area circostante; quando individua un insetto, si precipita sulla preda e torna subito sulla sommit\u00e0 della roccia. Riguardo alle sue abitudini riproduttive abbiamo a disposizione solo poche informazioni. Tuttavia, un esemplare adulto \u00e8 stato visto alimentare un giovane nel mese di settembre.\nConservazione.\nLa IUCN classifica la petroica della Snow Mountain nella categoria \u00abDati insufficienti\u00bb (\"Data Deficient\"). Grazie all'altitudine elevata, il suo habitat dovrebbe essere al sicuro. Tuttavia, l'attivit\u00e0 mineraria potrebbe rappresentare un pericolo in alcune aree. Un'altra potenziale minaccia \u00e8 costituita dal riscaldamento globale, che ha causato la riduzione della cappa nevosa sul Puncak Trikora da diversi decenni.\nTassonomia.\nIl 18 settembre 1938, durante la \"Archbold Expeditions No. 25\", i membri della spedizione Richard Archbold (1907-1976), Austin Loomer Rand (1905-1982) e il mammologo William B. Richardson raccolsero sul Puncak Trikora (all'epoca noto come monte Wilhelmina), a un'altitudine di 4100 metri, l'esemplare tipo utilizzato per la prima descrizione della specie. Fu Rand a descriverla nel 1940, battezzandola con il nome con cui \u00e8 ancora attualmente conosciuta, \"Petroica archboldi\". Il nome \"Petroica\" \u00e8 di origine greca ed \u00e8 composto dalle parole \"petros\", \u00abpietra\u00bb, e \"oikos\", \u00abdimora\u00bb, \u00abcasa\u00bb. L'epiteto specifico \"archboldi\" rende onore all'organizzatore della spedizione, Richard Archbold."}
{"id": "4089130", "revid": "287204", "url": "https://it.wikipedia.org/wiki?curid=4089130", "title": "T\u011blov\u00fdchovn\u00e1 jednota Sparta \u010cKD Praha 1967-1968", "text": "Questa voce raccoglie le informazioni riguardanti il T\u011blov\u00fdchovn\u00e1 jednota Sparta \u010cKD Praha nelle competizioni ufficiali della stagione 1967-1968.\nStagione.\nLo Sparta Praga raggiunge il settimo posto torneo nazionale ma non raggiunge la finale di coppa cecoslovacca. In Coppa Campioni i granata eliminano i norvegesi dello Skeid (1-2) e i belgi dell'Anderlecht (6-5) prima di essere estromessi ai quarti di finale dal Real Madrid (4-2).\nCalciomercato.\nNell'estate del 1967 \u00e8 acquistato il difensore Tibor Semendak."}
{"id": "4089131", "revid": "50501332", "url": "https://it.wikipedia.org/wiki?curid=4089131", "title": "Alfred Landon", "text": ""}
{"id": "4089137", "revid": "76963", "url": "https://it.wikipedia.org/wiki?curid=4089137", "title": "Ryan McGinnis", "text": "Biografia e carriera.\nHa origini tedesche da parte di madre e americane da parte di padre. Comincia prendendo lezioni di danza alla \"Knecht Dance Academy\" in Pennsylvania, per la quale ha vinto molti titoli nazionali. \u00c8 stato un master di danza dell'America's Petite Master Dance of America nel 2006. Dopo varie pubblicit\u00e0, ruoli minori in \"iCarly\" e \"Victorious\" e una comparsata in un episodio di \"\", McGinnis \u00e8 stato scritturato per il ruolo ricorrente di Austin Marley, negli ultimi quattro episodi della quarta stagione di \"Ugly Betty\". Appare nel film \"Gayby\", in uscita nel 2012. Nello stesso anno, con la \"Notre Dame High School's Film Production\", scrive e interpreta il film \"In Human Terms\", vincendo il titolo di miglior attore al \"Reimage film festival\"."}
{"id": "4089138", "revid": "86599", "url": "https://it.wikipedia.org/wiki?curid=4089138", "title": "Leland Erskin Cunningham", "text": "Inizi\u00f2 la propria carriera come assistente di Fred Lawrence Whipple all'Universit\u00e0 di Harvard. Allo scoppio della seconda guerra mondiale entr\u00f2 nel Ballistic Research Laboratory dove pot\u00e9 far parte del gruppo che commission\u00f2 l'ENIAC.\nIl Minor Planet Center gli accredita la scoperta di quattro asteroidi, effettuate tra il 1951 e il 1952.\nHa inoltre scoperto la cometa non periodica C/1940 R2 (Cunningham).\nGli \u00e8 stato dedicato l'asteroide 1754 Cunningham."}
{"id": "4089139", "revid": "212348", "url": "https://it.wikipedia.org/wiki?curid=4089139", "title": "Cadillac Sedan de Ville", "text": "La Cadillac Sedan de Ville \u00e8 un'autovettura full-size di lusso prodotta dalla casa automobilistica statunitense dal 1956 al 2005. Nel 1994 il modello \u00e8 stato rinominato De Ville. Dal 2005 la vettura \u00e8 stata sostituita dalla DTS, il cui nome significa \"DeVille Touring Sedan\".\nIl contesto.\nI termini \"De Ville\" derivano dal francese, e significano letteralmente \"della citt\u00e0\". \"Sedan\" invece significa, in inglese, \"berlina\".\nNel 1949 la Cadillac introdusse all'interno della gamma offerta della Serie 62, l'allestimento Coupe de Ville. Ad esso nel 1956 si aggiunse l'allestimento \"Sedan de Ville\". Questa prima \"Sedan de Ville\" fu la prima Cadillac hard-top quattro porte ad essere assemblata di serie.\nSimilmente alla Coupe de Ville, l'allestimento Sedan de Ville era accessoriato da un equipaggiamento pi\u00f9 lussuoso rispetto a quello della Serie 62 standard. Con 41.732 esemplari prodotti, le vendite della Sedan de Ville, nel primo anno di produzione, superarono quelle della Serie 62 berlina. Grazie al loro successo commerciale, nel 1959, la Coupe de Ville e la Sedan de Ville passarono da allestimenti della Serie 62, a modelli a s\u00e9 stanti.\nLa prima serie: 1959\u20131960.\nNel 1959 la Sedan de Ville divent\u00f2, da allestimento quale era, un modello a parte. Le Cadillac dell'anno citato erano ricordate per le loro enormi pinne affilate, per i fari posteriori sdoppiati e a forma di proiettile, per le due specifiche configurazioni del padiglione e dei montanti, per la nuova calandra anteriore dal disegno lussuoso e per le decorazioni cromate sul bagagliaio.\nIl modello montava un motore V8 a valvole in testa da 6,4 L di cilindrata e 325 CV di potenza. Assemblata a Detroit sul pianale C della General Motors e progettata da Bill Mitchell, la vettura aveva il motore montato anteriormente e la trazione posteriore. Erano tre le carrozzerie disponibili, vale a dire hard-top due porte e quattro porte, con quest'ultima che era offerta in due versioni, a quattro o sei finestrini laterali. Era disponibile solo un tipo di cambio, l'automatico \"Hydra-Matic\" a quattro rapporti.\nLa Sedan de Ville possedeva una scritta identificativa che riportava il nome del modello, posizionata sui parafanghi posteriori. L'equipaggiamento standard comprendeva il servofreno, il servosterzo, le luci di retromarcia, i tergicristalli del parabrezza a due velocit\u00e0, i dischi sui cerchioni, gli specchietti di cortesia, il filtro dell'olio, gli alzacristalli elettrici ed i sedili elettrici a due modalit\u00e0. Delle carenature lisce coprivano le ruote posteriori. Nel primo anno furono venduti pi\u00f9 di 53.000 esemplari, che rappresentavano il 37% di tutte le Cadillac vendute.\nLa seconda serie: 1961\u20131964.\nIl modello fu oggetto di un restyling nel 1961. La nuova calandra si inclinava all'indietro, verso i bordi orizzontali del paraurti e del cofano motore, e si estendeva tra i due fari sdoppiati. Vennero anche rivisti i montanti anteriori, che ora erano inclinati in avanti e si raccordavano ad un parabrezza non pi\u00f9 avvolgente. I fari posteriori ridisegnati avevano un andamento angolare con sottili montanti su alcuni modelli e pi\u00f9 massicci su altri. Le vetture possedevano delle scritte identificative, e lungo la fiancata era presente una decorazione longitudinale che era applicata per tre quarti della lunghezza del corpo vettura, e che si sviluppava dalla parte retrostante delle ruote anteriori alla parte posteriore del veicolo.\nL'equipaggiamento standard comprendeva il servofreno, il servosterzo, delle doppie luci di retromarcia, i tergicristalli del parabrezza a due velocit\u00e0, i dischi sui cerchioni, gli specchietti di cortesia, il filtro dell'olio, gli alzacristalli elettrici, i lavacristalli del parabrezza, delle carenature lisce per le ruote posteriori ed i sedili elettrici a due modalit\u00e0.\nMolle elicoidali anteriori e posteriori ricoperte di gomma sostituirono le sospensioni pneumatiche, che erano state oggetto di problemi tecnici. L'alimentazione con carburatore doppio corpo divenne la sola disponibile, e scomparve il doppio scarico.\nLe carrozzerie disponibili erano sei: coup\u00e9 due porte, hard-top due porte, e hard-top quattro porte, quest'ultima offerta in versione quattro o sei finestrini laterali. Erano anche disponibili delle versioni speciali: hard-top quattro porte e quattro finestrini \"Park Avenue\", e hard-top quattro porte e sei finestrini \"Town Sedan\". Quest'ultima era caratterizzata da un bagagliaio accorciato.\nProgettata da Bill Mitchell, questa serie di Sedan de Ville aveva il motore montato anteriormente e la trazione posteriore. I motore disponibili erano due, entrambi V8 a valvole in testa. Uno aveva una cilindrata di 6,4 L, mentre l'altro di 7 L. Anche i cambi offerti erano due, entrambi automatici; uno era l\u2019\"Hydra-Matic\" a quattro rapporti, mentre l'altro era il \"Turbo-Hydramatic TH-400\" a tre velocit\u00e0.\nLa terza serie: 1965\u20131970.\nLa Sedan de Ville ha rappresentato per la Cadillac il modello principale fin dal momento in cui divent\u00f2 una vettura a parte e non pi\u00f9 un allestimento. Nella gamma della casa automobilistica di Detroit, la Sedan de Ville si posizionava tra la pi\u00f9 piccola Calais (che rimpiazz\u00f2 la Serie 62) a la Eldorado. La Sedan de Ville fu rivista nel 1965; nonostante questa revisione, il modello mantenne lo stesso passo di 3.289\u00a0mm. Le alte pinne posteriori vennero rimosse, sostituite da pinne pi\u00f9 piatte. Pi\u00f9 in generale, la linea fu resa pi\u00f9 squadrata. Furono anche un paraurti posteriore pi\u00f9 dritto e dei gruppi ottici a sviluppo verticale. I fanali anteriori diventarono da orizzontali a verticali, e ci\u00f2 permise l'installazione di una calandra pi\u00f9 larga. Comparvero dei finestrini laterali senza montanti, e le cabriolet ebbero in dotazione un lunotto in vetro temperato. L'equipaggiamento comprendeva ora l'illuminazione del bagagliaio, nuovi portaoggetti (anche posteriori) e le cinture di sicurezza anteriori e posteriori.\nIl motore installato inizialmente era un V8 da 7 L di cilindrata e 340 CV di potenza, che fu sostituito, nel 1968, da un V8 da 7,7 L. La revisione del telaio permise lo spostamento del motore sei pollici pi\u00f9 avanti, con il conseguente aumento dello spazio interno. Per questa generazione di Sedan de Ville fu offerta anche una versione berlina con montanti. Era disponibile, come \"optional\" a 121 dollari, un tettuccio imbottito.\nQuesta serie di Sedan de Ville \u00e8 stata assemblata a Detroit sul pianale C della General Motors. Il motore era installato anteriormente, mentre la trazione era posteriore. Era offerto un solo tipo di cambio, l'automatico \"Turbo-Hydramatic TH-400\" a tre rapporti.\nLa quarta serie: 1971\u20131976.\nNel 1971, la Sedan de Ville venne riprogettata come tutte le Vetture Full-Size del gruppo General Motors. I nuovi corpi vettura della General Motors stabilirono un record di spazio, nella parte anteriore ed in quella posteriore della vettura, per le spalle. Questa spaziosit\u00e0 venne superata solo da alcuni modelli full-size General Motors a met\u00e0 degli anni novanta. Le luci anteriori erano squadrate ed alloggiate singolarmente, e la calandra era protetta da massicci rostri verticali che racchiudevano l'alloggiamento della targa in posizione rientrata. Il cofano presentava un vasto rialzo al centro, e l'alloggiamento dei tergicristalli era celato sotto il cofano stesso. Il logo della Cadillac decorava il frontale, e dei nuovi indicatori di direzione comparvero in cima ad ogni parafango anteriore. Una modanatura lungo linea di cintura correva dal passaruota anteriore, fin quasi all'estremit\u00e0 posteriore, fermandosi dove una bombatura di forma ellittica tendeva ad assottigliarsi in corrispondenza di un inserto rettangolare. Erano ancora presenti delle carenature per le aperture delle ruote posteriori. Le luci posteriori erano dello stesso tipo di quelle della generazione precedente, anche se non erano pi\u00f9 divise da una barra cromata. Due lunghe ed orizzontali luci di retromarcia vennero installate sul paraurti, ciascuna sui due lati dell'alloggiamento incassato della targa. Le Sedan de Ville si distinguevano esteriormente per gli inserti metallizzati e per le scritte sui parafanghi anteriori che recavano anche il nome della serie.\nIl motore standard rimase il V8 Cadillac da 7,7 L di cilindrata, 375 CV di potenza e 495 N\u2022m di coppia. L'altro propulsore disponibile era un V8 Cadillac da 8,2 L. Entrambi erano a valvole in testa. Il motore era installato anteriormente, mentre la trazione era posteriore. Era disponibile solo un cambio, vale a dire l'automatico \"Turbo-Hydramatic TH-400\" a tre rapporti.\nAssemblata a Detroit ed a Linden, questa generazione di Sedan de Ville fu costruita sul pianale C della General Motors.\nLa quinta serie: 1977\u20131984.\nNel 1977, 75\u00ba anniversario della fondazione della Cadillac, vi fu l'introduzione della nuova serie della Sedan de Ville. Il modello fu rimpicciolito e venne offerto in versione coup\u00e9 e berlina. Questa nuova generazione possedeva un tettuccio pi\u00f9 alto, ed era nove pollici pi\u00f9 corta, quattro pollici pi\u00f9 corta, e mezzo ton pi\u00f9 leggera. Nonostante fosse stata rimpicciolito, il modello possedeva un bagagliaio pi\u00f9 spazioso. Questa serie di Sedan de Ville \u00e8 stata la prima a non avere le carenature delle ruote posteriori.\nIl motore V8 da 8,2 L di cilindrata delle serie precedenti, venne sostituito nel 1977 da un propulsore V8 da 7 L. Gli altri motori disponibili furono un V6 Buick ed un V8 Cadillac da 4,1 L, un V8 Oldsmobile Diesel da 5,7 L, ed un V8 Cadillac da 6 L. Il motore era anteriore e la trazione posteriore. I cambi disponibili, tutti automatici e \"Turbo-Hydramatic\", furono il \"TH-400\" a tre rapporti, il \"TH-350C\" a tre velocit\u00e0 e il \"TH-200-4R\" a quattro rapporti.\nAssemblata a Detroit, questa serie di Sedan de Ville venne costruita sui pianali C e D della General Motors.\nConfronto degli spazi e delle dimensioni tra una Sedan de Ville del 1974 ed una del 1977\nLa sesta serie: 1985\u20131993.\nDal model year 1985, la Sedan de Ville venne assemblata sul nuovo pianale C della General Motors a trazione anteriore. Una Fleetwood berlina fu aggiunta alla gamma all'inizio della produzione. Essa condivideva il nuovo pianale a trazione anteriore, e la maggior parte degli ingombri, con le De Ville (la denominazione Fleetwood Brougham rimase nelle vetture costruite su pianale a trazione posteriore per tutto il 1986).\nLa produzione del nuovo pianale C inizi\u00f2 nel dicembre del 1983 a Orion, nel Michigan. Uno slogan riportato sulla copertina di una brochure dell'epoca, definiva le nuove vetture come le \"Cadillac del futuro\". Questi nuovi modelli erano simili esteriormente, e possedevano le dimensioni interne quasi identiche a quelle dei loro predecessori. Questo cambiamento port\u00f2 la quasi totalit\u00e0 dei modelli della Cadillac alla trazione anteriore, lasciando la Fleetwood Brougham come unica vettura della casa automobilistica ad essere a trazione posteriore.\nLa Sedan de Ville del 1985 era disponibile solamente in versione berlina e coup\u00e9. Il pacchetto \"d'Elegance\", che in passato prevedeva, tra l'altro maniglie ausiliarie e sedili trapuntati con bottoni, non era pi\u00f9 disponibile sulla Sedan de Ville, ma solo sulla Fleetwood berlina.\nNel periodo in cui fu commercializzata questa generazione, i prezzi dei carburanti scesero temporaneamente, e quindi la clientela si orient\u00f2 verso modelli pi\u00f9 grandi. Nel 1985, la Lincoln Town Car super\u00f2 nelle vendite la Sedan de Ville, nonostante quest'ultima fosse a trazione anteriore, possedesse una tecnologia all'avanguardia ed avesse un design moderno.\nI motori disponibili furono il V6 Oldsmobile \"LS2\" Diesel da 4,3 L di cilindrata, il V8 Cadillac \"HT-4100\" da 4,1 L, il V8 Cadillac \"HT-4500\" da 4,5 L ed il V8 Cadillac \"HT-4900\" da 4,9 L. I cambi disponibili era tre, tutti automatici \"Turbo-Hydramatic\" a tre rapporti; pi\u00f9 precisamente furono il \"TH-440-T4\", il \"4T60\" ed il \"4T60E\".\nAssemblata a Lake Orion, nel Michigan, questa serie di Sedan de Ville aveva il motore montato anteriormente e la trazione all\u2019avantreno.\nLa settima serie: 1994\u20131999.\nNel 1994, il modello fu riprogettato sul pianale K della General Motors, che condivideva con la Seville. Il corpo vettura fu rivisto, sebbene il passo rimase immutato a 2.891\u00a0mm, quindi superiore a quello della Seville. L'assemblaggio venne spostato a Hamtramck, nel Michigan. Il nome fu accorciato da \"Sedan de Ville\" a \"De Ville\".\nL'allestimento \"DeVille Concours\" era disponibile con il motore V8 \"LD8 Northstar\" da 4,6 L di cilindrata e 270 CV di potenza, mentre gli altri allestimenti, fino al 1996, avevano installato il propulsore V8 \"L26\" da 4,9 L. Dopo tale anno, essi ebbero in dotazione il motore \"LD8 Northstar\", mentre le \"DeVille Concours\" ebbero installato l\u2019\"L37 Northstar\" da 4,6 L e 300 CV. La \"DeVille Concours\" sostitu\u00ec la Cadillac Sixty Special.\nLa De Ville fu rivista marginalmente per il model year 1997. Venne reintrodotto il pacchetto \"d'Elegance\", che sostitu\u00ec la Cadillac Fleetwood. Vennero previsti dei nuovi fanali anteriori, una nuova calandra e le maniglie porta interne furono ridisegnate. La finitura nero-cromata fu sostituita da una finitura a doppia cromatura nelle DeVille di base, cromata e dorata nella versione \"D'Elegance\" e cromata con inserti in tinta nella versione \"Concours\". Venne previsto un nuovo cruscotto, che prevedeva il sistema \"OnStar\" ed un nuovo disegno dell'alloggiamento dell'airbag lato passeggero. La produzione di questa generazione di De Ville termin\u00f2 nel luglio del 1999.\nIl motore era installato anteriormente, mentre la trazione era all\u2019avantreno. I cambi disponibili erano due, entrambi a quattro rapporti ed automatici, cio\u00e8 il \"4T60\" ed il \"4T80\".\nL'ottava serie: 2000\u20132005.\nIl 2000 vide l'introduzione dell'ultima serie della De Ville. La produzione inizi\u00f2 nell'agosto del 1999. Esternamente fu ridisegnata completamente, ed il risultato fu una linea sportiva, elegante e pi\u00f9 aerodinamica. Il coefficiente di resistenza aerodinamica era 0,30. Gli interni vennero rivisti, con l'installazione di nuovi pannelli e sedili. Il cruscotto fu oggetto di modifiche minori. La De Ville del 2000 fu la prima autovettura di produzione di serie ad avere installato delle luci posteriori a LED. L'allestimento \"d'Elegance\" fu rimpiazzato dal \"DeVille DHS\" (\"DeVille High Luxury\"), che includeva molte opzioni per migliorare il comfort dell'abitacolo, come un'aletta parasole ad attivazione elettrica e dei sedili posteriori riscaldabili e con funzione massaggio. L'allestimento \"DeVille Concours\" fu rinominato \"DeVille DTS\" (\"DeVille Touring Sedan\"). Esso comprendeva il controllo elettronico della stabilit\u00e0, le sospensioni attive, il navigatore satellitare e lo sterzo con servoassistenza variabile di tipo magnetico.\nIl motore era installato anteriormente, mentre la trazione era all\u2019avantreno. L'unico cambio disponibile fu l'automatico \"4T80\" a quattro rapporti. Anche questa serie di De Ville era assemblata sul pianale K della General Motors.\nL'ottava ed ultima serie del modello fu prodotta fino al giugno del 2005. Fu sostituita dalla DTS. La sigla sta per \"DeVille Touring Sedan\", che \u00e8 il nome di un precedente allestimento della Sedan de Ville degli anni ottanta. Questo modello fu il primo a possedere il visore notturno e ad avere tutte le luci posteriori a LED. In questi anni la Cadillac decise di cambiare nomenclatura ai modelli, e quindi la Seville divenne STS, mentre la sostituta della Catera divent\u00f2 CTS. L'ultima De Ville usc\u00ec dalle catene di montaggio il 23 giugno 2005."}
{"id": "4089144", "revid": "126257", "url": "https://it.wikipedia.org/wiki?curid=4089144", "title": "Cadillac de Ville", "text": ""}
{"id": "4089145", "revid": "767487", "url": "https://it.wikipedia.org/wiki?curid=4089145", "title": "The Ball of Yarn", "text": "The Ball of Yarn \u00e8 un cortometraggio muto del 1913 diretto da Norval MacGregor, all'esordio come regista, scritto e interpretato da Nell Shipman.\nProduzione.\nIl film venne girato in California, a Echo Park, (Los Angeles)."}
{"id": "4089146", "revid": "126257", "url": "https://it.wikipedia.org/wiki?curid=4089146", "title": "Cadillac De Ville", "text": ""}
{"id": "4089148", "revid": "126257", "url": "https://it.wikipedia.org/wiki?curid=4089148", "title": "Cadillac DeVille", "text": ""}
{"id": "4089150", "revid": "126257", "url": "https://it.wikipedia.org/wiki?curid=4089150", "title": "Cadillac deVille", "text": ""}
{"id": "4089151", "revid": "126257", "url": "https://it.wikipedia.org/wiki?curid=4089151", "title": "Cadillac Deville", "text": ""}
{"id": "4089152", "revid": "767487", "url": "https://it.wikipedia.org/wiki?curid=4089152", "title": "65210 Stichius", "text": "65210 Stichius \u00e8 un asteroide troiano di Giove del campo greco. Scoperto nel 2002, presenta un'orbita caratterizzata da un semiasse maggiore pari a 5,1483056\u00a0UA e da un'eccentricit\u00e0 di 0,0556016, inclinata di 16,56386\u00b0 rispetto all'eclittica.\nL'asteroide \u00e8 dedicato a Stichio, comandante degli ateniesi nelle file greche della guerra di Troia."}
{"id": "4089156", "revid": "481666", "url": "https://it.wikipedia.org/wiki?curid=4089156", "title": "Hazel Buckham", "text": "Sposata all'attore Joseph King, us\u00f2 anche il nome Mrs. Joseph King\nBiografia.\nHazel Buckham nacque il 27 dicembre 1888 a Minneapolis, nel Minnesota, unica figlia di Ida Cummins e Adam Buckham. Il padre, un elettricista emigrato dal Canada, si era sposato nel 1886 con Ida, una ragazza di New York. Nel 1910, la famiglia si trasfer\u00ec a Los Angeles."}
{"id": "4089179", "revid": "1442080", "url": "https://it.wikipedia.org/wiki?curid=4089179", "title": "Stomatepia", "text": "Stomatepia \u00e8 un genere di pesci d'acqua dolce, appartenente alla famiglia Cichlidae.\nDistribuzione e habitat.\nTutte e tre le specie appartenenti al genere sono endemiche del piccolo lago vulcanico Barombi Mbo, in Camerun.\nDescrizione.\nPresentano un corpo allungato, compresso ai fianchi, con muso prominente e occhi grandi. Le livree sono differenti, secondo la specie. \nLe dimensioni si attestano dai 9\u00a0cm ai 12, secondo la specie.\nPericolo di estinzione.\nLe specie del genere \"Stomatepia\" sono iscritte nella Lista Rossa IUCN a livello critico, in quanto il loro luogo d'origine, un piccolo lago vulcanico di 5/7\u00a0km\u00b2, \u00e8 minacciato dall'inquinamento, dall'insabbiamento e potenzialmente dalla liberazione di grandi quantit\u00e0 di anidride carbonica trattenuta nei fondali.\nAlimentazione.\nLe \"Stomatepia\" hanno carattere predatorio.\nSpecie.\nIl genere comprende 3 specie:"}
{"id": "4089184", "revid": "767487", "url": "https://it.wikipedia.org/wiki?curid=4089184", "title": "Ermin Seratli\u0107", "text": "Caratteristiche tecniche.\nAla sinistra, pu\u00f2 giocare anche come esterno sinistro."}
{"id": "4089185", "revid": "107831", "url": "https://it.wikipedia.org/wiki?curid=4089185", "title": "Ry\u014dta Murata", "text": "Ha avuto una carriera amatoriale di successo, culminata con la vittoria dell'oro olimpico nei pesi medi ai Giochi olimpici di . Passato al professionismo l'anno seguente, nel 2017 ha conquistato il titolo mondiale WBA di categoria.\nBiografia.\nMurata ha cominciato l'attivit\u00e0 pugilistica alle scuole superiori, frequentando la palestra Shinko Boxing Gym di Osaka.\nHa poi continuato alla scuola superiore di Minami-Kyoto dove \u00e8 stato allenato da Maekawa Takemoto.\nDopo l'iscrizione all'universit\u00e0 T\u014dy\u014d, per\u00f2, sub\u00ec una serie di sconfitte che lo allontanarono dall'attivit\u00e0 pugilistica. Iscrittosi alla Scuola di Allenamento Fisico delle Forze di autodifesa giapponesi su consiglio di Takemoto, in occasione di un viaggio in Thailandia, ebbe occasione di vedere alcuni bambini dediti all'allenamento, recuperando l'entusiasmo per il pugilato.\nRiavviatosi all'attivit\u00e0 dilettentistica, risulta al tempo stesso dipendente dell'universit\u00e0 T\u014dy\u014d.\nCarriera pugilistica.\nRy\u014dta Murata ha partecipato ad una edizione dei giochi olimpici (Londra 2012), tre dei campionati del mondo (Mianyang 2005, Chicago 2007, Baku 2011) ed una ai campionati asiatici (Ho Chi Minh 2005).\nPrincipali incontri disputati.\n\"Statistiche aggiornate al 28 agosto 2012.\""}
{"id": "4089186", "revid": "287204", "url": "https://it.wikipedia.org/wiki?curid=4089186", "title": "Ryota Murata", "text": ""}
{"id": "4089190", "revid": "767487", "url": "https://it.wikipedia.org/wiki?curid=4089190", "title": "The Mosaic Law", "text": "The Mosaic Law \u00e8 un cortometraggio muto del 1913 prodotto e diretto da Thomas H. Ince che ha come interpreti Robert Edeson, Anna Little, Ethel Grandin, Charles K. French, Hazel Buckham; nel cast appare anche il nome di Jack Conway che, in seguito, sarebbe diventato un popolare regista hollywoodiano.\nProduzione.\nIl film fu prodotto dalla Kay-Bee Pictures.\nDistribuzione.\nDistribuito dalla Mutual Film, il film - un cortometraggio in due bobine - usc\u00ec nelle sale cinematografiche statunitensi il 24 gennaio 1913."}
{"id": "4089193", "revid": "339392", "url": "https://it.wikipedia.org/wiki?curid=4089193", "title": "Anfora nicostenica", "text": ""}
{"id": "4089196", "revid": "339392", "url": "https://it.wikipedia.org/wiki?curid=4089196", "title": "Pittore N", "text": ""}
{"id": "4089197", "revid": "256896", "url": "https://it.wikipedia.org/wiki?curid=4089197", "title": "Grotta di Sa Ucca de su Tintirriolu", "text": "Sa Ucca de su Tintirriolu \u00e8 una grotta della provincia di Sassari, situata nella zona di Bonu Ighinu, presso Mara e distante pochi chilometri dal santuario di Nostra Signora di Bonu Ighinu. Si apre nel calcare miocenico tipico del Meilogu. \u00c8 una delle pi\u00f9 belle grotte dell'area di monte Traessu. Costituita da due ingressi, di recente \u00e8 stata collegata con la sovrastante grotta del Pozzaccio. Seconda in lunghezza dopo Su Peltusu che, a sua volta presenta il doppio ingresso, rappresenta una delle pi\u00f9 lunghe della provincia di Sassari.\nFu esplorata per la prima volta nel 1969 da padre Antonio Furreddu, un sacerdote dedito alla speleologia. Nel 1971 fu visitata da Renato Loria e David H. Trump, e da qui le prime testimonianze archeologiche.\nDescrizione.\nPresenta un basso ingresso quasi nascosto da un masso ma ben segnalato, con altezza pari a circa 1,20 metri. Proseguendo verso l'interno per circa 10 metri, si giunge ad una porticina metallica sempre aperta. Si carponeggia un poco, per poi sbucare in una sala. D'ora in poi il soffitto tender\u00e0 a sollevarsi sino a 20-25 metri d'altezza. A circa 50 metri dall'ingresso, la grotta presenta una diramazione. Questa conduce in uno stretto ambiente e termina dopo una cinquantina di metri. Proseguendo invece nel ramo principale la grotta diventa tortuosa sino a giungere in una bella sala ornata e ricca di vasche. Proseguendo oltre ci si affaccia in un pozzo, il quale \u00e8 possibile discendere solo su corda, con le relative attrezzature speleologiche.\nAll'interno della grotta scorre un torrentello perenne, che fuoriesce nella valle di Sa Molina.\nArcheologia.\nNotevole \u00e8 l'importanza archeologica di questa grotta, tanto da aver dato il nome alla cultura di Bonu Ighinu. Non \u00e8 da meno anche dal punto di vista faunistico: presenta varie specie di chirotteri."}
{"id": "4089200", "revid": "297059", "url": "https://it.wikipedia.org/wiki?curid=4089200", "title": "Hirudoid", "text": ""}
{"id": "4089202", "revid": "767487", "url": "https://it.wikipedia.org/wiki?curid=4089202", "title": "Dross Glop", "text": "Dross Glop \u00e8 un album di remix delle tracce dell'album \"Gloss Drop\" del gruppo experimental rock Battles. \u00c8 stato pubblicato il dalla Warp Records in una serie di quattro vinili 12\", successivamente anche raccolti in un CD contenente come una traccia aggiuntiva un remix di \"Sundome\".\nI quattro vinili sono stati pubblicati tra febbraio e aprile 2012. Il CD \u00e8 stato pubblicato il 16 aprile tra il terzo 12\" e il 12\" conclusivo, uscito in occasione del Record Store Day il 21 aprile.\nIl titolo dell'album \u00e8 uno spoonerismo dell'album da cui sono tratte le tracce remixate, \"Gloss Drop\". Ad esso sono visivamente collegate anche le copertine dei 12\", che rappresentano la scultura rosa realizzata da David Konopka coperta da macchie di vernice di diversi colori."}
{"id": "4089204", "revid": "1543377", "url": "https://it.wikipedia.org/wiki?curid=4089204", "title": "Sandro Sukno", "text": "Biografia.\nNato a Ragusa anche suo padre Goran \u00e8 stato vincitore di una medaglia d'oro alle Olimpiadi come pallanuotista.\nCarriera.\nGiocatore.\nI problemi cardiaci ed il ritiro.\nNell'ottobre 2017, durante una visita di ruotine precampionato svoltasi a Milano, gli viene diagnosticato un problema cardiaco con conseguente fermo di 2 mesi dall'attivit\u00e0 agonistica. Il 22 dicembre dello stesso anno non riceve l'idoneit\u00e0 sportiva per i problemi diagnosticatoli terminando cos\u00ec l'avventura con il prima della scadenza del contratto prevista per l'estate 2018. Nel marzo 2018 esegue a Cleveland un'operazione al cuore per potere tornare a giocare, operazione che riesce con successo. Nell'agosto 2018, dopo 7 anni dall'ultima volta, fa ritorno al allenato da Vjekoslav Kobe\u0161\u0107ak prendendo in carica la storica calottina con il numero 9. Ad ottobre ritorna in piscina per la prima volta dopo l'operazione riprendendo cos\u00ec l'attivit\u00e0 sportiva attraverso allenamenti monitorati. Ad aprile 2019 dopo ben sei mesi dal ritorno in vasca attende dai medici il via libera per poter tornare a giocare, i riscontri con i medici per\u00f2 non si rivelano positivi data una condizione clinica non ottimale per l'atleta che, il 19 maggio, annuncia ufficialmente il ritiro dall'attivit\u00e0 agonistica.\nAllenatore.\nGli inizi e la chiamata della Pro Recco.\nIntraprende la carriera da allenatore dapprima come assistente di Ivica Tucak durante il Mondiale di Gwangju 2019 e l'Europeo di Budapest 2020 per poi nel luglio 2020 prendere le redini del . Guida per una stagione il club montenegrino perdendo la Coppa di Montenegro in finale contro il per 12 a 6. Scaduto il contratto che lo legava con il club di Cattaro, il 16 giugno 2021 viene annunciato sulla panchina del come successore di Gabriel Hern\u00e1ndez. Il 20 dicembre seguente agguanta il primo successo alla guida del club ligure, vince la Supercoppa LEN battendo in finale il ."}
{"id": "4089205", "revid": "1099637", "url": "https://it.wikipedia.org/wiki?curid=4089205", "title": "Milica Mi\u0107ovi\u0107", "text": "Guardia-ala di 182\u00a0cm, ha giocato in Serie A1 italiana con Parma, Viterbo, Napoli, Pozzuoli, Ragusa, Venezia, Schio e Virtus Bologna.\nCarriera.\nCresciuta nelle giovanili del Basket Parma, disputa due stagioni con la prima squadra nel biennio 2003-2005.\nSeguono tre anni in Serie A2, tra Carugate e Bologna. Nel 2008 rientra in A1 con Viterbo, l'anno successivo fa ritorno a Parma.\nTra il 2010 e il 2012 si sposta al Napoli Basket Vomero e alla Pallacanestro Pozzuoli.\nNell'estate 2012 passa alla Passalacqua Ragusa, in Serie A2. Con le iblee ha ottenuto la promozione in Serie A1 ed \u00e8 arrivata in finale della Coppa Italia di categoria.\nNel 2013-14 \u00e8 la prima confermata nel \"roster\" delle iblee.\nNel 2019 conquista lo scudetto con la Famila Wuber Schio.\nNell'ottobre 2019 approda alla Virtus Bologna femminile in serie A1.\nLa stagione successiva scende di categoria e ritorna dopo tredici anni nel Basket Carugate.\nDal 2021 \u00e8 nella squadra siciliana di A2 dell'Alma Basket Patti.\nHa partecipato anche a tre edizioni di Eurolega con Parma e con Schio.\nStatistiche.\nPresenze e punti nei club.\nCampionato.\n\"Statistiche aggiornate al 30 giugno 2021\"\nCoppe europee.\n\"Statistiche aggiornate al 30 giugno 2019.\""}
{"id": "4089209", "revid": "6923", "url": "https://it.wikipedia.org/wiki?curid=4089209", "title": "Personaggi di Art of Fighting", "text": "Questa \u00e8 una lista di tutti i personaggi della serie \"Art of Fighting\" della SNK. I personaggi vengono elencati in ordine di apparizione nel gioco.\n\"Art of Fighting\".\n \u00e8 il figlio del rispettabile maestro di Kyokugenryu, Takuma Sakazaki. Rimasto orfano all'et\u00e0 di 10 anni, ora vive con la sorella Yuri. Quando viene rapita si lancia immediatamente in suo soccorso. Sconfitto Mr.Karate viene fermato da Yuri un attimo prima che possa dargli il colpo di grazia. Mr.Karate si smaschera rivelando di essere Takuma, e di avere agito sotto ricatto di Mr.Big e Geese Howard. Prende parte anche al secondo e al terzo episodio di Art of Fighting, e a quasi tutte le edizioni di King of Fighters. In Buriki One, si presenta con l'uniforme del padre divenendo Mr.Karate II.\n\u00c8 il figlio del multimiliardario Albert Garcia. Inviato alla famosa Accademia Imperiale per studiare i segreti del Kyokugen sotto la guida dell'amico fraterno di Albert, il maestro Takuma Sakazaki. Dopo la morte della madre e del padre di Ryo, Robert veglia sul giovane ragazzo, provvedendo a lui come un amico. Robert rimane, tuttavia, l'ultimo rivale di Ryo.\nLee Pai Long (cinese: \u674e\u767d\u9f8d) \u00e8 un maestro di arti marziali cinesi ed un medico esperto nel suo paese. Egli lavora come direttore della prigione di Southtown, ma ha anche un piccolo negozio di erbe che gestisce partime. \u00c8 un ex avversario e amico di lunga data del padre di Ryo Sakazaki, Takuma ed entra nel torneo per testare le capacit\u00e0 di Ryo. La sua caratteristica principale \u00e8 quella di indossare una maschera variopinta in stile cinese con motivi scimmieschi. Nel primo episodio \u00e8 gialla e verde e nel secondo gialla e rossa. Tra l'altro, tra il primo e il secondo episodio le sue dimensioni fisiche vengono ridotte dai programmatori. Ironicamente, nella fine del AOF2, si scopre che LEE sarebbe diventato famoso per aver scoperto una cura alle emorroidi. \u00c8 stato inoltre presentato in \"NeoGeo Battle Coliseum\" come un personaggio giocabile. Eiji Yano gli presta la sua voce in \"Art of Fighting\" e in \"NeoGeo Battle Coliseum\" e Kay Inage in \"Art of Fighting 2\".\n \u00e8 un membro del sindacato di Mr. Big ed \u00e8 lo sviluppatore del suo stile. \u00c8 uno dei pi\u00f9 grossi collaboratori di Mr. Big e devasta chiunque incontri nel suo cammino. Jack \u00e8 anche il capo della banda di Southtown, conosciuta come \"Neo Black Cats\". Ironicamente, nel finale di Jack in AOF2, egli riveler\u00e0 che intendeva trasformare la banda in un gruppo dance.\n \u00e8 il padre di Ryo e di Yuri che li aveva lasciati prima del \"Art of Fighting\". Takuma appare come il boss alla fine del gioco ed \u00e8 mascherato da guerriero con il nome , tenendo Yuri come ostaggio. Prima di essere sconfitto da Ryo e Robert, Yuri li ferma rivelando la sua identit\u00e0. Successivamente si viene a sapere che Takuma fu costretto a lavorare per Geese Howard e che il suo braccio desto, Mr. Big, aveva rapito Yuri per averlo sotto controllo. Nella versione SNES, Takuma Sakazaki afferma di essere stato costretto ad uccidere Jeff Bogard in quanto Geese aveva gi\u00e0 preso in ostaggio Yuri. In \"Art of Fighting 2\", Takuma si prende la giusta rivincita contro Geese e Mr. Big assieme agli altri componenti della famiglia.\nEx capitano della US Navy la marina militare degli Stati Uniti e istruttore di arti marziali, durante una missione il suo aereo viene colpito e lui viene successivamente salvato da Mr. Big, che lo arruola nella sua organizzazione; John per\u00f2 partecipa al torneo per cercare di vincere il premio in denaro e testare le sue capacit\u00e0 di combattimento.\nKing \u00e8 una campionessa di Muay Thai che sconfitta da Jack Turner \u00e8 costretta a lavorare come buttafuori per Mr.Big; successivamente viene nuovamente sconfitta da Ryo e decide di redimersi aiutandolo a distruggere l'organizzazione malavitosa.\nMickey Rogers era un pugile professionista, che \u00e8 stato espulso dai ranghi dopo aver accidentalmente ucciso un uomo sul ring; si reca Southtown per cercare avversari, per sfogare la sua rabbia e frustrazione: entra cos\u00ec nel torneo. \nTodo \u00e8 il creatore e insegnante dello stile di arti marziali Todoh karate, un misto di Aikido e Kendo. Todoh ha una lunga rivalit\u00e0 con i discepoli della scuola Kyokugenryu di karate e li considera una minaccia per il suo stile di insegnamento in termini di profitti ma il suo astio personale risale a una rivalit\u00e0 con Takuma Sakazaki quando entrambi gli uomini erano molto giovani.\nMr. Big \u00e8 stato il boss della malavita di Southtown per molti anni, fino a quando ha fatto l'errore di attaccare il dojo Kyokugen. Dopo che il suo impero \u00e8 stato rovesciato dall'organizzazione di Geese Howard, \u00e8 stato poi reclutato dallo stesso Howard Geese tra le sue file. Mr. Big ha scalato presto i ranghi e divenne il braccio destro di Howard Geese."}
{"id": "4089212", "revid": "767487", "url": "https://it.wikipedia.org/wiki?curid=4089212", "title": "Arsen Petrosyan", "text": "Carriera.\nClub.\nDopo esser cresciuto nelle giovanili del Pyunik esordisce da titolare in Coppa d'Armenia il 14 marzo 2011 contro lo \u0160irak (0-1). Debutta da titolare in campionato il 15 maggio 2011 contro il Ganjasar (1-3). Conclude la stagione giocando 11 incontri e subendo 10 reti, mantenendo inviolata la porta in 4 occasioni. In questa stagione vince la Supercoppa armena battendo in finale il Bananc' per 3-0.\nNella stagione 2012-2013 esordisce in campionato il 31 marzo 2012 contro il Bananc' (1-1).\nNazionale.\nEsordisce nell'Under-17 armena il 2 ottobre 2007 giocando contro l'Italia: l'incontro finir\u00e0 2-1 per gli avversari. Il 7 giugno esordisce nell'Under-21 giocando da titolare contro il Montenegro (4-1). L'11 ottobre dello stesso anno esordisce anche nella Nazionale maggiore subentrando al 28' al posto di Edgar Malakyan a causa dell'espulsione dell'estremo difensore titolare, \u1e58oman Berezovski. La Nazionale irlandese vincer\u00e0 la sfida valida per le qualificazioni ad Euro 2012 col punteggio di 2-1.\nStatistiche.\nPresenze e reti nei club.\n\"Statistiche aggiornate al 12 maggio 2012.\""}
{"id": "4089213", "revid": "290948", "url": "https://it.wikipedia.org/wiki?curid=4089213", "title": "Linee di corrente", "text": ""}
{"id": "4089214", "revid": "481666", "url": "https://it.wikipedia.org/wiki?curid=4089214", "title": "Rex De Rosselli", "text": "Biografia.\nNato nel Kentucky nel 1876, debutt\u00f2 nel cinema nel 1911, iniziando una carriera di attore che lo avrebbe portato in quindici anni a interpretare oltre centocinquanta pellicole. Dal 1911 al 1914, lavor\u00f2 ininterrottamente per la Selig Polyscope, soprattutto in film western o di azione, dove fu diretto da Joseph A. Golden, Otis Turner, Otis Thayer e William Duncan."}
{"id": "4089219", "revid": "984922", "url": "https://it.wikipedia.org/wiki?curid=4089219", "title": "Marco Zarucchi", "text": "Biografia.\nIn Coppa del Mondo esord\u00ec il 19 dicembre 1992 a Sankt Moritz (15\u00b0) e ottenne il primo podio il 6 dicembre 1995 a Steamboat Springs (3\u00b0).\nIn carriera prese parte a due edizioni dei Giochi olimpici invernali, (29\u00b0 nell'individuale, 10\u00b0 nella gara a squadre) e (25\u00b0 nell'individuale, 7\u00b0 nella gara a squadre), e a una dei Campionati mondiali, Ramsau am Dachstein 1999 (9\u00b0 nella gara a squadre il miglior risultato)."}
{"id": "4089220", "revid": "155634", "url": "https://it.wikipedia.org/wiki?curid=4089220", "title": "Kouji Takasawa", "text": "Biografia.\nIn Coppa del Mondo esord\u00ec il 6 gennaio 1996 a Schonach (10\u00b0) e ottenne l'unico podio il 18 febbraio successivo a Murau (3\u00b0). Non partecip\u00f2 n\u00e9 a rassegne olimpiche n\u00e9 iridate."}
{"id": "4089221", "revid": "110474811", "url": "https://it.wikipedia.org/wiki?curid=4089221", "title": "Giubileo del 1975", "text": "Il venticinquesimo giubileo fu indetto da papa Paolo VI nel 1975 e venne denominato \"Anno Santo del Rinnovamento e della Riconciliazione\".\nAvvenimenti importanti.\nIn questo giubileo furono proclamati 13 beati tra cui Giuseppe Moscati, e sei santi. Una di questi fu Elisabetta Anna Bayley Seton. \nIl 13 aprile il Santo Padre un\u00ec in matrimonio 13 coppie di sposi di cui quattro siciliane (tutte di Ciminna), una sarda (Giuseppe Ricci di Oristano e Antonella Pavanetto di Cagliari), una di Bergamo, una di Brescia, una irlandese e due di Malta; la cerimonia si svolse nella Cappella Sistina e nella Basilica di San Pietro.\nDopo dieci anni della cancellazione delle scomuniche reciproche tra la Chiesa cattolica e quella ortodossa, Paolo VI baci\u00f2 i piedi del metropolita ortodosso Melitone, capo della delegazione del patriarcato di Costantinopoli, presente alla messa del papa. Fu un sigillo potente, in segno di umilt\u00e0, dell'anno santo che si stava chiudendo."}
{"id": "4089222", "revid": "339392", "url": "https://it.wikipedia.org/wiki?curid=4089222", "title": "Disastro del Maracana", "text": ""}
{"id": "4089223", "revid": "599013", "url": "https://it.wikipedia.org/wiki?curid=4089223", "title": "La C\u00f4te Feuill\u00e9e", "text": "La C\u00f4te Feuill\u00e9e \u00e8 un trampolino situato a Chaux-Neuve, in Francia.\nStoria.\nAperto nel 1989 e ristrutturato nel 2010, portando il salto maggiore da K90 (HS100) a K106 (HS118), l'impianto ha ospitato varie tappe della Coppa del Mondo di combinata nordica e competizioni minori di salto con gli sci.\nCaratteristiche.\nIl trampolino lungo ha il punto K a 106\u00a0m; il primato di distanza, 120,5\u00a0m, \u00e8 stato stabilito dal francese Jason Lamy-Chappuis nel 2011; il primato femminile, 113\u00a0m, \u00e8 stato stabilito dalla sua connazionale L\u00e9a Lemare nel 2013. Il complesso \u00e8 attrezzato anche con salti minori HS60, K28, K10 e K8."}
{"id": "4089224", "revid": "738436", "url": "https://it.wikipedia.org/wiki?curid=4089224", "title": "Yetzer ha-ra", "text": ""}
{"id": "4089225", "revid": "287204", "url": "https://it.wikipedia.org/wiki?curid=4089225", "title": "La Cote Feuillee", "text": ""}
{"id": "4089226", "revid": "339392", "url": "https://it.wikipedia.org/wiki?curid=4089226", "title": "C\u00f4t\u00e9 Feuill\u00e9e", "text": ""}
{"id": "4089227", "revid": "738436", "url": "https://it.wikipedia.org/wiki?curid=4089227", "title": "Yetzer tov", "text": ""}
{"id": "4089228", "revid": "339392", "url": "https://it.wikipedia.org/wiki?curid=4089228", "title": "Cote Feuillee", "text": ""}
{"id": "4089236", "revid": "104458", "url": "https://it.wikipedia.org/wiki?curid=4089236", "title": "Senziente", "text": ""}
{"id": "4089239", "revid": "287204", "url": "https://it.wikipedia.org/wiki?curid=4089239", "title": "Luka Dordevic", "text": ""}
{"id": "4089240", "revid": "521302", "url": "https://it.wikipedia.org/wiki?curid=4089240", "title": "Luka Djordjevic", "text": ""}
{"id": "4089245", "revid": "767487", "url": "https://it.wikipedia.org/wiki?curid=4089245", "title": "The Horseshoe (film)", "text": "The Horseshoe \u00e8 un cortometraggio muto del 1912 diretto da Otis B. Thayer (Otis Thayer).\nProduzione.\nIl film fu prodotto dalla Selig Polyscope Company.\nDistribuzione.\nDistribuito dalla General Film Company, il film usc\u00ec nelle sale cinematografiche statunitensi l'8 febbraio 1912."}
{"id": "4089250", "revid": "481666", "url": "https://it.wikipedia.org/wiki?curid=4089250", "title": "Otis Thayer", "text": "Biografia.\nNato nel Wisconsin nel 1863, fu negli anni dieci uno dei registi che lavorarono stabilmente con la casa di produzione Selig Polyscope. Specializzato nel western, dal 1911 al 1928, anno in cui termin\u00f2 la sua carriera, diresse circa una sessantina di pellicole. Fu anche attore e sceneggiatore: recit\u00f2 in circa una ventina di film e il suo nome appare nelle sceneggiature di quattro pellicole. Chiuse la carriera con una sua produzione, \"Tracy the Outlaw\", film di cui firm\u00f2 anche la regia."}
{"id": "4089256", "revid": "767487", "url": "https://it.wikipedia.org/wiki?curid=4089256", "title": "Dario Tadi\u0107", "text": "Caratteristiche tecniche.\nCentravanti, Tadi\u0107 pu\u00f2 giocare anche come ala destra.\nCarriera.\nClub.\nNella stagione 2007-2008 gioca con la squadra riserve dell'Austria Vienna nella terza serie del calcio austriaco e con la squadra Under-19 dell'Austria Vienna. In Erste Liga colleziona 15 presenze e 3 nel campionato di categoria 18 incontri e 12 marcature. Nell'annata seguente gioca solo con la squadra riserve collezionando 2 reti in 13 sfide a fine stagione. Nella stagione 2009-2010 conta 10 presenze e 2 reti in Erste Liga e nella seguente annata viene promosso in prima squadra giocando qualche incontro con la squadra riserve: totalizza 5 reti su 16 partite di Bundesliga e 5 reti in 10 incontri di Regionalliga. Nella stagione 2011-2012 sigla 3 reti in 5 incontri di Regionalliga mentre in Bundesliga il suo rendimento \u00e8 inferiore: 1 marcature in 13 partite stagionali."}
{"id": "4089257", "revid": "466539", "url": "https://it.wikipedia.org/wiki?curid=4089257", "title": "Guillaume Rufin", "text": ""}
{"id": "4089259", "revid": "1431409", "url": "https://it.wikipedia.org/wiki?curid=4089259", "title": "Conor Hourihane", "text": "Caratteristiche tecniche.\nCentrocampista centrale dalla corporatura minuta \u00e8 dotato di buona tecnica di base, mancino di piede e duttile tatticamente, pu\u00f2 agire anche sulla fascia sinistra, possiede una buona capacit\u00e0 di corsa ed \u00e8 bravo negli inserimenti senza palla e nelle conclusioni dalla distanza, inoltre \u00e8 anche un abile rigorista.\nCarriera.\nClub.\nCresce calcisticamente nelle giovanili del Sunderland tuttavia senza mai debuttare in prima squadra. Nell'estate 2010 in scadenza di contratto \u00e8 passato all'Ipswich Town dove per\u00f2 non riesce mai a giocare.\nNell'estate 2011 viene ingaggiato dal Plymouth societ\u00e0 di Football League Two dove nella stagione 2012-2013 diventa anche il capitano dei \"Pilgrims\" totalizzando globalmente in tre anni 142 presenze segnando 16 reti.\nIl 23 giugno 2014 si trasferisce al Barnsley per 250.000 euro dove firma un contratto triennale. Nel dicembre 2015 diventa il nuovo capitano dei \"Tykes\". Il 29 maggio 2016 vince i play-off di Football League One, battendo in finale il Millwall ottenendo cos\u00ec la promozione in Championship. Il 21 gennaio 2017 realizza in campionato su calcio piazzato da circa 25 metri, la rete della vittoria per 3-2 nella partita contro il Leeds United. Chiude in due stagioni e mezzo giocando complessivamente 134 partite andando a segno per 32 volte.\nIl 26 gennaio 2017 si trasferisce per circa 3.5 milioni all'Aston Villa dove firma un contratto fino al giugno 2020. Il 28 febbraio segna la sua prima rete con i \"Villans\" nella partita interna vinta 2-0 contro il Bristol City.\nIl 20 gennaio 2021 viene ceduto in prestito allo .\nIl 30 agosto 2021 viene ceduto in prestito allo .\nNazionale.\nCompie la trafila delle nazionali giovanili irlandesi, mentre il 28 marzo 2017 debutta con la nazionale irlandese giocando da titolare nell'amichevole disputata contro l'Islanda.\nStatistiche.\nPresenze e reti nei club.\n\"Statistiche aggiornate al 20 marzo 2020.\""}
{"id": "4089276", "revid": "767487", "url": "https://it.wikipedia.org/wiki?curid=4089276", "title": "Brontino", "text": "Biografia.\nAlcmeone di Crotone gli dedica le sue opere.\nIncertezze tra gli autori permangono riguardo a Teano, se fosse \u00abfiglia di Brontino crotoniate. Altri dice ch' era moglie di Brontino, ma discepola di Pitagora\u00bb\nAl filosofo crotoniate viene attribuita la scoperta di una \"polvere filosofica\", probabilmente un medicamento dato che Brontino era conosciuto anche come medico.\nBrontino nella tradizione \u00e8 indicato come uno degli autori che sotto il nome di Orfeo avrebbe scritto poemi mistici. Epigene, vissuto al rempo di Alessandro Magno, riferisce che il filosofo crotoniate avrebbe scritto due opere orfiche con il titolo di \u03a0\u03ad\u03c0\u03bb\u03bf\u03c2 (\"Peplos\") e di \u03a4\u1f70 \u03c6\u03c5\u03c3\u03c5\u03ba\u03ac (\"T\u00e0 fisik\u00e0\")\nSiriano di Atene, filosofo neoplatonico del V secolo, riferisce che \u00abBrontinos\u00bb sosteneva che la monade, o la causa prima \u00abtrascende ogni sorte di ragione e d'essenza in potenza e dignit\u00e0\u00bb. Un tentativo, questo di Siriano, di amalgamare il platonismo con il pitagorismo."}
{"id": "4089280", "revid": "1592984", "url": "https://it.wikipedia.org/wiki?curid=4089280", "title": "Chiesa di San Bernardo (Poschiavo)", "text": "La chiesa di San Bernardo \u00e8 un edificio religioso che si trova a \"Prada\", frazione del comune di Poschiavo.\nStoria.\nLa struttura viene citata per la prima violta in documenti storici risalenti al 1589. Nel 1639 venne completamente ricostruita e sub\u00ec alcuni rinnovamenti negli anni 1935 e 1965. Il campanile \u00e8 del 1681.\nPrada, il cui nome deriva certamente da prato, poich\u00e9 si trova al principio delle grandi praterie che si estendono per una lunghezza di un paio di chilometri fino al lago di Le Prese, \u00e8 una borgatella distante circa due chilometri da Poschiavo. Prada assieme alle frazioni di Alto, Annunziata e Pagnoncini forma una Parrocchia cattolica sul territorio del comune politico di Poschiavo. La contrada \u00e8 popolata ora da circa 545 abitanti (comprese le frazioni di Annunziata e Pagnoncini). Poco prima dell'erezione della chiesa di San Bernardo (costruita nel 1639), precisamente nel 1624, contava ben 69 famiglie.\nDescrizione.\nLa chiesa ha una pianta a unica navata, sui cui fianchi si aprono due cappelle laterali, quella di sinistra dedicata al Sacro cuore di Maria e quella a destra dedicata al pio transito di San Giuseppe e sormontata da una volta a botte. "}
{"id": "4089282", "revid": "580", "url": "https://it.wikipedia.org/wiki?curid=4089282", "title": "Palombia", "text": "Palombia, ufficialmente Stati Uniti della Palombia (in spagnolo \"Estados Unidos de Palombia\"), \u00e8 uno stato immaginario dell'America meridionale.\nL'invenzione del nome \"Palombia\" si deve al vignettista belga Andr\u00e9 Franquin nel 1951, che fuse il nome del Paraguay e della Colombia.\nNella Repubblica di Palombia abitano Spirou e Fant\u00e0sio, personaggi principali della serie a fumetti \"Notizie da prima pagina\".\nStoria.\nLa storia di Palombia \u00e8 spesso stata agitata da rivolte per l'Indipendenza, avvenuta dalla Spagna, nel 1923. Nel 1950 il rivoluzionario Zantas prese il potere, autoproclamandosi generale. Spirou e Fantasio riconoscono in lui un lontano cugino.\nDalla fine del 1960 c'\u00e8 stato a Palombia un vero e proprio \"boom economico\", anni in cui sal\u00ec al potere Papa Prinz seguito dal figlio Baby Prinz, spodestato nel 1990 da Achilo Zavatas.\nIn questo fumetto, Andr\u00e9 Franquin non perde l'occasione di lanciare un anatema contro i cartoni animati violenti e militari.\nEconomia.\nLa cosiddetta \"crisi del sapone\" ha segnato fortemente la vita economica di Palombia. In effetti, l'economia \u00e8 inesistente: nel 1930 Henry Ford ha cercato di costruire delle industrie nella foresta palombiana, ma con scarsissimo esito.\n\u00c8 presente una compagnia aerea interna, la \"Airways Palombian\", e una internazionale, la \"Palombian World Airways\" che collega tutte le principali citt\u00e0 del mondo con la capitale Chiquito."}
{"id": "4089284", "revid": "1305772", "url": "https://it.wikipedia.org/wiki?curid=4089284", "title": "Natural Woman (Live in Rome)", "text": "Natural Woman (Live in Rome) \u00e8 un album registrato dal vivo di Giorgia, registrato in versione acustica al classico di Roma nel 1993. L'album, messo in commercio per il mercato non italiano e pubblicato anche in Giappone, contiene alcuni brani di musica pop, rock, soul e R&amp;B amati dalla cantautrice romana, che vanno dagli anni sessanta in poi.\nProdotto da Marco Rinalduzzi e Massimo Calabrese, con la produzione esecutiva di Ben Sidran (produttore di Diana Ross), nel 1993, \"Natural Woman (Live in Rome)\", assieme a \"One More Go Round\", esce per l'etichetta Go Jazz dopo essere stato registrato dal vivo al \"Classico\" di Roma; entrambi i dischi verranno poi ristampati nel 1995 dalla Flying Records, dopo il successo di Giorgia, in un'ulteriore versione, come doppio cd.\nIl disco.\nQuesto CD non compare solitamente nella discografia ufficiale di Giorgia, ma nel 1995 venne messo in commercio anche in una confezione speciale (doppia) intitolata I primi anni, contenente un secondo lavoro \"One More Go Round\".\nIn questa esibizione Giorgia \u00e8 accompagnata da: Marco Rinalduzzi: guitars &amp; voice, Massimo Calabrese: electric bass &amp; voice, Alberto Bartoli: drums &amp; percussion e in alcuni brani, ai cori, dai \"D'Altro Canto\".\nNotevoli le interpretazioni di \"A Natural Woman\" e \"Chain of Fools\" di Aretha Franklin, brani che ancora oggi Giorgia propone nel corso dei suoi concerti."}
{"id": "4089285", "revid": "86599", "url": "https://it.wikipedia.org/wiki?curid=4089285", "title": "Sergij Ivanovi\u010d Ipatov", "text": "Ha ottenuto il baccellierato in matematica all'Universit\u00e0 statale di Mosca nel 1975. Ha poi conseguito il dottorato in Scienze fisiche e matematiche all'Accademia russa delle scienze nel 1982. Infine \u00e8 divenuto professore nella medesima specializzazione nel 1997.\nIl Minor Planet Center gli accredita la scoperta di otto asteroidi, effettuate tutte nel 1999 in collaborazione con Eric Walter Elst o con Thierry Pauwels.\nGli \u00e8 stato dedicato l'asteroide 14360 Ipatov."}
{"id": "4089286", "revid": "287204", "url": "https://it.wikipedia.org/wiki?curid=4089286", "title": "Sergij Ivanovic Ipatov", "text": ""}
{"id": "4089287", "revid": "478814", "url": "https://it.wikipedia.org/wiki?curid=4089287", "title": "Treni ad alta velocit\u00e0", "text": ""}
{"id": "4089289", "revid": "110157", "url": "https://it.wikipedia.org/wiki?curid=4089289", "title": "Oratorio dei Santi Sebastiano e Sinforosa", "text": "L'oratorio dei Santi Sebastiano e Sinforosa si trova a Selva, localit\u00e0 del comune di Poschiavo.\nStoria.\nUna prima ricostruzione risale al 1697, sul precedente edificio forse romanico, quando un coro fu edificato sul lato nord. I restauri pi\u00f9 recenti, che coinvolsero sia l'esterno che l'interno, risalgono agli anni novanta del XX sec.\nDescrizione.\nEsterno.\nPresentava un'abside semicircolare con frontone ad oriente, campanile a vela e portale ad occidente, ora racchiusi e individuabili nei muri della navata. Sulla facciata sono ancora visibili i resti di un affresco con \"San Cristoforo\".\nInterno.\nLa copertura dell'aula \u00e8 a capriate a vista. Presenta dipinti murali di scuola norditaliana della seconda met\u00e0 del Quattrocento circa, ripristinati col restauro degli anni 1970-1997."}
{"id": "4089290", "revid": "17204", "url": "https://it.wikipedia.org/wiki?curid=4089290", "title": "Binding of Isaac", "text": ""}
{"id": "4089293", "revid": "287204", "url": "https://it.wikipedia.org/wiki?curid=4089293", "title": "70401 Davidbishop", "text": "70401 Davidbishop \u00e8 un asteroide della fascia principale. Scoperto nel 1999, presenta un'orbita caratterizzata da un semiasse maggiore pari a 2,5197174\u00a0UA e da un'eccentricit\u00e0 di 0,1934076, inclinata di 8,39599\u00b0 rispetto all'eclittica.\nL'asteroide \u00e8 dedicato all'astrofilo statunitense David Bishop che cura la manutenzione di un sito con l'archivio fotografico delle pi\u00f9 recenti supernovae."}
{"id": "4089294", "revid": "1961055", "url": "https://it.wikipedia.org/wiki?curid=4089294", "title": "Camillo Guidi", "text": "Biografia.\nSi laure\u00f2 alla scuola di applicazione per ingegneri di Roma nel 1873.\nDal 1882 fu professore straordinario di statica grafica alla scuola d'applicazione per ingegneri di Torino e dal 1887 fu titolare della cattedra di scienza delle costruzioni.\nNel 1893 divenne direttore del gabinetto di scienza delle costruzioni e teoria dei ponti nonch\u00e9 professore emerito del Politecnico di Torino.\nNel 1936 entr\u00f2 a far parte dell'Accademia pontificia e nel 1938 divenne socio nazionale dell'Accademia dei Lincei. \n\u00c8 stato autore di numerose e importanti pubblicazioni, tra cui un trattato di Scienza delle costruzioni (1929). Ancora oggi sono validi gli studi del Guidi sul principio di elasticit\u00e0 nelle sue applicazioni tecniche, sulla teoria dei sistemi continui, sui conglomerati in cemento semplici ed armati e sulla loro resistenza.\nIl figlio, Guido Guidi, intraprese gli studi di ingegneria fino a diventare un pioniere dell'aviazione in Italia e fu autore di numerosi primati."}
{"id": "4089296", "revid": "1543377", "url": "https://it.wikipedia.org/wiki?curid=4089296", "title": "Dizionario esplicativo della lingua georgiana", "text": "Il Dizionario esplicativo della lingua georgiana (georgiano: \u10e5\u10d0\u10e0\u10d7\u10e3\u10da\u10d8 \u10d4\u10dc\u10d8\u10e1 \u10d2\u10d0\u10dc\u10db\u10d0\u10e0\u10e2\u10d4\u10d1\u10d8\u10d7\u10d8 \u10da\u10d4\u10e5\u10e1\u10d8\u10d9\u10dd\u10dc\u10d8 \"kartuli enis ganmart'ebiti leksik'oni\", abbreviato in \u10e5\u10d4\u10d2\u10da \"KEGL\") \u00e8 uno dei pi\u00f9 importanti dizionari della lingua georgiana. Pubblicato tra il 1950 e il 1964, richiese la collaborazione di 150 persone tra filologi, scrittori e specialisti di vari ambiti, sotto la supervisione del linguista Arnold Chikobava. \u00c8 stata la prima opera di documentazione sistematica del lessico georgiano. \nIl dizionario \u00e8 monolingue, si compone di 8 volumi e contiene 112 949 lemmi, distribuiti come segue.\nIl primo volume contiene anche una sommaria trattazione grammaticale scritta dallo stesso Chikobava.\nLa forma di citazione dei sostantivi \u00e8 il nominativo singolare, quella dei verbi \u00e8 la terza persona singolare del presente o del futuro. Il modo in cui vengono riportati i verbi costituisce la principale innovazione lessicografica del dizionario.\nStoria.\nLa redazione del dizionario comport\u00f2 la realizzazione di un grande schedario, in cui furono riportate tutte le parole attestate nelle opere degli autori georgiani del XIX secolo, nonch\u00e9 dei contemporanei dell'epoca. Tale schedario \u00e8 in continuo aggiornamento (nel 1982 contava tre milioni di schede).\nLa pubblicazione del KEGL fu celebrata nel 1971 con l'assegnazione di un premio di stato al caporedattore Chikobava e ai redattori dei singoli volumi.\nNel 1986 il dizionario venne ripubblicato in una versione ridotta, composta da un solo volume, con una tiratura di 60 000 copie. Rispetto all'edizione originaria, quella ridotta conteneva la met\u00e0 dei lemmi (circa 60 000): le spiegazioni delle parole furono snellite e furono tralasciati molti termini del lessico scientifico e dialettale, nonch\u00e9 molte parole straniere. Di contro, tuttavia, furono aggiunte quasi 800 nuove parole, apparse solo dopo la pubblicazione della versione in otto volumi. \nLa richiesta per il dizionario fu enorme, tanto che nel 1990 ne fu fatta una ristampa, questa volta in due volumi (quest'ultima versione era il prototipo di quella in un volume del 1986)."}
{"id": "4089300", "revid": "767487", "url": "https://it.wikipedia.org/wiki?curid=4089300", "title": "Ariel Mart\u00ednez", "text": "Carriera.\nClub.\nHa giocato in un solo club in tutta la sua carriera, il Sancti Sp\u00edritus.\nNazionale.\nCon la Nazionale cubana ha preso parte alla CONCACAF Gold Cup 2007, venendo eliminato alla fase a gironi."}
{"id": "4089301", "revid": "1543377", "url": "https://it.wikipedia.org/wiki?curid=4089301", "title": "Omloop van het Houtland 2011", "text": "La Omloop van het Houtland 2011, sessantasettesima edizione della corsa e valida come evento dell'UCI Europe Tour 2011 categoria 1.1, si svolse il 21 settembre 2011 su un percorso totale di 193,6\u00a0km. Fu vinto dal belga Guillaume Van Keirsbulck che termin\u00f2 la gara in 4h17'00\", alla media di 45,19\u00a0km/h.\nPartenza con 172 ciclisti, dei quali 102 portarono a termine il percorso."}
{"id": "4089305", "revid": "50505443", "url": "https://it.wikipedia.org/wiki?curid=4089305", "title": "Binladin Group", "text": ""}
{"id": "4089306", "revid": "112877984", "url": "https://it.wikipedia.org/wiki?curid=4089306", "title": "Diane, uno sbirro in famiglia", "text": "Diane, uno sbirro in famiglia (\"Diane, femme flic\") \u00e8 una serie televisiva francese.\nTrama.\nDiane Carro, un commissario di polizia e madre di Thomas e Zoe, \u00e8 la moglie del suo capo."}
{"id": "4089310", "revid": "106908", "url": "https://it.wikipedia.org/wiki?curid=4089310", "title": "Heger", "text": ""}
{"id": "4089311", "revid": "46931", "url": "https://it.wikipedia.org/wiki?curid=4089311", "title": "Diane, femme flic", "text": ""}
{"id": "4089312", "revid": "1305772", "url": "https://it.wikipedia.org/wiki?curid=4089312", "title": "Kohout", "text": "Kohout \u00e8 un cognome di origine ceca."}
{"id": "4089318", "revid": "1522738", "url": "https://it.wikipedia.org/wiki?curid=4089318", "title": "Los exitosos Pells", "text": "Los exitosos Pells \u00e8 una serie televisiva argentina.\nIl format.\nDi genere sitcom, andata in onda dal 5 novembre 2008 al 15 luglio 2009 sul canale televisivo Telefe. Prodotta da Endemol e Underground Producciones, ha ricevuto alcuni premi e nomination ai Premios Clar\u00edn e Premio Mart\u00edn Fierro nel 2008 e nel 2009. La serie ha vinto un premio ai Premio Clar\u00edn del 2008, una nomination e un premio ai Premio Mart\u00edn Fierro del 2008. Tra gli attori che hanno ricevuto una nomination o un premio ci sono Diego Ramos, Carla Peterson e Mike Amigorena.\nAlcuni paesi come il Cile, l'Ecuador, il Messico, la Spagna, il Per\u00f9 e altri hanno acquistato il format, creando anche una versione propria. Catherine Fulop e Florencia Pe\u00f1a hanno fatto un cameo nella serie. La serie ha raggiunto una valutazione media di 21.7 di rating.\nInizialmente la sitcom fu chiamata \"El exitoso se\u00f1or Pells\". In seguito, fu scelta Florencia De la V per il ruolo d'antagonista, ma dopo aver trasmesso l'episodio pilota De la V stava lavorando per un altro show e quindi dovette lasciare la serie. Il ruolo dell'antagonista fu dato infine a Andrea Bonelli. Tra il cast c'era anche l'attrice \u00c9rica Rivas ma, decise di lasciare la serie perch\u00e9 stava lavorando ad un film. Alla fine di giugno 2008, tra i possibili sostituti c'era Natalia Oreiro, Julieta D\u00edaz e Carla Peterson. Il ruolo and\u00f2 alla Peterson e con la sua aggiunta la sitcom si chiam\u00f2 con il nome attuale."}
{"id": "4089320", "revid": "314905", "url": "https://it.wikipedia.org/wiki?curid=4089320", "title": "Uberto vescovo", "text": ""}
{"id": "4089321", "revid": "466539", "url": "https://it.wikipedia.org/wiki?curid=4089321", "title": "Monti \u017diguli", "text": "I monti \u017diguli (, \"\u017digul\u00ebvskie gory\", traslitterati anche Zhiguli \u2013 pronuncia russa ) oppure alture \u017diguli (, \"\u017digul\u00ebvskaja vozvy\u0161ennost'\"), sono una catena montuosa (in realt\u00e0 si tratta pi\u00f9 di colline che non di montagne vere e proprie) situate in Russia sulla riva destra del Volga, nei dintorni di Samara. Il nome deriva dalla cittadina di \u017digul\u00ebvka (non pi\u00f9 esistente), probabilmente chiamata cos\u00ec a sua volta da un abitante di nome \u017degul'.\nGeografia e geologia.\nLa parte settentrionale delle alture scende a picco sul Volga, mentre quella meridionale forma un vasto altopiano. I monti \u017diguli sono un'importante risorsa di petrolio. Le cime sono perlopi\u00f9 composte da sedimenti di dolomite e calcare e i versanti sono composti da rocce aerate risalenti al Permiano e al Carbonifero."}
{"id": "4089322", "revid": "46931", "url": "https://it.wikipedia.org/wiki?curid=4089322", "title": "Wind at my back", "text": ""}
{"id": "4089328", "revid": "1543377", "url": "https://it.wikipedia.org/wiki?curid=4089328", "title": "Omloop van het Houtland 2010", "text": "La Omloop van het Houtland 2010, sessantaseiesima edizione della corsa e valida come evento dell'UCI Europe Tour 2010 categoria 1.1, si svolse il 22 settembre 2010 su un percorso totale di 191,4\u00a0km. Fu vinto dall'olandese Stefan van Dijk che termin\u00f2 la gara in 4h19'56\", alla media di 44,181\u00a0km/h.\nPartenza con 161 ciclisti, dei quali 146 portarono a termine il percorso."}
{"id": "4089334", "revid": "287204", "url": "https://it.wikipedia.org/wiki?curid=4089334", "title": "Associazione Sportiva Dilettantistica Carpisa Yamamay Napoli 2009-2010", "text": "Questa voce raccoglie le informazioni riguardanti l'Associazione Sportiva Dilettantistica Carpisa Yamamay Napoli nelle competizioni ufficiali della stagione 2009-2010.\nStagione.\nNella stagione 2009-2010 l'A.S.D. Carpisa Yamamay Napoli ha disputato il campionato di Serie A2 per la seconda stagione consecutiva, concludendo al quarto posto ad otto punti di distanza dal secondo posto, che assegnava la seconda promozione in Serie A per il girone B. In Coppa Italia, dopo aver superato la prima fase sconfiggendo il Gragnano per 4-1, il Napoli \u00e8 stato eliminato nella seconda fase dal Campobasso, vittorioso per 2-1.\nRosa.\n\"Rosa aggiornata al 26 gennaio 2010\""}
{"id": "4089339", "revid": "436907", "url": "https://it.wikipedia.org/wiki?curid=4089339", "title": "Congorock", "text": "I suoi dischi sono prodotti dall'etichetta newyorkese Fool\u2019s Gold, di A-Trak e di Nick Catchdubs dei Chromeo. e dall'Ultra Music Records.\nBiografia.\nNato a Squinzano, si avvicin\u00f2 giovanissimo alla musica sotto l'influenza del padre, ex chitarrista di Adriano Pappalardo e appassionato di musica elettronica. Nel 2001, a 18 anni, si trasfer\u00ec a Forli dove si inserisce nella scena musicale screamo come chitarrista dei La Quiete e dei The Death of Anna Karina, con cui ha realizzato diversi dischi su 7\u2033, LP e CD e ha girato in tour in Europa e Stati Uniti d'America. Successivamente si sposta a Milano. Di questi anni \u00e8 la sua collaborazione con Populous, Pierpaolo Leo e Jukka Reverberi per l'album \"Echoes of The Whales\".\nNel 2007 esord\u00ec con il progetto Congorock collaborando con i The Bloody Beetroots per il loro singolo \"Rombo\". Grazie a questa collaborazione fu notato da MSTRKRFT che lo port\u00f2 con s\u00e9 durante il suo tour nordamericano del 2008. Dopo il tour firm\u00f2 un contratto discografico con la \"Fool's Gold Records\" per cui il 17 marzo 2009 pubblic\u00f2 il suo primo EP: \"Runark\". Lo stesso anno collabor\u00f2 con il duo italiano Blatta &amp; Inesha per la produzione di \"Stepoff!\" e \"People\" apparsi sull'album \"Revolution\" e decise di trasferirsi a Los Angeles.\nIl successo internazionale arriv\u00f2 nel 2010, grazie al singolo \"Babylon\" contenente un original mix, una dub version ed una versione a cappella e a due fortunati remix: \"Somebody to Love Me\" di Mark Ronson e \"One\" dei Swedish House Mafia. Babylon \u00e8 stata inserita in due compilation del Ministry of Sound: \"Annual 2011\" e \"Addicted To Bass\". Lo stesso anno si esib\u00ec per la prima volta al Winter Music Conference. Nel 2011 and\u00f2 in tour nel sud est asiatico assieme al compagno di etichetta A-Trak e in Australia. L'11 novembre 2011 insieme ad Alessandro Benassi, cugino e collaboratore di Benny Benassi produce la traccia \"Sirius\". Nello stesso anno, un suo brano viene inserito nella colonna sonora della nuova versione del videogioco Mortal Kombat.\nNel 2012 viene messo sotto contratto dalla Ultra Music Records con la quale ha pubblicato l'EP \"Ivory\" che oltre alla versione originale pu\u00f2 annoverare i remix ufficiali di Mumbai Science, The Bloody Beetroots e Laidback Luke. Dopo \"Ivory\", Congorock ha remixato la traccia dei Bloody Beetroots \"Church Of Noise\" con Dennis Lyxz\u00e9n e Bob Rifo alla voce. Il 20 marzo 2012, ha pubblicato Monolith / Agarta. Monolith \u00e8 stato incluso nella compilation di Benny Benassi \"Cavo Paradiso 2012\".\nNel corso del 2012 ha poi collaborato con il progetto dance Stereo Massive e il rapper giamaicano Sean Paul per la traccia \"Bless Di Nation\". In seguito ha remixato la canzone \"We Run the Night\" di Havana Brown e Pitbull. Lo stesso anno inizia una collaborazione anche con Rihanna per cui remixa la canzone \"Diamonds\" e partecipa al 777 Tour facendo il DJ set d'apertura. Il suo progetto pi\u00f9 recente \u00e8 il remix della canzone dei Clockwork \"Titan\".\nIl 16 novembre 2012 ha pubblicato, come remixer ufficiale, la hit \"Tensione evolutiva\" di Lorenzo Cherubini.\n\u00c8 chitarrista della band dance-punk Rifoki, formata da Bob Rifo, Steve Aoki e Scott Cogo, con cui nell'inverno 2010 ha pubblicato un EP chiamato \"Sperm Donor\".\nNell'estate 2013 \u00e8 resident dj al Cocoric\u00f2 di Riccione nelle serate Diabolika."}
{"id": "4089340", "revid": "1610933", "url": "https://it.wikipedia.org/wiki?curid=4089340", "title": "Fonte Meravigliosa", "text": "Fonte Meravigliosa \u00e8 un consorzio residenziale del Municipio Roma IX (ex Municipio Roma XII) di Roma Capitale. Rientra nella zona urbanistica 12E Cecchignola, nel quartiere Q. XXXI Giuliano-Dalmata.\nStoria.\nSi forma con il Piano di Zona 40 \u00abVigna Murata\u00bb, approvato nel 1972/79, nell'ambito della legge 167, \u00e8 stato realizzato nel decennio che va dal 1972 al 1982 nel settore nord del quartiere Giuliano-Dalmata, a ridosso di via di Vigna Murata.\nHanno concorso alla costruzione dell'area tre consorzi: Fonte Meravigliosa, il pi\u00f9 esteso e che ha dato successivamente il nome all'intera area urbana; Prato Smeraldo; Statistica 2000.\nIncluso nel consorzio Fonte Meravigliosa, c'\u00e8 l'antico castello della Cecchignola con l'altissima torre, innalzata dai Torlonia per sollevare l'acqua di una sorgente e distribuirla nella tenuta. La stessa sorgente alimenta il laghetto artificiale dell'EUR.\nOrganizzazione.\nIl consorzio, immerso nel verde, \u00e8 tra i pi\u00f9 curati della capitale. I residenti, divisi per super-condominio, gestiscono la cura del verde pubblico, garantendone la preservazione e la manutenzione. \nLe zone che formano il consorzio sono ben servite, sia da mezzi pubblici con la stazione Laurentina a soli 5 minuti, sia da arterie che collegano il quartiere alla capitale; tra queste via Cristoforo Colombo, via Ardeatina, via di Tor Carbone, via della Cecchignola e il Grande Raccordo Anulare. "}
{"id": "4089344", "revid": "2373", "url": "https://it.wikipedia.org/wiki?curid=4089344", "title": "Monti Zhiguli", "text": ""}
{"id": "4089346", "revid": "1494169", "url": "https://it.wikipedia.org/wiki?curid=4089346", "title": "\u017diguli", "text": ""}
{"id": "4089354", "revid": "1543377", "url": "https://it.wikipedia.org/wiki?curid=4089354", "title": "Omloop van het Houtland 2009", "text": "La Omloop van het Houtland 2009, sessantacinquesima edizione della corsa e valida come evento dell'UCI Europe Tour 2009 categoria 1.1, si svolse il 23 settembre 2009 su un percorso totale di 188\u00a0km. Fu vinto dall'australiano Graeme Brown che termin\u00f2 la gara in 4h16'00\", alla media di 44,062\u00a0km/h.\nPartenza con 159 ciclisti, dei quali 138 portarono a termine il percorso."}
{"id": "4089355", "revid": "767487", "url": "https://it.wikipedia.org/wiki?curid=4089355", "title": "Ascending to Infinity", "text": "Ascending to Infinity \u00e8 il primo album in studio del gruppo symphonic metal Luca Turilli's Rhapsody. Il disco, pubblicato il 22 giugno dalla Nuclear Blast, in fase promozionale \u00e8 stato presentato dal leader Luca Turilli come l'11\u00ba album studio dei Rhapsody, successore quindi di \"From Chaos to Eternity\" del 2011. Il tutto perch\u00e9 non venisse scambiato per un ulteriore album solista.\nRispetto agli album dei Rhapsody (Of Fire) del passato, la musica composta da Luca Turilli e le liriche non sono pi\u00f9 basate su una saga heroic-fantasy ma su argomenti quali la metafisica, il rapporto tra scienza e spirito, i misteri dell'universo e la ricerca interiore. A livello stilistico, accanto al tipico elemento sinfonico viene introdotta anche molta musica elettronica, da sempre amata da Turilli e gi\u00e0 abbondantemente presente nei suoi album solisti. Anche in questo disco, come nel caso di Lost Horizons dei Luca Turilli's Dreamquest, Luca Turilli si occupa, oltre alle chitarre, anche di tutte le tastiere e degli arrangiamenti orchestrali.\nIl disco ha ricevuto ben presto ottime critiche e recensioni, sia in patria che all'estero.\nL'album \u00e8 stato preceduto dal singolo \"Dark Fate of Atlantis\", accompagnato anche da un videoclip.\nQuesto \u00e8 l'unico album della band in cui compare Alex Holzwarth alla batteria poich\u00e9 poco dopo la registrazione verr\u00e0 sostituito da Alex Landenburg, in quanto impossibilitato a conciliare gli impegni di entrambe le band, essendo anche membro dei Rhapsody Of Fire"}
{"id": "4089356", "revid": "76963", "url": "https://it.wikipedia.org/wiki?curid=4089356", "title": "Stephen Colletti", "text": "Il padre Bruce \u00e8 di origine italiana e svedese."}
{"id": "4089359", "revid": "4252", "url": "https://it.wikipedia.org/wiki?curid=4089359", "title": "Fortunato di Napoli", "text": "Biografia.\nSecondo la tradizione fu uno strenuo difensore della sua comunit\u00e0 dall'eresia ariana. Fortunato fece costruire una basilica cimiteriale nei pressi delle catacombe di San Gaudioso che prese il suo nome.\nSan Fortunato \u00e8 il primo vescovo napoletano storicamente documentato; a lui e ad altri vescovi fu indirizzata una lettera scritta dai partecipanti ad un conciliabolo ariano celebrato a Filippopoli contestualmente a quello di Sardica fra il 342 e il 344.\nCulto.\nSepolto nella basilica cimiteriale omonima, venne traslato dal vescovo Giovanni lo Scriba nella \"Stefania\", l'antica cattedrale di Napoli nel IX secolo. Nel XIII secolo le reliquie vennero traslate nella chiesa di Sant'Eframo Vecchio.\nLa Chiesa cattolica lo venera come santo e ne celebra la memoria il 14 giugno; la Chiesa napoletana lo ricorda anche l'8 novembre, giorno in cui si celebra la memoria dei \"santi vescovi della Chiesa di Napoli\""}
{"id": "4089361", "revid": "726373", "url": "https://it.wikipedia.org/wiki?curid=4089361", "title": "Sorry!", "text": "Sorry! \u00e8 una serie televisiva britannica in 42 episodi trasmessi per la prima volta nel corso di 7 stagioni dal 1981 al 1988.\nTrama.\nTimothy Lumsden \u00e8 un quarantunenne bibliotecario che vive ancora a casa con l'autoritaria madre Phyllis e il padre succube Sydney. Anche se molto timido con le donne, Timothy anela a trovare l'amore e a lasciare a casa, ma Phyllis \u00e8 sempre inorridita all'idea e manipola costantemente le situazioni potenzialmente amorose del figlio per farlo rimanere a casa. Al contrario, l'amico di Timothy, Frank, e la sorella Muriel, cercano di farlo diventare indipendente una volta per tutte. Muriel \u00e8 riuscita a lasciare a casa sposando Kevin e di conseguenza \u00e8 vista con diffidenza da sua madre.\nProduzione.\nLa serie, ideata da Ian Davidson e Peter Vincent, fu prodotta da British Broadcasting Corporation Le musiche furono composte da Gaynor Colbourn e Hugh Wisdom.\nRegisti.\nTra i registi sono accreditati:\nSceneggiatori.\nTra gli sceneggiatori sono accreditati:\nDistribuzione.\nLa serie fu trasmessa nel Regno Unito dal 12 marzo 1981 al 10 ottobre 1988 sulla rete televisiva BBC One."}
{"id": "4089372", "revid": "287204", "url": "https://it.wikipedia.org/wiki?curid=4089372", "title": "C.J. Wilson (giocatore di football americano)", "text": "Carriera professionistica.\nGreen Bay Packers.\nWilson fu scelto nel corso del settimo giro del Draft 2010 dai Green Bay Packers. Fu il primo giocatore della storia di East Carolina a venire scelto dai Packers.\nOriginariamente scelto per giocare principalmente come membro degli special team, dopo l'infortunio al ginocchio che pose prematuramente fine alla stagione del defensive end Justin Harrell e della contemporanea indisponibilit\u00e0 dei veterani Ryan Pickett e Cullen Jenkins, Wilson fin\u00ec per giocare tutte le gare della sua stagione da rookie tranne una. Nei playoff part\u00ec come titolare in tutte e 4 le gare disputate dai Packers, compreso il Super Bowl XLV vinto contro i Pittsburgh Steelers 31-25.\nNella stagione 2011, Wilson gioc\u00f2 tutte le gare della stagione, due delle quali come titolare, mettendo a segno 26 tackle totali. Green Bay chiuse col miglior record della lega, 15-1, ma fu eliminata prematuramente dai New York Giants nel divisional round dei playoff.\nOakland Raiders.\nIl 28 marzo 2014, Wilson firm\u00f2 con gli Oakland Raiders."}
{"id": "4089375", "revid": "287204", "url": "https://it.wikipedia.org/wiki?curid=4089375", "title": "La condanna del vampiro", "text": "La condanna del vampiro (\"Rises the Night\") \u00e8 il secondo libro della serie \"L'eredit\u00e0 dei Gardella\" di Colleen Gleason, pubblicato il 2 giugno 2007 negli Stati Uniti e il 19 marzo 2009 in Italia.\nTrama.\n\u00c8 passato un mese dalla morte di Phillip e Victoria pattuglia le citt\u00e0 di notte per sfogare la sua rabbia, ma tutti i vampiri hanno abbandonato Londra con Lilith; anche Max \u00e8 partito per l'Italia. Quando una notte la ragazza quasi uccide uno stupratore, decide di rinunciare alla \"vis bulla\", che torna a indossare un anno dopo, recandosi al \"Silver Chalice\": qui incontra un vampiro e un demone e, dopo averli uccisi, trova per terra una moneta con inciso un cane. Qualche giorno dopo, mentre \u00e8 a caccia, due uomini cercano di rapinarla, ma viene soccorsa da George Starcasset, un suo corteggiatore e fratello della sua amica Gwendolyn, che la invita nella sua tenuta fuori citt\u00e0 al party per l'inizio della stagione di caccia. Durante il suo soggiorno, alla tenuta arriva, accompagnato dallo scrittore John Polidori, anche Sebastian Vioget, che spiega a Victoria che la moneta da lei trovata \u00e8 un amuleto del Tutela, una societ\u00e0 segreta molto antica che protegge i vampiri, fornisce loro umani per nutrirsi e ambisce alla vita immortale. Sebastian deve proteggere Polidori, che \u00e8 scappato dal Tutela, ma l'uomo viene comunque ucciso durante l'attacco di quattro vampiri; quando Victoria scopre che Nedas, figlio di Lilith e capo del Tutela, si \u00e8 impossessato dell'Obelisco di Akvan, che permette di evocare e controllare le anime dei morti, parte per Venezia con lo pseudonimo Emmaline Withers per trovare il vampiro e ucciderlo prima che attivi l'Obelisco. Al ricevimento di Lord Byron a Villa Foscarini, Victoria viene contattata dal Conte Alvisi, che l'accompagna a un raduno del Tutela durante il quale la ragazza viene offerta ai vampiri insieme ad altre donne. La Cacciatrice riesce a scappare, scoprendo poi da Sebastian, anche lui a Venezia, che Nedas si trova a Roma: insieme all'uomo, alla zia Eustacia, a Kritanu e ai domestici Verbena e Oliver, Victoria parte per la capitale. Durante un ricevimento dal Conte Regalado, uno dei membri pi\u00f9 eminenti del Tutela, Victoria incontra George Starcasset e, con grande sgomento, Max, che non si faceva sentire da quasi un anno: l'uomo si \u00e8 nel frattempo fidanzato con la figlia di Regalado, Sarafina, e si \u00e8 unito al Tutela, del quale faceva parte prima di diventare Cacciatore. Saputo che Nedas ha intenzione di attivare l'Obelisco il 2 novembre, Victoria si offre di ucciderlo; mentre attende che arrivi il giorno fatidico, la ragazza fa l'amore con Sebastian, che la rapisce e la tiene segregata per evitare che compia la sua missione. La ragazza, per\u00f2, riesce a scappare e ad arrivare al teatro dell'Opera, il luogo nel quale verr\u00e0 attivato l'Obelisco e dove scopre che George Starcasset fa parte del Tutela. Qui assiste alla morte della prozia Eustacia per mano di Max, che \u00e8 stato costretto da Nedas a dimostrare la propria fedelt\u00e0, e viene catturata, ma Max la libera e, durante l'attivazione, distrugge l'Obelisco, mentre la ragazza decapita Nedas. Oppresso dal rimorso, Max consegna la sua \"vis bulla\" a Victoria e lascia Roma, mentre la ragazza ottiene il titolo \"Illa\" Gardella, che fu precedentemente di Eustacia, diventando cos\u00ec il membro pi\u00f9 importante del Consilium, l'istituzione che raduna tutti i Cacciatori."}
{"id": "4089376", "revid": "767487", "url": "https://it.wikipedia.org/wiki?curid=4089376", "title": "Bukhara Womens 2012", "text": "Il Bukhara Womens 2012 \u00e8 stato un torneo di tennis facente parte della categoria ITF Women's Circuit nell'ambito dell'ITF Women's Circuit 2012. Il torneo si \u00e8 giocato a Bukhara in Uzbekistan dall'11 al 17 giugno 2012 su campi in cemento e aveva un montepremi di $25,000.\nVincitori.\nSingolare.\n Zarina Dijas ha battuto in finale Ljudmyla Ki\u010denok 6\u20130, 6\u20130\nDoppio.\n Ljudmyla Ki\u010denok / Nade\u017eda Ki\u010denok hanno battuto in finale Valentina Ivachnenko / Kateryna Kozlova 7\u20135, 7\u20135"}
{"id": "4089390", "revid": "436907", "url": "https://it.wikipedia.org/wiki?curid=4089390", "title": "The Island Chainsaw Massacre", "text": "The Island Chainsaw Massacre \u00e8 il primo album in studio del rapper italiano Salmo, pubblicato il 1\u00ba febbraio 2011 dalla Kick Off! Recordz.\nDescrizione.\nL'album \u00e8 composto da 17 tracce che spaziano dall'hip hop anni novanta alla drum and bass.\nIl 2 dicembre 2015 Salmo ha annunciato la versione LP dell'album, uscita nel gennaio 2016."}
{"id": "4089394", "revid": "726373", "url": "https://it.wikipedia.org/wiki?curid=4089394", "title": "Howards' Way", "text": "Howards' Way \u00e8 una serie televisiva britannica in 78 episodi trasmessi per la prima volta nel corso di 6 stagioni dal 1985 al 1990.\nTrama.\nTarrant (cittadina costiera immaginaria), costa sud dell'Inghilterra. La famiglia Howard \u00e8 composta da Tom, dalla moglie di Jan e dai figli adulti Leo e Lynne. Tom \u00e8 risultato in esubero nella sua professione di progettista di aerei dopo venti anni e non \u00e8 disposto a rientrare di nuovo nella corsa al successo. Appassionato di vela, Tom decide di inseguire il suo sogno di progettare e costruire barche e utilizza la sua indennit\u00e0 di licenziamento investendola nella societ\u00e0 in difficolt\u00e0 Mermaid Boat Yard, gestita da Jack Rolfe, un tradizionalista burbero, e da sua figlia Avril. Tom si trova immediatamente in conflitto con Jack, che ha un risentimento nei confronti delle nuove idee di Tom sui design che, secondo lui, minacciano il business, ma ha un alleato in Avril, che si rivela essere la vera forza trainante.\nAltri personaggi importanti introdotti nel corso della prima serie sono Kate Harvey, la madre sensibile e solidale di Jan, l'intrigante milionario uomo d'affari Charles Frere e la famiglia Urquhart, ricca ma infelice. Gerald \u00e8 un mago della finanza e il braccio destro di Charles Frere. Polly, un'amica di Jan, \u00e8 una moglie annoiata preoccupata di preservare il suo status sociale e la figlia Abby \u00e8 una donna a tratti imbarazzante che \u00e8 tornata a Tarrant dopo aver completato la sua formazione in una scuola svizzera e che stabilisce un rapporto di amicizia con Leo Howard. A differenza degli Howard, gli Urquharts hanno diversi segreti da nascondere. Il matrimonio tra Gerald e Polly \u00e8 una farsa, un accordo per coprire il fatto che Gerald \u00e8 bisessuale, per dargli rispettabilit\u00e0 nel mondo degli affari, e per dare un nome ad Abby, figlia illegittima di Polly dopo una relazione all'universit\u00e0. Abby si rivela poi essere incinta, dopo una breve relazione in Svizzera.\nLa serie vede questo modello narrativo per il resto delle stagioni: la combinazione di storie melodrammatiche standard che coinvolgono drammi familiari, romanticismo e relazioni extraconiugali con connessioni a trame aziendali e intrighi di potere.\nProduzione.\nLa serie, ideata da Gerard Glaister e Allan Prior, fu prodotta da British Broadcasting Corporation e girata in Inghilterra, a Gibilterra (sesta stagione), nelle Channel Islands (quarta stagione) e a Malta (quinta stagione). Le musiche furono composte da Simon May.\nRegisti.\nTra i registi sono accreditati:\nSceneggiatori.\nTra gli sceneggiatori sono accreditati:\nDistribuzione.\nLa serie fu trasmessa nel Regno Unito dal 1\u00ba settembre 1985 al 25 novembre 1990 sulla rete televisiva BBC One. \u00c8 stata distribuita anche in Spagna con il titolo \"La ruta de Howard\"."}
{"id": "4089398", "revid": "50506712", "url": "https://it.wikipedia.org/wiki?curid=4089398", "title": "Le Ricette della Melevisione", "text": ""}
{"id": "4089401", "revid": "287204", "url": "https://it.wikipedia.org/wiki?curid=4089401", "title": "Che disgrazia l'ingegno!", "text": "Che disgrazia l'ingegno! (Russo: \u0413\u043e\u0440\u0435 \u043e\u0442 \u0443\u043c\u0430, tradotto anche come \"L'ingegno, che guaio!\", \"Che disgrazia l'intelligenza!\") \u00e8 una commedia in versi di Aleksandr Sergeevi\u010d Griboedov che si prende gioco della societ\u00e0 moscovita post-napoleonica.\nIl dramma, scritto nel 1823 presso Tbilisi, in Georgia, non fu ammesso alla rappresentazione dalla censura; solo parti di esso videro la luce in forma scritta nel 1825. Tuttavia fu letto in pubblico dall'autore a Mosca e a Pietroburgo e circol\u00f2 in svariate copie, diventando integralmente accessibile al pubblico gi\u00e0 nello stesso anno (il testo completo fu ufficialmente stampato, seppure con tagli significativi, nel 1833, dopo la morte dell'autore, e integralmente nel 1861).\nLa commedia sarebbe divenuta materia di studio obbligatoria nei programmi scolastici dell'Unione Sovietica ed \u00e8 ancora considerata un classico della drammaturgia in lingua russa. \"Che disgrazia l'ingegno\" \u00e8 ricca di espressioni divenute proverbiali nei paesi di lingua russa, a partire dal titolo stesso. Oggi molte di queste espressioni hanno acquisito una coloritura comica, per via del linguaggio antiquato.\nLinguaggio.\nLa commedia appartiene alla drammaturgia comica classica con antesignani in Moli\u00e8re. Come Denis Fonvizin prima di lui e come i fondatori della scuola del Realismo russo dopo di lui, Griboedov si concentra sui personaggi e sui dialoghi, pi\u00f9 che sulla trama. L'architettura drammatica della commedia \u00e8 debole, rispetto ai dialoghi e alla caratterizzazione dei personaggi, nei quali Griboedov \u00e8 un vero maestro.\nIl dialogo \u00e8 in versi rimati di lunghezza variabile, nei quali Griboedov riesce a innestare il linguaggio delle conversazioni quotidiane, lavorando in modo straordinario con le rigidit\u00e0 della metrica."}
{"id": "4089403", "revid": "767487", "url": "https://it.wikipedia.org/wiki?curid=4089403", "title": "I Classici della Melevisione", "text": "I Classici della Melevisione sono andati in onda da domenica 3 giugno 2012 fino a sabato 8 settembre 2012. Per la prima volta, vengono riproposte, in prima serata alle 20.30 su Rai Yoyo, dal luned\u00ec alla domenica, le migliori 98 puntate, percorrendo la storia del programma dalla prima alla quattordicesima edizione. Le puntate delle prime serie sono andate in onda prive dei cartoni.\nElenco episodi.\nDi seguito, sono elencati gli episodi, suddivisi per stagione, contenuti nella raccolta I Classici della Melevisione."}
{"id": "4089404", "revid": "125375568", "url": "https://it.wikipedia.org/wiki?curid=4089404", "title": "Diritti LGBT in Corea del Sud", "text": "L'attivit\u00e0 sessuale tra persone dello stesso sesso \u00e8 perfettamente legale in Corea del Sud, anche se le coppie omosessuali non hanno ancora il diritto alle stesse protezioni legali a disposizione delle famiglie eterosessuali.In ogni caso, assieme a Giappone e Taiwan, (a cui si sono presto aggiunte anche Thailandia, Vietnam e Filippine) la Corea del Sud \u00e8 uno dei paesi dell'estremo oriente in cui pi\u00f9 velocemente l'atmosfera, per quanto riguarda i diritti LGBT, si sta evolvendo in senso favorevole.\nL'omosessualit\u00e0 non viene mai espressamente menzionata n\u00e9 nella costituzione n\u00e9 nei codici civile-penale: l'articolo 31 della legge coreana riguardante i diritti umani afferma chiaramente e stabilisce che \"nessun individuo pu\u00f2 essere discriminato sulla base del proprio orientamento sessuale\".Tuttavia l'articolo 92 del codice penale militare (attualmente in via di ridefinizione e modifica) individuava i rapporti sessuali tra membri dello stesso sesso genericamente come \"molestie sessuali\", non facendo distinzione tra atti consensuali e non ed includendo tutti i rapporti omosessuali tra adulti come \"stupro reciproco\". Un tribunale militare \u00e8 per\u00f2 giunto a sentenziare nel 2010 che tale articolo \u00e8 di fatto illegale, stabilendo pertanto che l'omosessualit\u00e0 \u00e8 una questione strettamente personale e assolutamente non definibile in una forma cos\u00ec generica ed imprecisa; tale sentenza \u00e8 ora al vaglio della corte costituzionale.\nAlle persone transessuali \u00e8 permesso cambiare legalmente di sesso dopo aver compiuto 20 anni (et\u00e0 coreana) e possono in tal caso anche cambiare le proprie informazioni di genere sui documenti ufficiali Harisu \u00e8 la prima artista transgender che ha raggiunto una fama nazionale, diventando nel 2002 la seconda persona in Corea a cambiare giuridicamente genere a seguito dell'operazione di cambio di sesso.\nLe informazioni e la consapevolezza riguardante la \"condizione e identit\u00e0 omosessuale\" sono rimasti relativamente bassi nel pubblico coreano fino a tempi recenti, quando vari dibattiti hanno portato in superficie la questione creando una maggior consapevolezza all'interno dell'opinione pubblica: varie forme d'intrattenimento massmediatico (soprattutto film e serie televisive) hanno negli ultimi decenni dato visibilit\u00e0 sempre pi\u00f9 ampia al mondo e alla realt\u00e0 LGBT.\nVi \u00e8 tuttavia ancora un forte tab\u00f9 sociale e gay e lesbiche incontrano ancora difficolt\u00e0, tanto che molti preferiscono non rivelare affatto la loro identit\u00e0 pubblicamente.\nBreve storia.\nAnche se l'omosessualit\u00e0 \u00e8 ben poco menzionata nella letteratura coreana o nei resoconti storici tradizionali, diversi membri maschili della nobilt\u00e0 e figure di monaci buddhisti sono riconosciuti come esser stati attratti nei confronti di altri uomini quando non esser coinvolti attivamente in relazioni amorose con essi. Uno degli esempi registrati \u00e8 quello riguardante re Hyegong (758-780), 36\u00b0 sovrano del regno di Silla: venne ucciso all'et\u00e0 di 22 anni dai suoi nobili, che gli si rivoltarono contro in segno di protesta per la sua troppo accentuata femminilit\u00e0.\nRe Mokjong (980-1009) e Gongmin (1330-1374) di Goryeo detengono il primato d'aver tenuto presso di s\u00e9 vari amanti maschi (wonchung) e, oltre a servire in qualit\u00e0 di partner sessuali, facevano loro anche da assistenti. Dopo la morte della moglie, il re Gongmin si \u00e8 spinto fino al punto di creare un ministero il cui unico scopo era quello di cercare e reclutare giovani provenienti da tutto il paese per servire alla sua corte.\nDurante l'ultimo periodo della dinastia Joseon, prima del annessione da parte dell'impero giapponese v'erano gruppi teatrali nomadi noti col nome di \"namsandang\" comprendenti maschi minorenni chiamati Midong (i bei ragazzi): tali compagnie artistiche fornivano vari tipi intrattenimento tra cui musica, canto, ballo mascherato, a volte con rappresentazioni mimiche di rapporti sessuali tra maschi.\nMedia.\nIl primo magazine dedicato a temi gay \u00e8 stata la rivista Buddy la quale ha iniziato ad esser messa in vendita all'interno del circuito nazionale a partire dal 1998; negli anni immediatamente seguenti sono state poi ideate molte campagne pubblicitarie a tema gay-friendly le quali han raggiunto presto un'ampia popolarit\u00e0.\nAd iniziare la messa in onda nelle televisioni nazionali di fiction prettamente a tematica gay \u00e8 stato nel 2005 \"Wang-ui namja\" (\"Il re e il clown\"), un film storico basato sulla vicenda giudiziaria tra un re ed il suo giullare (nonch\u00e9 amante) maschile: la pellicola \u00e8 divenuta il film col pi\u00f9 alto incasso nella storia del cinema coreano.\nAltri film recenti includono \"No Regret\" e \"A Frozen Flower\" del celebre regista Leesong hee-il, che \u00e8 stato presentato al \"Busan International Film Festival \". Nel 2010 Antique, basato sulla trama della serie \"Antique Bakery\", giunse fino al festival di Berlino.\nPresto molti programmi televisivi hanno iniziato ad introdurre personaggi caratterizzati come gay, coi relativi temi e questioni sociali. Nel 2010 la serie TV \"Life Is Beautiful\" ha debuttato nel canale nazionale SBS divenendo il primo telefilm che esplora come tema e soggetto principale il rapporto di relazione e convivenza d'una coppia di uomini e di come le loro famiglie inconsapevoli cerchino invece in buona fede di farli fidanzare con qualche \"brava ragazza\".Nello stesso anno il drama coreano \"Kae-in-ui chwihyang\" (\"Personal Taste\") \u00e8 stato trasmesso dalla MBC: la storia ruota attorno ad un giovane uomo etero (impersonato da Lee Min Ho) che si deve fingere gay per poter diventar coinquilino di una ragazza che vive da sola; a seguito di ci\u00f2 nel posto di lavoro diverr\u00e0 oggetto delle attenzioni sentimentali di un suo superiore.Prima di questi c'era stato solo Coming out, serie che ha debuttato sul canale via cavo tvN nel 2008 in tardissima serata: la storia tratta dell'amicizia tra un attore gay ed un'attrice etero e che pubblicamente tutti considerano come ufficialmente fidanzati.\nFigure d'intrattenimento apertamente gay sono la gi\u00e0 citata modella ed attrice transessuale Harisu, la quale fa frequenti apparizioni televisive: \u00e8 stata la prima persona in Corea nel 2002 ha ottener il cambio legale di sesso. L'attore Hong Seok-cheon dopo essere stato fortemente discriminato a seguito del coming out effettuato nel 2000, \u00e8 tornato successivamente alla sua carriera nel mondo dello spettacolo e da allora appare in numerosi programmi di dibattito a sostegno dei diritti civili.Nel 2005 \u00e8 apparso con i suoi genitori ospite del talk show coreano \" Park Ju-mi's Yoyumanman \", per discutere dei cambiamenti della sua vita da quando si \u00e8 dichiarato gay. Dopo il divorzio di sua sorella, ne ha adottato i figli e ha cambiato i loro cognomi al suo.\nNei riguardi del suicidio per impiccagione del giovane attore Kim Ji-hoo, morto nel 2008, la polizia ha attribuito il suo gesto estremo ai pregiudizi pubblici ancora radicati nei confronti dell'omosessualit\u00e0.\nNel 2011 \u00e8 andato in onda sul canale KBS \"The Daughters of Bilitis\", un \"drama-special\" sulla vita delle donne lesbiche, ma a seguito delle proteste di chi minacciava di boicottare la rete la produzione ha dovuto chiudere la trasmissione dopo quattro giorni. Anche \"XY She\", un talk-show dedicato alla persone transgender \u00e8 stato annullato dopo la prima puntata a causa dell'opposizione di una parte del pubblico: la rete ha indicato nella preoccupazione contro attacchi fisici a membri del cast quale ragione ufficiale della cancellazione del programma.\nNel 2013 il regista Kim Jho Kwang-soo e il suo compagno Kim Seung-hwan sono diventata la prima coppia gay a sposarsi pubblicamente, anche se non era un matrimonio legalmente riconosciuto.\nNel cinema.\nLa cinematografia sudcoreana si \u00e8 occupata, nell'ultimo decennio, della realt\u00e0 e delle condizioni di vita delle persone gay e lesbiche a livello di quella taiwanese e giapponese, ma con incursioni nella realt\u00e0 transessuale quasi quanto il cinema thailandese; i suoi contenuti espliciti (tra cui il mostrare nudi frontali maschili), negli ultimi anni, rappresentano invece un suo carattere originale non imitato da alcun altro paese asiatico, se non forse solo dal cinema filippino. Tra i film che hanno maggiormente riscosso un consenso di critica e pubblico ci sono:\nIniziative anti discriminatorie.\nNel 2010, il Dipartimento di Giustizia promosse l'attuazione di una Legge Anti-Discriminazione, ma la forte influenza della chiesa cristiana ha causato il Dipartimento di Giustizia ad abbandonare lo sforzo. Nel 2013, pi\u00f9 di 50 membri del Partito Democratico hanno introdotto una proposta per includere l'orientamento sessuale nella Legge Anti-Discriminazione, ma in seguito ha ritirato la mozione a causa di attacchi da parte della comunit\u00e0 religiosa pi\u00f9 conservatrice.\nOpinione pubblica.\nI cittadini sudcoreani son divenuti, nell'ultimo decennio, molto pi\u00f9 tolleranti nei confronti dell'accettazione dell'omosessualit\u00e0 e dei relativi diritti civili, anche se gli atteggiamenti conservatori rimangono dominanti: un sondaggio svolto dall'istituto di ricerca Gallop nel 2013 ha rilevato che il 39% degli intervistati \u00e8 convinta che l'identit\u00e0 omosessuale dovrebbe essere accettata dalla societ\u00e0 (rispetto ad un 18% nel 2007). Rimane tuttavia una significativa differenza per fasce d'et\u00e0: il 71% dei 18-29enni era a favore, rispetto al 16% degli ultra cinquantenni.Sempre nel 2013 un altro sondaggio commissionato da un gruppo cristiano conservatore ha rilevato che il 25% degli intervistati sosteneva il matrimonio omosessuale, mentre il 67% era contrario; una ricerca della Ipsos ha notato per\u00f2 che a fronte d'un 26% a favore del matrimonio omosessuale, vi era un altro 31% che sosteneva in ogni caso una qualche forma di riconoscimento giuridico per le coppie formate da persone dello stesso sesso.\nVi \u00e8 infine un numero sempre pi\u00f9 crescente di persone che affermano d'aver un'identit\u00e0 bisessuale.\nIl servizio militare.\nNella repubblica della Corea del Sud il servizio militare \u00e8 obbligatorio per tutti i cittadini maschi: al momento dell'arruolamento tutti i coscritti devono affrontare un \"test psicologico\" che comprende diverse domande riguardanti le preferenze sessuali. I militari in servizio attivo dichiarati omosessuali sono classificati come aver una \"disabilit\u00e0 comportamentale\" e potevano fino a pochissimo tempo fa essere congedati con disonore, anche se questo \u00e8 stato dichiarato illegale da un tribunale militare: la questione \u00e8 attualmente al vaglio della Corte costituzionale.\nIl congedo con disonore per i soldati gay risulta esser un fatto rilevante dal momento che la Corea del Sud non consente l'obiezione di coscienza: tal etichettatura porta con s\u00e9 notevoli pressioni sociali in quanto molte aziende richiedono prima di assumere nuovi dipendenti un profilo completo del servizio militare svolto. Sui registri militari il congedo con disonore \u00e8 posto allo stesso livello dell'esonero a causa di un handicap mentale.\nDiritti transgender.\nLa Corte Suprema ha stabilito che affinch\u00e9 una persona possa beneficiare dell'operazione chirurgica di cambio di sesso debba aver almeno compiuto vent'anni, oltre ad essere celibe e senza figli. A partire dal 2006 tutte le persone sottoposte con successo all'intervento di riassegnazione di sesso hanno il diritto a dichiarare in tutti i documenti ufficiale il loro nuovo status di genere, incluso il diritto di richiedere la rettifica di sesso online su tutti i registri pubblici governativi, compreso quello del censimento.\nVita quotidiana LGBT.\nLa parola coreana per indicare l'omosessuale \u00e8 \"dongseongaeja\" (). Un termine invece molto meno politicamente corretto \u00e8 \"dongseongyeonaeja\" (). Si pu\u00f2 tuttavia far uso frequentemente anche del termine \"ibanin\" () che pu\u00f2 esser tradotta come \"persona di seconda scelta/di tipo diverso/di classe inferiore\" e di solito abbreviato come \"iban\" ().. Il termine \u00e8 un gioco linguistico basato sulla parola \"ilban-in\" () che significa \"persona normale-regolare-comune\": lesbica \u00e8 \"lejeubieon\" (); gay \u00e8 \"gei\" (); queer \u00e8 \"kuieo\" (); infine transessuale \u00e8 \"teuraenseujendeo\" ().\nL'omosessualit\u00e0 rimane in gran parte ancora un tab\u00f9 all'interno della societ\u00e0 civile e coppie gay vengono rarissimamente viste in pubblico. Questa mancanza di visibilit\u00e0 si riflette anche nel profilo relativamente basso mantenuto da molti dei gay club presenti nel territorio nazionale, la maggior parte dei quali sono di propriet\u00e0 dell'imprenditore di nightclub Tim Kim che ha la sua base operativa a Londra. Questi sono concentrati nelle aree metropolitane a pi\u00f9 alta densit\u00e0 abitativa (il centro storico di Jongno-gu a Seul, il quartiere universitario Sincheon-dong e la zona abitata essenzialmente da stranieri Itaewon, in cui sorgono il quartiere a luci rosse e la \"collina dei gay-\"Homo hill\"\") e solo nelle grandi citt\u00e0, oltre alla capitale Busan e poche altre, si mantiene un certo grado di vita notturna gay.\nProblemi di censura.\nNegli anni dal 2001 al 2003 il governo ha praticato una censura dei contenuti gay dei siti web attraverso un \"Comitato etico d'informazione e comunicazione\" (\uc815\ubcf4\ud1b5\uc2e0\uc724\ub9ac\uc704\uc6d0\ud68c), organo ufficiale del Ministero delle telecomunicazioni: in seguito tale pratica \u00e8 stata cancellata del tutto."}
{"id": "4089408", "revid": "287204", "url": "https://it.wikipedia.org/wiki?curid=4089408", "title": "Campionato ungherese di pallavolo maschile", "text": "Il campionato ungherese di pallavolo maschile \u00e8 un insieme di tornei pallavolistici per squadre di club ungheresi, istituiti dalla Federazione pallavolistica dell'Ungheria."}
{"id": "4089410", "revid": "22356", "url": "https://it.wikipedia.org/wiki?curid=4089410", "title": "Xiphodon", "text": ""}
{"id": "4089417", "revid": "827882", "url": "https://it.wikipedia.org/wiki?curid=4089417", "title": "Hannay", "text": "Hannay \u00e8 una serie televisiva britannica in 13 episodi trasmessi per la prima volta nel corso di 2 stagioni dal 1988 al 1989.\n\u00c8 una serie del genere drammatico incentrata sulle vicende di Richard Hannay, un ingegnere minerario di origine scozzese in Rhodesia negli anni 1910. \u00c8 basata sul film \"I 39 scalini\" (\"The Thirty Nine Steps\") del 1978, a sua volta tratto dal romanzo \"I trentanove scalini\" (\"The Thirty-Nine Steps\").\nProduzione.\nLa serie, ideata da Ken Hannam, fu prodotta da Thames Television.\nRegisti.\nTra i registi sono accreditati:\nSceneggiatori.\nTra gli sceneggiatori sono accreditati:\nDistribuzione.\nLa serie fu trasmessa nel Regno Unito dal 6 gennaio 1988 al 1\u00ba marzo 1989 sulla rete televisiva Independent Television."}
{"id": "4089420", "revid": "490801", "url": "https://it.wikipedia.org/wiki?curid=4089420", "title": "Sayag jazz machine", "text": ""}
{"id": "4089422", "revid": "46931", "url": "https://it.wikipedia.org/wiki?curid=4089422", "title": "The Dark Angel", "text": ""}
{"id": "4089423", "revid": "1543377", "url": "https://it.wikipedia.org/wiki?curid=4089423", "title": "Omloop van het Houtland 2008", "text": "La Omloop van het Houtland 2008, sessantaquattresima edizione della corsa e valida come evento dell'UCI Europe Tour 2008 categoria 1.1, si svolse il 24 settembre 2008 su un percorso totale di 193,5\u00a0km. Fu vinto dal danese Martin Pedersen che termin\u00f2 la gara in 4h13'00\", alla media di 45,88\u00a0km/h.\nPartenza con 150 ciclisti, dei quali 113 portarono a termine il percorso."}
{"id": "4089430", "revid": "767487", "url": "https://it.wikipedia.org/wiki?curid=4089430", "title": "Open GDF SUEZ de Marseille 2012", "text": "L'Open GDF SUEZ de Marseille 2012 \u00e8 stato un torneo professionistico di tennis femminile giocato sulla terra battuta. \u00c8 stata la 15\u00aa edizione del torneo, che fa parte dell'ITF Women's Circuit nell'ambito dell'ITF Women's Circuit 2012. Si \u00e8 giocato a Marsiglia in Francia dall'11 al 17 giugno 2012.\nPartecipanti.\nAltre partecipanti.\nGiocatrici che hanno ricevuto una wild card:\nGiocatrici che sono passate dalle qualificazioni:\nGiocatrici che hanno ricevuto un entry come special exempt:"}
{"id": "4089434", "revid": "110157", "url": "https://it.wikipedia.org/wiki?curid=4089434", "title": "Open GDF SUEZ de Marseille", "text": "L'Open GDF SUEZ de Marseille \u00e8 un torneo di tennis che si gioca a Marsiglia in Francia. Fa parte dell'ITF Women's Circuit dal 1996 e si gioca su campi in terra battuta."}
{"id": "4089441", "revid": "1543377", "url": "https://it.wikipedia.org/wiki?curid=4089441", "title": "Trofeul Popeci 2012", "text": "Il Trofeul Popeci 2012 \u00e8 stato un torneo professionistico di tennis femminile giocato sulla terra battuta. \u00c8 stata la 6\u00aa edizione del torneo, che fa parte dell'ITF Women's Circuit nell'ambito dell'ITF Women's Circuit 2012. Si \u00e8 giocato a Craiova in Romania dall'11 al 17 giugno 2012.\nPartecipanti.\nAltre partecipanti.\nGiocatrici che hanno ricevuto una wild card:\nGiocatrici che sono passate dalle qualificazioni:\nGiocatrici che hanno ricevuto un entry come special exempt:"}
{"id": "4089443", "revid": "110157", "url": "https://it.wikipedia.org/wiki?curid=4089443", "title": "Trofeul Popeci", "text": "Il Trofeul Popeci \u00e8 un torneo di tennis che si gioca a Craiova in Romania. Fa parte dell'ITF Women's Circuit dal 2007 e si gioca su campi in terra battuta."}
{"id": "4089445", "revid": "1165435", "url": "https://it.wikipedia.org/wiki?curid=4089445", "title": "Antonio Cascini", "text": "Effettu\u00f2 gli studi presso l'Istituto di Belle Arti di Napoli ed oper\u00f2 principalmente tra il Lagonegrese e il Cilento, dove sono conservati diversi affreschi e quadri ad olio. L'opera pi\u00f9 nota si trova nella Chiesa della Madonna del Rosario a Lagonegro, un affresco raffigurante il \"Giudizio Universale\", realizzato nel 1824, imitazione dell'opera di Michelangelo Buonarroti esposta nella Cappella Sistina.\nAltre due opere si trovano, sempre a Lagonegro, nella \"Chiesa della Santissima Trinit\u00e0\": una tela dipinta ad olio della \"Santissima Trinit\u00e0\" e un affresco del controsoffitto \"L'Esaltazione del Sacramento\". Altri quadri e affreschi sono conservati in varie chiese di Torraca e Vibonati."}
{"id": "4089446", "revid": "22475", "url": "https://it.wikipedia.org/wiki?curid=4089446", "title": "Cynodictis", "text": "Il cinoditto (gen. Cynodictis) \u00e8 un mammifero carnivoro estinto, appartenente agli anficionidi. Visse nell'Eocene superiore e nell'Oligocene inferiore (circa 37,9 - 28,4 milioni di anni fa) e i suoi resti fossili sono stati scoperti in numerose zone d'Europa e in Asia.\nDescrizione.\nQuesto animale doveva avere un aspetto simile a quello di una grossa martora piuttosto snella; l'altezza al garrese era di circa 30 centimetri e il cranio era lungo circa 10 centimetri. Il corpo era allungato e le zampe relativamente corte, anche se pi\u00f9 lunghe rispetto a quelle dei suoi predecessori Miacidi). Il cranio era pi\u00f9 robusto rispetto alle forme precedenti, ed era dotato di una dentatura pi\u00f9 specializzata: gli ultimi molari erano scomparsi, mentre erano presenti cuspidi meno pungenti rispetto a quelle dei miacidi. A livello di morfologia generale, \"Cynodictis\" potrebbe essere stato un anticipatore dei successivi canidi, di cui per\u00f2 non era un antenato. \nLe sue dimensioni ridotte sono giustificate dalla contemporanea presenza di carnivori creodonti pi\u00f9 efficaci come \"Hyaenodon\" e \"Sakastodon\".\nClassificazione.\n\"Cynodictis\", tipico delle faune europee dell'Eocene superiore (in particolare in Francia, Germania e Inghilterra), rappresenta un importante tassello nell'evoluzione dei mammiferi carnivori. Pur essendo molto vicino agli arcaici miacidi per alcuni aspetti, \"Cynodictis\" possedeva gi\u00e0 proporzioni corporee differenti e un tipo di dentatura che si avvicina a quella dei canidi. Di fatto, questo animale \u00e8 stato a lungo considerato il pi\u00f9 antico rappresentante della famiglia dei canidi, ma successivamente le differenze morfologiche della dentatura hanno posto in evidenza come \"Cynodictis\" sia stato in realt\u00e0 uno dei pi\u00f9 antichi esponenti degli anficionidi (i cosiddetti \"cani-orso\" a lungo ritenuti antenati degli orsi). Forme successive ma molto simili (ad es. \"Pseudocyonopsis\", \"Ysengrinia\", \"Amphicyon\" e \"Cynelos\") hanno confermato la particolarit\u00e0 e la distinzione di questa famiglia dagli altri caniformi. I veri canidi, invece, apparvero in Nordamerica pi\u00f9 o meno nello stesso periodo in cui \"Cynodictis\" prosperava in Europa, con forme come \"Prohesperocyon\". \n\"Cynodictis\" \u00e8 considerato uno degli anficionidi europei basali e pi\u00f9 antichi assieme al genere \"Guangxicyon\" e al poco conosciuto \"Brachycyon\". La specie pi\u00f9 nota \u00e8 Cynodictis elegans, dell'Eocene superiore della Francia ma \u00e8 stato ritrovato anche in Inghilterra e in Asia.\nL'animale potrebbe costituire anche l'antenato della sottofamiglia Haplocyoninae (generi \"Haplocyon\", \"Haplocyonoides\" e \"Haplocyonopsis\") che a sua volta ha probabilmente (lo confermerebbero le somiglianze fossili delle dentatura) dato origine ai temnocyoninae americani.\nPaleobiologia.\n\"Cynodictis\", grazie alla forma del suo corpo, doveva essere a suo agio nel cacciare piccoli mammiferi nelle pianure erbose che si andavano formando in tutta l'Eurasia; le zampe corte, tuttavia, dovevano aiutarlo anche nell'arrampicata sui rami degli alberi o nello scavare tane profonde per difendersi dai grandi carnivori e cacciare prede piccole."}
{"id": "4089452", "revid": "46291", "url": "https://it.wikipedia.org/wiki?curid=4089452", "title": "Centaurea jacea", "text": "Il fiordaliso stoppione (nome scientifico Centaurea jacea ) \u00e8 una pianta erbacea, perenne, angiosperma dicotiledone, appartenente alla famiglia delle Asteraceae.\nEtimologia.\nIl nome generico (\"Centaurea\") deriva dal Centauro Chirone. Nella mitologia greca si racconta che Chirone, ferito ad un piede, guar\u00ec medicandosi con una pianta di fiordaliso. L'epiteto specifico di questa pianta (\" jacea \") deriva dal vocabolo greco \"\u201dyakinthus\u201d\" (= Giacinto) e si riferisce al colore della corolla simile a quella dei giacinti.\n&lt;br&gt;\nIl binomio scientifico della pianta di questa voce \u00e8 stato proposto da Carl von Linn\u00e9 (1707 \u2013 1778) biologo e scrittore svedese, considerato il padre della moderna classificazione scientifica degli organismi viventi, nella pubblicazione \u201cSpecies Plantarum\u201d del 1753.\nDescrizione.\n&lt;br&gt;\nL'altezza di queste piante varia da 5 a 12 dm (massimo 15 dm). La forma biologica \u00e8 emicriptofita scaposa (H scap), ossia sono piante perenni, con gemme svernanti al livello del suolo e protette dalla lettiera o dalla neve, dotate di un asse fiorale eretto e spesso privo di (o con poche) foglie. Queste piante possono presentarsi con un habitus pi\u00f9 o meno glabro, oppure tomentoso oppure sono cosparse di peli setolosi.\nRadici.\nLe radici sono secondarie da rizoma.\nFoglie.\nLe foglie si distinguono in basali e cauline. Quelle basali sono picciolate e insieme a quelle cauline inferiori hanno una lamina a contorno da lanceolato (oblanceolato) a ovato o ellittico; quelle superiori sono sessili con lamina lanceolato-lineare. I bordi sono interi o largamente dentati oppure lobati (lamina a contorno pennato). La superficie delle foglie \u00e8 verde, pubescente o scabra. Dimensioni medie delle foglie: 5 \u2013 25\u00a0cm.\nInfiorescenza.\nLe infiorescenze consistono in capolini pochi (in corimbi) o solitari sorretti da alcune foglie alla base del capolino stesso (brattee). I capolini sono formati da un involucro (elissoide con un diametro di 12 \u2013 15\u00a0mm) composto da diverse squame disposte in modo embricato al cui interno un ricettacolo fa da base ai fiori. Le squame principali (o esterne) terminano con appendici cartilaginee sub-rotonde (o orbicolari) che ricoprono le brattee pi\u00f9 interne; i bordi superiori delle squame sono da scure a bruno chiare, scariose, intere o denticolate o lacerate. Il ricettacolo, provvisto di pagliette a protezione della base dei fiori, pu\u00f2 essere rivestito di pula (come il chicco del grano o del riso), oppure pu\u00f2 essere setoloso, raramente \u00e8 nudo (senza pagliette).\nFiore.\nI fiori (da 40 a 100) sono tutti del tipo tubuloso (il tipo ligulato, i fiori del raggio, presente nella maggioranza delle Asteraceae, qui \u00e8 assente), sono ermafroditi (in particolare quelli centrali), tetra-ciclici (sono presenti 4 verticilli: calice \u2013 corolla \u2013 androceo \u2013 gineceo) e pentameri (ogni verticillo ha 5 elementi). I fiori centrali sono zigomorfi e sono ermafroditi, quelli periferici sono attinomorfi, sterili, pi\u00f9 grandi e disposti in modo patente (quasi radiante) per rendere pi\u00f9 appariscente tutta l'infiorescenza..\nFrutti.\nI frutti sono degli acheni finemente setolosi di colore da grigio chiaro a brunastro con pappo generalmente nullo o al massimo lungo 1/8 dell'achenio. Dimensione dell'achenio: 2,5 \u2013 3\u00a0mm.\nSistematica.\nLa famiglia di appartenenza di questa voce (Asteraceae o Compositae, \"nomen conservandum\") probabilmente originaria del Sud America, \u00e8 la pi\u00f9 numerosa del mondo vegetale, comprende oltre 23.000 specie distribuite su 1.535 generi, oppure 22.750 specie e 1.530 generi secondo altre fonti (una delle checklist pi\u00f9 aggiornata elenca fino a 1.679 generi). La famiglia attualmente (2021) \u00e8 divisa in 16 sottofamiglie.\nLa trib\u00f9 Cardueae (della sottofamiglia Carduoideae) a sua volta \u00e8 suddivisa in 12 sottotrib\u00f9 (la sottotrib\u00f9 Centaureinae \u00e8 una di queste).\nIl genere \"Centaurea\" elenca oltre 700 specie distribuite in tutto il mondo, delle quali un centinaio sono presenti spontaneamente sul territorio italiano.\nFilogenesi.\nLa classificazione della sottotrib\u00f9 rimane ancora problematica e piena di incertezze. Il genere di questa voce \u00e8 inserito nel gruppo tassonomico informale Centaurea Group formato dal solo genere \"Centaurea\". La posizione filogenetica di questo gruppo nell'ambito della sottotrib\u00f9 \u00e8 definita come il \"core\" della sottotrib\u00f9; ossia \u00e8 stato l'ultimo gruppo a divergere intorno ai 10 milioni di anni fa.\nLa \" C. jacea \" \u00e8 a capo della Serie polimorfa di \"C. jacea\" . I caratteri distintivi di questo gruppo sono:\nA questo gruppo appartengono due specie (e varie sottospecie):\nIl numero cromosomico di \"Centaurea jacea \" \u00e8: 2n = 22, 44.\nVariabilit\u00e0.\nNella seguente tabella sono indicate le differenze tra le varie sottospecie nella forma delle foglie e delle squame.\nLa circoscrizione di questo gruppo \u00e8 molto controversa, diversi taxa sono passati da specie a sottospecie e viceversa e i grovigli della nomenclatura sono scoraggianti. Sono specie molto polimorfe, tra loro facilmente ibridabili (tutte pi\u00f9 o meno interfertili); spesso la loro riproduzione \u00e8 apodittica o fecondazione con gameti non ridotti per cui si hanno frequenti fenomeni di poliploidizzazione (sono stati rilevati fino a 18 citotipi diploidi all'interno di questo complesso). All'incontrario varie stirpi si presentano ben separate ecologicamente complicando non poco la loro tassonomia. Ad esempio alcuni studiosi inglesi hanno scelto, per comodit\u00e0, di raggruppare le piante inglesi in tre specie (\"Centaurea jacea\", \"C. nigra\" e \"C. nemoralis\" ) e considerare tutti gli altri taxa come ibridi interspecifici.\n&lt;br&gt;\nPignatti, anche se nella \"\u201dFlora d'Italia\u201d\" prima edizione ha favorito una trattazione a livello di specie, attualmente c'\u00e8 la tendenza a raggruppare le varie entit\u00e0 in sottospecie.\nVisione sinottica delle sottospecie.\nPer meglio comprendere ed individuare le varie sottospecie di \" C. jacea \", l'elenco seguente utilizza il sistema delle chiavi analitiche. Vengono elencate solamente le caratteristiche utili a distinguere una variet\u00e0 dall'altra.\nAltre sottospecie.\nOltre alle sottospecie presenti nella flora spontanea italiana e descritte sopra, nella \"Centaurea jacea\" sono considerate valide le seguenti altre variet\u00e0 (non presenti sul territorio italiano):\n&lt;br&gt;\nSinonimi e nomi obsoleti.\nLa seguente tabella contiene sinonimi e nomi obsoleti della specie di questa voce.\nSinonimi.\nQuesta entit\u00e0 ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:\nNomi obsoleti.\nL'elenco seguente indica alcuni nomi della specie di questa voce non ritenuti pi\u00f9 validi (tra parentesi il taxon a cui si riferisce attualmente il nome obsoleto):\nSpecie simili.\nDiverse sono le specie simili a quella di questa voce. La tabella sottostante mette a confronto alcuni caratteri di alcune di queste specie.\nUsi.\nFarmacia.\nSecondo la medicina popolare questa piante possiedono le seguenti propriet\u00e0 medicamentose:\nDenominazione in altre lingue.\nLa \"centaurea jacea \" in altre lingue viene chiamata nei seguenti modi:"}
{"id": "4089453", "revid": "729019", "url": "https://it.wikipedia.org/wiki?curid=4089453", "title": "Jamaica Defence Force", "text": "La Forza di Difesa della Giamaica (in inglese Jamaica Defence Force o JDF) costituisce l'unica forza armata della nazione caraibica della Giamaica; essa si compone di tre branche distinte, bench\u00e9 riunite sotto un unico comando: le forze terrestri, l'aeronautica militare e la guardia costiera.\nScopo principale della JDF \u00e8 la difesa della Giamaica da qualsiasi minaccia interna ed esterna: le forze militari giamaicane sono incaricate della salvaguardia dell'integrit\u00e0 territoriale della nazione e della protezione delle sue acque territoriali e del suo spazio aereo, come pure di collaborare con la forza di polizia locale (Jamaica Constabulary Force) e con le autorit\u00e0 civili nel mantenimento dell'ordine interno, nel controterrorismo e nel soccorso alla popolazione in caso di catastrofi e calamit\u00e0 naturali.\nStoria.\nLe prime unit\u00e0 armate di nativi della Giamaica vennero formate nel 1662 come \"Jamaica Militia\" (\"Milizia della Giamaica\"), poco dopo la completa conquista dell'isola da parte degli inglesi: incaricata della difesa interna l'unit\u00e0 manteneva un organico minimo in tempo di pace, anche se la sua consistenza arriv\u00f2 a contare 11.000 uomini all'inizio del XIX secolo, ripartiti tra 18 reggimenti di fanteria (uno per ognuna delle 18 parrocchie dell'isola) e tre reggimenti di cavalleria (uno per ognuna delle tre contee in cui era divisa l'isola); l'unica azione contro un nemico esterno si ebbe nel 1694, quando formazioni della milizia giamaicana furono impiegate per respingere un'invasione di truppe francesi nel sud dell'isola, ma per il resto l'unit\u00e0 fu impegnata solo in operazioni di ordine interno, in particolare nella repressione di rivolte ed insurrezioni di schiavi. Nel 1906, visto il permanente stato di pace della regione caraibica, la Jamaica Militia venne ufficialmente sciolta; alcuni degli ex appartenenti all'unit\u00e0 diedero vita ad una formazione semi-ufficiale \"part-time\", il St Andrew Rifle Corps, che nel 1914 venne rinominata Kingston Infantry Volunteers prestando servizio come forza di difesa interna durante la prima guerra mondiale. Nel 1939 la formazione cambi\u00f2 nuovamente nome in Jamaica Infantry Volunteers, prima di essere fusa nel nuovo Jamaica Regiment nel 1944.\nUn gran numero di giamaicani si offr\u00ec poi volontario per il West India Regiment (WIR), un'unit\u00e0 regolare dell'esercito britannico creata nel 1795 e composta per intero da nativi delle colonie dei Caraibi: il reggimento prese parte alle operazioni delle guerre napoleoniche nel settore caraibico, alla guerra anglo-americana del 1812 ed alle guerre Anglo-Ashanti nell'attuale Ghana tra il 1826 e il 1896; il 13 marzo 1896 il caporale (poi sergente) William James Gordon del 1\u00ba Battaglione del WIR divenne il primo ed unico giamaicano ad essere insignito della Victoria Cross, la massima onorificenza militare britannica, per aver salvato la vita al suo ufficiale superiore. Nel corso della prima guerra mondiale i vari battaglioni del West India Regiment e del nuovo British West Indies Regiment (creato nel 1915) misero in campo circa 15.600 uomini (circa 2/3 dei quali giamaicani), impiegati nella campagna dell'Africa Occidentale, nella campagna dell'Africa Orientale Tedesca e nella campagna del Sinai e della Palestina. Sciolto il WIR nel 1927 per motivi economici, volontari giamaicani parteciparono alla seconda guerra mondiale all'interno del Caribbean Regiment britannico, anche se l'unit\u00e0 non fu mai impiegata sulla linea del fronte ma solo in compiti di retrovia.\nCon la fondazione della Federazione delle Indie Occidentali nel 1958, il West India Regiment fu riattivato come forza armata del neonato organismo che raccoglieva le ex colonie britanniche dei Caraibi, ed il Jamaica Regiment forn\u00ec il nucleo per il 1\u00ba Battaglione dell'unit\u00e0; con il fallimeno della Federazione all'inizio degli anni '60, la Giamaica proclam\u00f2 la piena indipendenza all'interno del Commonwealth delle nazioni il 6 agosto 1962: il WIR fu suddiviso tra le varie nazioni sorte dallo scioglimento della Federazione, ed il 1\u00ba Battaglione costitu\u00ec il nucleo originario della moderna Jamaica Defence Force, istituita formalmente il 31 luglio 1962.\nLa struttura iniziale verteva su due unit\u00e0 in servizio regolare, la Headquarters and Support Units (unit\u00e0 quartier generale responsabile del comando e dei servizi logistici della forza armata) ed appunto il 1\u00ba Battaglione Jamaica Regiment (l'unit\u00e0 operativa di fanteria leggera), ed una di riservisti mobilitabili solo in caso di guerra, il Reserve Battalion poi rinominato 3\u00ba Battaglione Jamaica Regiment (National Reserve) nel 1963. Nel 1962, poco dopo la creazione della forza armata, fu istituita una formazione navale alle dipendenze dell'unit\u00e0 quartier generale, denominata Jamaica Sea Squadron e dotata di tre piccoli pattugliatori ceduti dagli Stati Uniti; nel 1963 fu la volta dell'unit\u00e0 aerea, denominata Jamaica Air Wing e dotata di quattro Cessna 185, e dell'unit\u00e0 di genieri, denominata Force Engineer Unit, sempre tutte alle dipendenze dell'unit\u00e0 quartier generale. Nel 1977 la forza navale (rinominata Jamaica Defence Force Coast Guard) e quella aerea vennero costituite in unit\u00e0 indipendenti dal quartier generale, mentre i genieri seguirono la stessa sorte nell'agosto del 1991 (con il nome di 1st Engineer Regiment). Le donne furono ammesse al servizio militare nel 1976, inserite nelle unit\u00e0 logistiche e di supporto della JDF; nel 1979, per far fronte al pericolo di disordini durante un periodo pre-elettorale, le otto compagnie del 1\u00ba Battaglione furono suddivise in due unit\u00e0 dando vita ad una seconda formazione regolare di fanteria, il 2\u00ba Battaglione Jamaica Regiment.\nIl primo impiego militare estero della JDF si ebbe nell'ottobre del 1983, quando un contingente giamaicano fu inviato ad unirsi alle forze dell'Organizzazione degli Stati Americani impegnate nell'operazione Urgent Fury, l'invasione statunitense di Grenada, anche se non venne coinvolto in combattimenti; nel 1994 la Giamaica partecip\u00f2 alla sua prima operazione di peacekeeping in ambito ONU inviando un contingente ad unirsi alla missione UNMIH ad Haiti. Le unit\u00e0 della JDF furono pi\u00f9 volte coinvolte nelle operazioni di soccorso alle popolazioni civili colpite da calamit\u00e0 naturali, sia in patria che all'estero: un contingente della guardia costiera fu inviato a Dominica nel 1976 dopo il passaggio dell'uragano David, mentre distaccamenti delle forze terrestri furono inviati ad Antigua, Dominica e Saint Lucia nel 1989 dopo il passaggio dell'uragano Hugo, alle Bahamas nel 1992 dopo l'uragano Andrew e ad Antigua, Barbuda ed Anguilla nel 1995 dopo l'uragano Luis; due membri della guardia costiera giamaicana furono inviati in Alaska nel 1990 per partecipare alle operazioni di pulizia dopo il naufragio della petroliera \"Exxon Valdez\". Le unit\u00e0 della JDF, ed in particolare i genieri, furono impiegate in diverse operazioni in patria, in particolare nella riparazione ed allestimento di infrastrutture quali strade ed acquedotti nelle zone disagiate dell'isola; contingenti armati della JDF furono pi\u00f9 volte schierati nei primi anni 2000 a fianco dei reparti di polizia nazionale nella lotta contro le bande criminali e di trafficanti di droga nei maggiori centri urbani.\nStruttura.\nL'Headquarters Jamaica Defence Force (HQ JDF) \u00e8 la struttura incaricata del comando dell'intera forza, responsabile per le attivit\u00e0 amministrative, operative, di pianificazione, di formazione e logistiche; la sua sede \u00e8 ad Up Park Camp, nella capitale Kingston. Il maggior generale Rocky Ricardo Meade riveste dal 2016 la carica di capo di stato maggiore della JDF.\nForze terrestri.\nSubordinate al HQ JDF vi sono sette principali unit\u00e0 terrestri:\nL'organizzazione di base ed il sistema dei gradi rispecchiano quelli delle forze armate britanniche, e lo stesso Regno Unito (insieme al Canada ed agli Stati Uniti) provvede all'addestramento degli ufficiali della JDF. Arma standard della fanteria giamaicana \u00e8 il fucile d'assalto L1A1 Self-Loading Rifle (SRL), versione britannica del FN FAL di produzione belga; tra le armi di difesa personale, oltre alle pistole Browning HP, diffusi sono i mitra Sterling britannici, i quali sono in via di sostituzione dal 1992 con i pi\u00f9 moderni fucili d'assalto bullpup Enfield SA-80 (L-85). Come armi d'appoggio sono usate le mitragliatrici belghe FN MAG (la versione britannica L7A1) e le statunitensi Browning M2, oltre ai lanciagranate M79 americani; nel campo dei mortai sono in dotazione sia i britannici Ordnance L16 81mm che i pi\u00f9 datati Ordnance SBML 2-inch. La JDF non dispone di mezzi corazzati tranne che per una dozzina di blindati Cadillac Gage Commando V-150.\nGuardia costiera.\nLa JDF Coast Guard (JDFCG) \u00e8 la componente navale della forza armata giamaicana, responsabile di tutte le operazioni in mare: controllo delle acque territoriali, controllo del rispetto delle leggi giamaicane in materia di circolazione navale, immigrazione, inquinamento e pesca, ricerca e soccorso, lotta al contrabbando ed al traffico di droga; la JDFCG utilizza il sistema di gradi e l'organizzazione di base della Royal Navy, e le sue imbarcazioni portano il prefisso navale HMJS (\"His/Her Majestic Jamaican Ship\"). La guardia costiera dispone di una propria unit\u00e0 di riservisti, la JDF Coast Guard (National Reserve).\nNucleo centrale della guardia costiera sono tre pattugliatori d'altura della classe County (gli HMJS \"Cornwall\", \"Middlesex\" e \"Surrey\"), costruiti dalla ditta olandese Damen Group ed entrati in servizio tra il 2005 ed il 2006; ad essi si affiancano due pi\u00f9 piccoli pattugliatori costieri (lo HMJS \"Fort Charles\" e lo HMJS \"Paul Bogle\", entrati in servizio rispettivamente nel 1974 e nel 1985) ed un certo numero di piccoli motoscafi e vedette per le operazioni sottocosta.\nForze aeree.\nLa Jamaica Defence Force Air Wing (JDF AW) \u00e8 la branca aerea della forza armata giamaicana, responsabile del controllo dello spazio aereo della nazione, del supporto alle operazioni terrestri e del trasporto di personale e materiali; essa opera anche in ambito civile, con missioni di supporto alla polizia nazionale, di evacuazione medica, di ricerca e soccorso e di trasporto VIP. Per adempiere ai suoi compiti la forza dispone di uno squadrone di aerei da ala fissa (principalmente velivoli da collegamento e trasporto leggero come Cessna 210, Britten-Norman BN-2 Islander e Diamond DA40) e di uno di elicotteri (mezzi multiruolo come i Bell 407, i Bell 412 e gli Eurocopter AS355)."}
{"id": "4089454", "revid": "446353", "url": "https://it.wikipedia.org/wiki?curid=4089454", "title": "Forza di difesa della Giamaica", "text": ""}
{"id": "4089455", "revid": "446353", "url": "https://it.wikipedia.org/wiki?curid=4089455", "title": "Esercito giamaicano", "text": ""}
{"id": "4089456", "revid": "446353", "url": "https://it.wikipedia.org/wiki?curid=4089456", "title": "Forze armate giamaicane", "text": ""}
{"id": "4089457", "revid": "599013", "url": "https://it.wikipedia.org/wiki?curid=4089457", "title": "Tour de Feminin-O cenu Ceskeho Svycarska", "text": ""}
{"id": "4089458", "revid": "62004", "url": "https://it.wikipedia.org/wiki?curid=4089458", "title": "Tour de Feminin-GP Kr\u00e1sn\u00e1 L\u00edpa", "text": ""}
{"id": "4089459", "revid": "62004", "url": "https://it.wikipedia.org/wiki?curid=4089459", "title": "Tour du Finist\u00e8re F\u00e9minin", "text": ""}
{"id": "4089464", "revid": "201394", "url": "https://it.wikipedia.org/wiki?curid=4089464", "title": "Dirk Wears White Sox", "text": "Dirk Wears White Sox \u00e8 il primo album degli Adam and the Ants, pubblicato dalla casa discografica Do It il 30 novembre 1979."}
{"id": "4089465", "revid": "767487", "url": "https://it.wikipedia.org/wiki?curid=4089465", "title": "Martiri di Angers", "text": "I martiri di Angers sono un gruppo di 99 tra sacerdoti, religiosi e fedeli laici della diocesi di Angers giustiziati tra il 1793 e il 1794: furono beatificati da papa Giovanni Paolo II nel 1984.\nStoria.\nLa persecuzione infuri\u00f2 in conseguenza dell'insurrezione dei Vandeani.\nDei 99 martiri, 12 sono i sacerdoti, 3 le religiose (due Figlie della Carit\u00e0 di San Vincenzo de' Paoli e una monaca benedettina di Nostra Signora del Calvario) e 84 i fedeli laici (4 uomini e 80 donne).\nI dodici sacerdoti, la monaca Rosalie du Verdier de la Sorini\u00e8re, l'artigiana Ren\u00e9e-Marie Feillatreau e la nobildonna Marie de la Dive, madre di dieci figli, furono ghigliottinati sulla piazza du Ralliement di Angers. Gli altri 84, di umile estrazione sociale, furono fucilati fuori dalla citt\u00e0, nel bosco dell'antico priorato grandmontino di La Haye-aux-Bonshommes, presso Avrill\u00e9.\nIl capofila del gruppo, in virt\u00f9 della sua anzianit\u00e0, \u00e8 il sacerdote Guillaume Repin.\nI martiri.\nIl 30 ottobre 1793 fu decapitato ad Angers:\nIl 1\u00ba gennaio 1794 furono decapitati ad Angers due fratelli sacerdoti:\nIl 2 gennaio 1794 furono ghigliottinati ad Angers:\nIl 5 gennaio 1794 furono ghigliottinati ad Angers tre sacerdoti:\nIl 12 gennaio 1794 fu fucilato ad Avrill\u00e9:\nIl 18 gennaio 1794 furono fucilate ad Avrill\u00e9:\nIl 26 gennaio 1794 fu ghigliottinata ad Angers:\nIl 27 gennaio 1794 fu ghigliottinata ad Angers:\nIl 1\u00ba febbraio 1794 furono giustiziate ad Avrill\u00e9:\nIl 10 febbraio 1794 furono fucilati ad Avrill\u00e9:\nIl 22 marzo 1794 fu decapitato ad Angers:\nIl 28 marzo 1794 fu decapitata ad Angers:\nIl 16 aprile 1794 furono fucilati ad Avrill\u00e9 26 fedeli, in gran parte contadini:\nIl 18 aprile 1794, Venerd\u00ec Santo, fu decapitato ad Angers:\nIl 24 agosto 1794 fu decapitato ad Angers:\nIl 14 ottobre 1794 fu ghigliottinato a Angers:\nAl gruppo si aggiunge No\u00ebl Pinot, la cui posizione fu stralciata dal numero dei martiri di Angers e fu beatificato da papa Pio XI nel 1926."}
{"id": "4089470", "revid": "125253745", "url": "https://it.wikipedia.org/wiki?curid=4089470", "title": "Ruben Bemelmans", "text": ""}
{"id": "4089476", "revid": "287204", "url": "https://it.wikipedia.org/wiki?curid=4089476", "title": "Jablonne v Podjestedi", "text": ""}
{"id": "4089479", "revid": "15756", "url": "https://it.wikipedia.org/wiki?curid=4089479", "title": "Donata Doni", "text": "Si trasfer\u00ec a Forl\u00ec con la famiglia al termine della prima guerra mondiale. Conseguita la laurea in lettere presso l'universit\u00e0 di Padova, si dedic\u00f2 all'insegnamento nelle scuole medie. Sul finire degli anni cinquanta, si spost\u00f2 a Roma, prestando servizio presso il ministero della pubblica istruzione. Inizi\u00f2 l'attivit\u00e0 poetica gi\u00e0 durante gli studi universitari, ma la loro pubblicazione vedr\u00e0 la luce solamente sul finire degli anni quaranta. Afflitta per anni da una grave malattia, mor\u00ec a Roma nel 1972. Scrisse diverse raccolte di poesie, alcune uscite un anno dopo la morte, come \"Il fiore della gagg\u00eca\", con prefazione di Diego Valeri, e \"Neve e mare\". Si sono interessati alla sua poesia, introducendo alcuni suoi volumi, anche Giovanni Titta Rosa e Diego Fabbri.\nBiografia.\nLa formazione.\nLe poche notizie in possesso della Doni ci vengono offerte dalle raccolte delle sue poesie e da qualche articolo pubblicato dopo la sua morte (1972).\nAppartenente a una buona famiglia borghese, dal padre ereditava il rigore e dalla madre, insegnante di francese, ereditava la dolcezza. La Doni appare sin da giovane un carattere austero e introverso. Era una sognatrice e voleva diventare una poetessa a tutti gli effetti. Sub\u00ec l\u2019influsso dei poeti maledetti, i simbolisti francesi, i quali consideravano la parola \u2013 simbolo una occasione per raccontare la verit\u00e0 e dissentire da tutto ci\u00f2 che era conformismo e perbenismo ipocrita. La poesia era il suo chiodo fisso e rappresentava l\u2019espressione dell\u2019animo e la ricerca di Dio. Padova le diede la possibilit\u00e0 di incontrare maestri di vita. Venezia e Padova furono le citt\u00e0 ricche di novit\u00e0, si mescolavano docenti e studenti provenienti da ogni parte d\u2019Europa. Qui ella ebbe il suo primo e serio orientamento etico. Rimase colpita e affascinata dalle lezioni del suo professore Diego Valeri nell\u2019aula quattro all\u2019universit\u00e0 Palazzo del B\u00f2, a Padova, il quale spiegava i versi di Baudelaire e talvolta, ella, si scopriva a recitarli mentalmente nel percorrere le lunghe strade della citt\u00e0. Era il 1931, aveva solo 18anni. Alle lezioni del docente non perdeva una sola parola, pendeva dalle sue labbra. Colloqui\u00f2 con il docente il giorno del suo primo esame universitario.\nIl docente le chiese una poesia a caso, \u201cI fiori del male\u201d ed ella timidamente rispose che preferiva altre poesie dello stesso autore (Baudelaire) pi\u00f9 intime e sommese. Qualche anno dopo chiese la tesi sui simbolisti francesi; alla richiesta con tono garbato, il docente le rispose: &lt;\"bisogna andare in Francia signorina se vuole fare un bel lavoro\"&gt;. Parigi era il suo grande sogno, il padre, severo non l\u2019avrebbe permesso; tuttavia, \u201cI fiori del male\u201d le avevano penetrato il cuore. Nel 1937, sei anni dopo, da laureata, incontr\u00f2 il professore ed ebbe il coraggio di mostrargli le sue poesie. Da quel momento inizi\u00f2 tra di loro un carteggio rispettoso e amorevole. Il professore la chiamava affettuosamente Santina Donata, e l\u2019accolse nella sua casa a Venezia nel 1931 ove si rec\u00f2 per una visita di cortesia e per confrontarsi culturalmente. Fu la prima di una lunga serie di incontri. Santina e il professore Valeri conversavano a lungo, talvolta cenavano assieme; ella nutriva ammirazione e stima e conservava tutti i volumi del docente. Il suo insegnamento le ravvivava continuamente la \u201cfiamma\u201d della poesia. Anni dopo riferisce: \u00ab\"Attraverso quel mare che gli uomini liberi sempre ameranno, a quel mare che gli albatri percorreranno sempre queste parole giungeranno a Venezia, a ricordarti la scolara che ascoltava \u201cI fiori del male\u201d\"\u00bb . Cos\u00ec scriveva 53anni dopo, il 19 settembre 1966. Santina si form\u00f2 culturalmente e spiritualmente a Padova con i docenti Giovanni Bertacchi per la letteratura italiana, Manara Valgimigli e Concetto Marchesi per la greca e latina, Diego Valeri, di letteratura francese e Ramiro Ortiz, fine interprete e maestro di letteratura romanza. Gli anni universitari padovani maturarono e arricchirono la vocazione alla poesia, che Santina aveva manifestato sin dagli anni dell\u2019adolescenza a Forl\u00ec. Lei stessa ha raccolto e lasciato pi\u00f9 di venti quaderni ed altro materiale, produzione che ebbe inizio dal 1928. Sono pagine di un \u201cGiovane diario\u201d che annunciavano un\u2019opera pi\u00f9 importante da pubblicare nelle Edizioni di Storia e Letteratura, dal titolo \"I frammenti dei giorni,\" e sottotitolo \"Tentativo di una autobiografia\" (1963). Quando la poetessa frequentava l\u2019Universit\u00e0 a Padova, era solita rifugiarsi nella biblioteca, dove leggeva i poeti di ogni paese. Frequentava con piacere le lezioni di latino del professore Marchesi. Di lui diceva che:\u00ab \"quando spiegava Lucrezio si sentiva stordita \u201ccome un urlo di vento\"\u201d\u00bb.Catullo le appariva dolce nella preghiera, nel ricordo di una donna diletta o di una tomba. Il professore Concetto Marchesi invece, spiegava con voce pacata e le trasmetteva conoscenze riferite alla realt\u00e0 facendole incontrare:\u00ab\"l\u2019uomo con le sue passioni che la portavano come una foglia\"\u00bb. Allora non comprendeva come l\u2019uomo lottasse contro gli Dei. Era una fanciulla della provincia con una mente semplice, aveva appena 18 anni. Significativa la figura del docente di filologia Ramiro Ortiz che veniva da Bucarest. Lo ricordava con abiti inappuntabili e maniere gentili. Per la poetessa era una fonte inesauribile di sapere. Il professore Ortiz, essendo ella un'alunna modello, l\u2019accoglieva nella sua casa di periferia per eseguire lavori scolastici. Lei ricorda lo studio, nella casa, gremito di libri, di oggetti esotici, cuscini rumeni. Quando le apriva la porta, il professore l\u2019accoglieva sorridente. Ricordava di aver preparato una relazione sul Simbolismo spagnolo e francese e il professore rimase sorpreso dalla eloquenza evidenziata durante l\u2019esposizione in un seminario. Ortiz not\u00f2 per primo il dono della parola nella poetessa e le disse che ella doveva renderne grazie a Dio. Felice di tale giudizio Donata ricorda che era il mese di maggio, le strade erano fiorite e profumate di glicini e la sua felicit\u00e0 arrivava alle stelle. Moltissime furono le visite che si scambiarono con il professore, lunghe passeggiate con lui assieme alla moglie per la cittadina veneziana. Passeggiavano tutti e tre ricordando i poeti rumeni o spagnoli; ella amava D\u2019Annunzio anche se non era riuscita a leggerlo tutto. Era felice e triste perch\u00e9 la moglie del professore, nel giorno del suo funerale, le confid\u00f2 che era stata la sua alunna prediletta.\nDonata Doni vinse nel 1949 il Premio Nazionale \"Estate Pesarese\" con le poesie \"Voce d'Amore\" e \"Gi\u00e0 la vigna s'arrossa\" (da Il Sud Letterario, a cura di Enzo Contillo, gennaio-febbraio 1949, anno III, n.1).\nAlla formazione religiosa contribu\u00ec il sacerdote spirituale Don Giuseppe De Luca. Conobbe Don Giuseppe nel 1945 a Roma, quando si trasfer\u00ec presso il Ministero della Pubblica Istruzione. La Roma del 1945 era una citt\u00e0 desolata del dopoguerra. Ella provava tanta sofferenza anche se aveva preparato un volume di silloge con la recensione di Villaro. Don Giuseppe fu un amico, un maestro, un padre, una guida. La pregava di essere pi\u00f9 buona. Nel settembre del 1961, all\u2019et\u00e0 di 48 anni, fu ricoverata in ospedale a Roma per una nuova malattia. Don Giuseppe De Luca le diceva: \u201c\"Coraggio, stai bene, leggi, scrivi, prega, canta se ti piace cantare, a voce spenta, sii insomma felice, della vita che hai tolto di mano alla morte ladra, e di colui, Dio che hai ritrovato, e non lo lasciare un attimo\"\u201d. Donata il giorno della morte del suo caro sacerdote si era recata in ospedale in vita. Purtroppo rimase delusa e irritata quando gli apparve il corpo del defunto chiuso dalla porta di vetro dell\u2019ospedale dove lo avevano portato nel giorno dell'appuntamento. Scrive: &lt;\"ti guardai a lungo interdetta, ti chiesi di farmi amare la madonna. Appoggiai la corona del rosario presso la tua spoglia. Cercavo le tue parole, come facevo sempre, ma quella volta non ho sentito risposte. Ero delusa e irritata. Poi ti ho cercato ancora, nel cielo di marzo, nelle strade della tua citt\u00e0, tra le sponde del Tevere, tra le strade affollate. L\u00e0 eri nella mia anima\"&gt;."}
{"id": "4089482", "revid": "1305772", "url": "https://it.wikipedia.org/wiki?curid=4089482", "title": "Marello", "text": ""}
{"id": "4089484", "revid": "287204", "url": "https://it.wikipedia.org/wiki?curid=4089484", "title": "Febuxostat", "text": "Febuxostat \u00e8 un farmaco che si utilizza per ottenere un abbassamento dell'uricemia. \u00c8 un inibitore della xantina ossidasi ed \u00e8 indicato nel trattamento della gotta e dell'iperuricemia cronica.\nIn uno studio di confronto fra febuxostat e allopurinolo \u00e8 stato evidenziato che gli individui trattati con febuxostat presentavano livelli pi\u00f9 bassi di acido urico, ma non c'era alcuna differenza nella quantit\u00e0 totale di attacchi acuti di gotta o nella comparsa di tofi gottosi.\nUna commissione del National British Institute per la Salute e l'Eccellenza Clinica (NICE) scrive:\nMeccanismo d'azione.\nFebuxostat \u00e8 un inibitore non purinico, selettivo della xantina ossidasi. Il farmaco agisce bloccando in modo non competitivo il centro pterina molibdeno che \u00e8 il sito attivo della xantina ossidasi. L'enzima xantina ossidasi \u00e8 necessario per ossidare successivamente sia l'ipoxantina che la xantina ad acido urico. Ne consegue che febuxostat, inibendo la xantina ossidasi, riduce la produzione di acido urico.\nFarmacocinetica.\nFebuxostat somministrato per via orale viene rapidamente assorbito raggiungendo picchi di concentrazione plasmatica nel giro di 1-1,5 ore. L'emivita del farmaco pu\u00f2 raggiungere le 16 ore. Il farmaco viene eliminato principalmente attraverso processi di coniugazione epatica (glucuronidazione: 22-44% della dose) e il metabolismo ossidativo (2-8%).\nL'eliminazione renale non sembra svolgere un ruolo significativo: solo l'1-6% della dose viene escreto immodificato per via renale.\nUsi clinici.\nIl farmaco \u00e8 utilizzato nel trattamento dell'iperuricemia cronica con depositi di urato, nei soggetti con tofi gottosi o in soggetti con artrite gottosa. Il suo utilizzo \u00e8 particolarmente indicato nei soggetti allergici all'allopurinolo.&lt;br&gt;\nMolti studi clinici di lungo e breve termine hanno dimostrato l'efficacia di febuxostat nel trattamento della gotta e nell'abbassamento dei livelli di acido urico. In questi studi febuxostat \u00e8 risultato essere superiore all'allopurinolo nella riduzione dei livelli sierici di acido urico. Alcuni importanti studi in tal senso sono stati il FACT (\"Febuxostat versus Allopurinol Controlled Trial\"): in cui i livelli sierici di urato sono stati ridotti di circa di 6,0\u00a0mg/dL nelle ultime tre rilevazioni mensili in una percentuale significativamente maggiore di pazienti con iperuricemia e gotta che ricevevano febuxostat 80 o 120\u00a0mg una volta al giorno rispetto a quelli trattati con allopurinolo 300\u00a0mg una volta al giorno. Lo studio, randomizzato e in doppio-cieco, aveva una durata di 52 settimane. Tali dati sono stati confermati da altri studi. Risultati simili sono venuti dallo studio APEX (\"Allopurinol Placebo controlled Efficacy study of febuXostat\") in cui febuxostat 80, 120 o 240\u00a0mg una volta al giorno si dimostrava significativamente superiore nell'abbassamento dell'acido urico rispetto all'allopurinolo 100 o 300\u00a0mg una volta al giorno. I farmaci nello studio randomizzato, in doppio cieco, controllato versus placebo, in pazienti con iperuricemia e gotta, aveva una durata di 28 settimane.\nControindicazioni.\nFebuxostat \u00e8 controindicato in tutti i soggetti che hanno gi\u00e0 manifestato ipersensibilit\u00e0 al farmaco.\nEffetti collaterali e indesiderati.\nI pi\u00f9 frequenti effetti collaterali associati all'assunzione di febuxostat includono la nausea, la diarrea, vertigini, artralgie e cefalea. Con grande frequenza si riscontrano anche innalzamento degli enzimi epatici e rash.\nDosi terapeutiche.\nIn genere la dose orale raccomandata per febuxostat \u00e8 di 40\u201380\u00a0mg una volta al giorno. In casi particolari il dosaggio pu\u00f2 essere aumentato fino a 120\u00a0mg, sempre in unica somministrazione.&lt;br&gt;\nNel caso si ricorra al farmaco per la profilassi delle riacutizzazioni della gotta \u00e8 raccomandato trattare il paziente per almeno 6 mesi.&lt;br&gt;\nNon \u00e8 necessario alcun aggiustamento della posologia se febuxostat \u00e8 somministrato a paziente con insufficienza renale o epatica lieve o moderata."}
{"id": "4089485", "revid": "287204", "url": "https://it.wikipedia.org/wiki?curid=4089485", "title": "Nove Mesto pod Smrkem", "text": ""}
{"id": "4089488", "revid": "287204", "url": "https://it.wikipedia.org/wiki?curid=4089488", "title": "Parsippany-Troy Hills", "text": "Parsippany-Troy Hills, comunemente chiamata Parsippany, \u00e8 un comune (\"township\") degli Stati Uniti d'America della Contea di Morris nello Stato del New Jersey.\nAl censimento del 2010 essa conta 53.238 abitanti ed \u00e8 quindi il comune pi\u00f9 popoloso della Contea di Morris.\nNel 2006 Parsippany secondo la rivista Money venne riconosciuta al diciassettesimo posto delle citt\u00e0 da visitare negli Stati Uniti.\nGeografia fisica.\nTerritorio.\nSecondo lo U.S. Census Bureau, Parsippany ha una superficie totale di circa 66\u00a0km\u00b2 tra cui 4\u00a0km\u00b2 sono coperti da acqua.\nClima.\nParsippany gode di un clima continentale umido, con inverni molto freddi e estati molto calde. La temperatura pi\u00f9 fredda registrata \u00e8 stata di \u221232\u00a0\u00b0C mentre quella pi\u00f9 calda di 40\u00a0\u00b0C.\nStoria.\nIl comune \u00e8 stato istituito come \"township\" il 12 marzo 1928, distaccandosi da quello di Hanover."}
{"id": "4089489", "revid": "827882", "url": "https://it.wikipedia.org/wiki?curid=4089489", "title": "Hema", "text": ""}
{"id": "4089491", "revid": "767487", "url": "https://it.wikipedia.org/wiki?curid=4089491", "title": "Drama taiwanese", "text": "Col termine \"drama\" taiwanese (cinese: \u53f0\u7063\u96fb\u8996\u5287; pinyin: \"t\u00e1iw\u0101n di\u00e0nsh\u00ecj\u00f9\"; comunemente chiamato \"TDrama\" o \"TWDrama\" dai fan) ci si riferisce alla programmazione di serie televisive, solitamente improntate a una drammatizzazione delle relazioni intercorrenti tra i personaggi protagonisti e non.\nIn genere pu\u00f2 durare dai dieci ai trenta episodi e pi\u00f9: prodotti a Taiwan hanno acquisito una sempre maggiore popolarit\u00e0 tra la comunit\u00e0 cinese internazionale. La definizione \"drama\" taiwanese viene applicata anche alle miniserie televisive in generale, comprese anche quelle con maggiori elementi di commedia.\nPopolarit\u00e0 e lingua utilizzata.\nMolti di questi \"drama\" hanno avuto un notevole successo in tutta la macro-regione detta sud-est asiatico: Cina, Giappone, Hong Kong, Singapore, Malaysia, Thailandia, Filippine, Vietnam e Indonesia. Seguono la scia dei \"dorama\" di creazione giapponese e del \"drama\" coreano.\nSono molto conosciuti e apprezzati anche tra gli espatriati asiatici d'oltremare (soprattutto negli Stati Uniti e in America Latina). I \"drama\" taiwanesi sono nella maggioranza dei casi prodotti in cinese; pi\u00f9 raramente in hokkien (lingua taiwanese).\nSoggetti e trame.\nIl \"drama\" taiwanese si concentra tipicamente sull'evoluzione di una storia d'amore, in questo molto simile alle telenovela sudamericane. I generi polizieschi o criminali, medici o legali sono molto meno comuni rispetto ai drammi romantici.\nTendono come loro caratteristica peculiare ad aver meno violenza o contenuti a sfondo sessuale rispetto alle serie televisive di stampo occidentale. I \"drama\" pi\u00f9 popolari vengono suddivisi in \"idol\"-\"idol dramas\" (\u5076\u50cf\u5287) e \"minnan\"-\"Minnan dramas\" (\u53f0\u8a9e\u5287).\nI \"drama idol\" utilizzano cantanti o attori pi\u00f9 popolari e conosciuti all'interno del campo dell'intrattenimento televisivo, i quali nella maggior parte dei casi sono poco pi\u00f9 che adolescenti o giovani adulti: questi \"drama\" son in primo luogo rivolti a ragazze/i ancora in et\u00e0 scolare o appena ventenni. Il fenomeno \u00e8 iniziato nel 2001 con Meteor Garden.\nI soggetti pi\u00f9 tipici possono includere storie riguardanti le prime esperienze sentimentali adolescenziali a sfondo scolastico: i protagonisti possono avere o un segreto o un passato doloroso da nascondere che rende difficile per loro l'instaurare rapporti duraturi; il \"drama\" si pu\u00f2 poi sviluppare nell'affrontar e superar i propri problemi personali profondi in relazione all'ambiente sociale esterno. Caratteristica comune sono anche i triangoli amorosi. Hanno notevoli somiglianze, ma anche differenze che li contraddistinguono rispetto ai \"dorama\", al \"drama\" coreano e alle serie televisive cinesi. Rarissimi sono quelli basati su argomenti politici o storico-nazionalisti.\nMolti tra i \"drama\" pi\u00f9 popolari prendono ispirazione da manga giapponesi, in particolare sullo \"sh\u014djo\" per ragazze. In questi adattamenti i nomi vengono traslitterati in cinese e l'ambientazione viene spostata a Taiwan. Vari attori che recitano in \"drama\" taiwanesi provengono da Cina, Singapore o Malesia, anche se poi hanno fondato interamente la loro carriera a Taiwan."}
{"id": "4089492", "revid": "729019", "url": "https://it.wikipedia.org/wiki?curid=4089492", "title": "Regione dell'Emmental-Alta Argovia", "text": "La regione dell'Emmental-Alta Argovia (ufficialmente, in tedesco, Verwaltungsregion Emmental-Oberaargau, \"regione amministrativa dell'Emmental-Alta Argovia\") \u00e8 una delle 5 regioni amministrative in cui \u00e8 suddiviso il Canton Berna, in Svizzera.\nStoria.\nLa regione amministrativa dell'Emmental-Alta Argovia fu creata il 1\u00ba gennaio 2010, nell'ambito della riforma amministrativa del Canton Berna.\nSuddivisione.\nLa regione amministrativa dell'Emmental-Alta Argovia \u00e8 suddivisa in 2 circondari amministrativi:"}
{"id": "4089493", "revid": "287204", "url": "https://it.wikipedia.org/wiki?curid=4089493", "title": "Osecna", "text": ""}
{"id": "4089495", "revid": "729019", "url": "https://it.wikipedia.org/wiki?curid=4089495", "title": "Daga a rondelle", "text": "Una daga a rondelle \u00e8 un pugnale originario dell'Europa del tardo medioevo (dal XIV secolo in poi), molto diffuso e utilizzato da una gran variet\u00e0 di persone dai mercanti ai cavalieri. Era indossato alla vita e poteva essere utilizzato sia come utensile da lavoro che come pugnale in battaglia o come arma secondaria nei tornei.\nDescrizione.\nLa lama era in acciaio e in genere era lunga e sottile e con una punta molto appuntita, solitamente era lunga circa 30 cm; il pugnale intero invece arrivava anche ai 50 cm. La daga a rondelle prende il nome per il suo guardamano di forma circolare (o anche ottagonale) e un pomolo circolare o sferico nella parte terminale dell'elsa.\nIl codolo della lama si estendeva per tutta la lunghezze dell'impugnatura, che era di forma cilindrica, di solito in legno o in osso. La lama era di solito di forma romboidale, lenticolare, piramidale. La punta era molto affilata e il filo poteva essere su uno o su entrambi i lati.\nEra progettata per essere utilizzata in affondo mirando alle ascelle, o sul braccio brandendola con la presa inversa; tuttavia non era escluso l'utilizzo di taglio: la lama \u00e8 sufficientemente lunga e dritta da potere essere usata anche per tirare fendenti. In battaglia, le daghe a rondelle erano utili per attraversare le cotte di maglia, infatti anche se non erano in grado di perforare le armature a piastre, potevano essere dirette verso le giunture della corazza e contro l'elmo. Questo era spesso l'unico modo con cui si poteva uccidere un cavaliere pesantemente corazzato.\nEsistevano poi delle daghe a rondella con una lama a forma di croce, con il filo su ognuno dei quattro spigoli. Potevano essere utilizzate solo per gli affondi, e non per i fendenti, o come utensile da lavoro; queste particolari daghe sarebbero state utilizzate come arma secondaria e quindi come arma di affondo, anticipando la comparsa dello stiletto del XVI secolo.\nLe daghe a rondelle che si trovano ai giorni nostri nei musei e nelle collezioni private, solitamente prodotti d'epoca di artigiani-artisti, sono spesso caratterizzate da incisioni nelle lame, impugnature intarsiate e guardamano e pomoli molto decorati."}
{"id": "4089496", "revid": "729019", "url": "https://it.wikipedia.org/wiki?curid=4089496", "title": "Regione del Giura Bernese", "text": "La regione del Giura Bernese (ufficialmente, in tedesco, \"Verwaltungsregion Berner Jura\", regione amministrativa del Giura Bernese) \u00e8 una delle 5 regioni amministrative in cui \u00e8 suddiviso il Canton Berna, in Svizzera.\nStoria.\nLa regione amministrativa del Giura Bernese fu creata il 1\u00ba gennaio 2010, nell'ambito della riforma amministrativa del Canton Berna.\nSuddivisione.\nLa regione amministrativa del Giura Bernese comprende un unico circondario amministrativo:"}
{"id": "4089500", "revid": "104458", "url": "https://it.wikipedia.org/wiki?curid=4089500", "title": "Regione di Berna-Altipiano svizzero", "text": "La regione di Berna-Altipiano svizzero (ufficialmente, in tedesco, \"Verwaltungsregion Bern-Mittelland\", regione amministrativa di Berna-Altipiano svizzero) \u00e8 una delle 5 regioni amministrative in cui \u00e8 suddiviso il Canton Berna, in Svizzera.\nStoria.\nLa regione amministrativa di Berna-Altipiano svizzero fu creata il 1\u00ba gennaio 2010, nell'ambito della riforma amministrativa del Canton Berna.\nSuddivisione.\nLa regione amministrativa di Berna-Altipiano svizzero comprende un unico circondario amministrativo:"}
{"id": "4089501", "revid": "15756", "url": "https://it.wikipedia.org/wiki?curid=4089501", "title": "I Ryan", "text": "I Ryan (\"Ryan's Hope\") \u00e8 una soap opera statunitense incentrata sulle avventure di una famiglia irlandese, i Ryan, trapiantata a New York.\nCreato da Claire Labine e Paul Avila Mayer, il serial \u00e8 andato in onda sulla ABC dal 7 luglio 1975 al 13 gennaio 1989 per un totale di 3.515 episodi.\nIn Italia, la soap \u00e8 stata trasmessa per la prima volta da Rete 4 nella stagione televisiva 1986/1987 fino alla stagione 1988/1989 per poi essere cancellata a causa dei bassi ascolti. Nel biennio 1989/1990, la soap and\u00f2 in onda su Italia 7, che trasmise le puntate andate in onda in America tra il 1981 e il 1983.\nTrama.\nNel 1974, la ABC chiese a Claire Labine e Paul Avila Mayer - sceneggiatori di una soap opera di successo della CBS, \"Love of Life\" (inedita in Italia) - di creare un nuovo serial quotidiano simile a \"General Hospital\". Sin dall'inizio, i due autori inserirono nella soap (il cui titolo provvisorio era \"City Hospital\") i Ryan, famiglia di emigranti irlandesi. Il patriarca, Johnny (Bernard Barrow), era proprietario di un bar, \"Ryan's\", vicino al Riverside Hospital di New York. Sua moglie, Maeve (Helen Gallagher) lo aiutava nella gestione del locale insieme ai loro figli, Frank, Mary, Pat, Siobhan e Kathleen. I Ryan, insieme ai benestanti Coleridge, costituivano il cuore della soap opera attorno al quale si dipanavano le varie storie.\nProduzione.\nIl serial, ideato da Claire Labine e Paul Avila Mayer, fu prodotto da Labine-Meyer Productions e girata negli studios della ABC a New York. Le musiche furono composte da Carey Gold e Charles Paul.\nRegisti.\nTra i registi sono accreditati:\nSceneggiatori.\nTra gli sceneggiatori sono accreditati:\nDistribuzione.\nLa serie fu trasmessa negli Stati Uniti dal 7 luglio 1975 al 13 gennaio 1989 sulla rete televisiva ABC. In Italia \u00e8 stata trasmessa su Rete 4 con il titolo \"I Ryan\"."}
{"id": "4089502", "revid": "46931", "url": "https://it.wikipedia.org/wiki?curid=4089502", "title": "Ryan's Hope", "text": ""}
{"id": "4089503", "revid": "158913", "url": "https://it.wikipedia.org/wiki?curid=4089503", "title": "Bila", "text": ""}
{"id": "4089506", "revid": "1543377", "url": "https://it.wikipedia.org/wiki?curid=4089506", "title": "Frans van Balkom", "text": "Possedeva la cittadinanza australiana.\nCarriera.\nDopo una breve carriera come difensore nel Roda J.C. e in club dilettantistici australiani, van Balkom svolse l'attivit\u00e0 di insegnante di educazione fisica seguendo nel contempo dei corsi da allenatore indetti dalla federazione calcistica tedesca e tenuti da Dettmar Cramer. Ottenne il primo incarico nel 1972, chiamato alla guida tecnica dello Yomiuri appena approdato nel massimo livello calcistico giapponese. Includendo nella rosa dei calciatori di nazionalit\u00e0 straniera, van Balkom miglior\u00f2 sensibilmente i risultati della squadra che per tre anni consecutivi perse ai play-off la promozione in massima serie.\nAl termine della stagione 1975 van Balkom lasci\u00f2 lo Yomiuri per assumere la guida tecnica della Nazionale di calcio di Hong Kong durante le qualificazioni ai Mondiali argentini del 1978. I buoni risultati ottenuti con la nazionale (qualificatasi al girone valido per l'accesso alla fase finale della manifestazione) attirarono l'interesse della federazione iraniana che inser\u00ec van Balkom tra i possibili candidati per sostituire Heshmat Mohajerani alla guida tecnica della propria Nazionale dopo il . Preferito ad Hassan Habibi, van Balkom rimase comunque in Iran allenando lo Sharbaz Tehran, abbandonando la panchina dopo pochi mesi in seguito alla rivoluzione iraniana.\nRifugiatosi per qualche mese nei Paesi Bassi, van Balkom riprese la carriera di allenatore trasferendosi in Indonesia dove guid\u00f2 il NIAC Mitra e fece parte dello staff tecnico della Nazionale presidiato da Wiel Corver (che arriv\u00f2 a sostituire per alcuni mesi nel 1979, guidando la nazionale indonesiana verso un secondo posto ai Giochi del Sud Est Asiatico). A partire dalla fine degli anni ottanta, dopo una parentesi come allenatore del club saudita del Al-Nahda, van Balkom inizi\u00f2 a collaborare con Corver come insegnante di tecnica calcistica in vari club, tra cui lo Yomiuri, il Niigata 11 (di cui arriv\u00f2 ad assumerne la guida tecnica fra il 1994 e il 1997, dando il via all'ascesa della squadra verso la J. League) e il Walsall"}
{"id": "4089509", "revid": "37401", "url": "https://it.wikipedia.org/wiki?curid=4089509", "title": "Marsa Alam International Airport", "text": ""}
{"id": "4089512", "revid": "287204", "url": "https://it.wikipedia.org/wiki?curid=4089512", "title": "B\u00edl\u00e1 (Liberec)", "text": "B\u00edl\u00e1 \u00e8 un comune della Repubblica Ceca facente parte del distretto di Liberec, nella regione omonima."}
{"id": "4089513", "revid": "1452073", "url": "https://it.wikipedia.org/wiki?curid=4089513", "title": "New Art Academy", "text": "New Art Academy \u00e8 il seguito del gioco \"Art Academy\". \u00c8 stato pubblicato il 28 luglio 2012 per Nintendo 3DS e Nintendo 3DS XL.\nModalit\u00e0 di gioco.\nIl gameplay \u00e8 lo stesso del suo predecessore, cio\u00e8 un videogioco di simulazione di formazione d'arte che permette ai giocatori di sviluppare capacit\u00e0 artistiche e tecniche. Sono presenti nuove caratteristiche come condividere le proprie creazioni attraverso SpotPass. Si pu\u00f2 inoltre acquistare espansioni aggiuntive.\nSviluppo.\n\"New Art Academy\" come \u00e8 successo per il suo predecessore con l'uscita del Nintendo DSi XL, \u00e8 stato messo in commercio lo stesso giorno dell'uscita del Nintendo 3DS XL per sfruttare al meglio le caratteristiche della nuova console."}
{"id": "4089514", "revid": "6923", "url": "https://it.wikipedia.org/wiki?curid=4089514", "title": "Circondario di Bienne", "text": "Il circondario di Bienne (ufficialmente in tedesco \"Verwaltungskreis Biel\", in francese \"Arrondissement administratif de Bienne\", circondario amministrativo di Bienne) \u00e8 uno dei circondari in cui \u00e8 suddiviso il Canton Berna, in Svizzera; si trova nella regione del Seeland.\nStoria.\nIl circondario fu creato il 1\u00ba gennaio 2010, nell'ambito della riforma amministrativa del Canton Berna. \u00c8 andato a sostituire il precedente distretto di Bienne e parte di quelli di Nidau e B\u00fcren.\nSuddivisione.\nIl circondario \u00e8 suddiviso in 19 comuni. Tutti i comuni sono di lingua tedesca, ad eccezione di Bienne ed Evilard che sono bilingui tedesco-francese."}
{"id": "4089515", "revid": "726373", "url": "https://it.wikipedia.org/wiki?curid=4089515", "title": "Open All Night (serie televisiva)", "text": "Open All Night \u00e8 una serie televisiva statunitense in 12 episodi trasmessi per la prima volta nel corso di una sola stagione dal 1981 al 1982.\n\u00c8 una sitcom incentrata sulle vicende di una famiglia, i Feester, che vive e lavora in un emporio.\nTrama.\nGordon Feester gestisce un emporio aperto 24 ore su 24 con l'aiuto della moglie Gretchen e del figliastro Terry e dell'addetto al turno di notte, Robin. A far loro spesso visita sono i due poliziotti, Steve e Edie.\nProduzione.\nLa serie fu ideata da Jay Tarses e Tom Patchett. Le musiche furono composte da Tom Wells.\nRegisti.\nTra i registi sono accreditati:\nSceneggiatori.\nTra gli sceneggiatori sono accreditati:\nDistribuzione.\nLa serie fu trasmessa negli Stati Uniti dal 28 novembre 1981 al 5 marzo 1982 sulla rete televisiva ABC. \u00c8 stata distribuita anche in Francia con il titolo \"Le joyeux bazar\" e in Spagna con il titolo \"Abierto toda la noche\"."}
{"id": "4089516", "revid": "50509012", "url": "https://it.wikipedia.org/wiki?curid=4089516", "title": "LucasFilm Computer Graphics Project", "text": ""}
{"id": "4089517", "revid": "110157", "url": "https://it.wikipedia.org/wiki?curid=4089517", "title": "B\u00edl\u00fd Kostel nad Nisou", "text": "B\u00edl\u00fd Kostel nad Nisou \u00e8 un comune della Repubblica Ceca facente parte del distretto di Liberec, nella regione omonima."}
{"id": "4089518", "revid": "287204", "url": "https://it.wikipedia.org/wiki?curid=4089518", "title": "Bily Kostel nad Nisou", "text": ""}
{"id": "4089525", "revid": "110157", "url": "https://it.wikipedia.org/wiki?curid=4089525", "title": "B\u00edl\u00fd Potok", "text": "B\u00edl\u00fd Potok \u00e8 un comune della Repubblica Ceca facente parte del distretto di Liberec, nella regione omonima.\nLa citt\u00e0 \u00e8 bagnata dal fiume Wittig."}
{"id": "4089526", "revid": "287204", "url": "https://it.wikipedia.org/wiki?curid=4089526", "title": "Bily Potok", "text": ""}
{"id": "4089528", "revid": "2166030", "url": "https://it.wikipedia.org/wiki?curid=4089528", "title": "Maria di Lusignano (1215-1251)", "text": "Biografia.\nInfanzia.\nSia secondo \"Les familles d'outre-mer\", che il \"Recueil des historiens des croisades. Historiens occidentaux. Tome second\", Maria era la figlia primogenita del secondo re di Cipro della dinastia dei Lusignano, Ugo I e di Alice di Champagne, che, ancora secondo il \"Recueil des historiens des croisades. Historiens occidentaux. Tome second\", era la figlia secondogenita della regina di Gerusalemme, Isabella di Gerusalemme e del suo terzo marito, il conte di Champagne, Enrico II, che, secondo la \"Chronica Albrici Monachi Trium Fontium\", Enrico era il figlio maschio primogenito del Conte di Champagne (conte di Troyes e conte di Meaux) e di Brie, Enrico I il Liberale e di Maria di Francia, che, sia secondo il cronista e monaco benedettino inglese, Matteo di Parigi, che secondo la \"Chronica Albrici Monachi Trium Fontium\", Maria era la figlia primogenita di Luigi VII, detto il Giovane, re di Francia, e della duchessa d'Aquitania e Guascogna e contessa di Poitiers, Eleonora d'Aquitania, che, ancora secondo la \"Chronica Albrici Monachi Trium Fontium\", era la figlia primogenita del duca di Aquitania, duca di Guascogna e conte di Poitiers, Guglielmo X il Tolosano e della sua prima moglie, A\u00e9nor di Ch\u00e2tellerault (\u2020 dopo il 1130), figlia del visconte Americo I di Ch\u00e2tellerault e della Maubergeon, che al momento della sua nascita era l'amante di suo nonno Guglielmo IX il Trovatore.\nUgo I di Cipro, come ci conferma la \"Chroniques d'Amadi et de Strambaldi. T. 1\", era figlio del re di Cipro e re di Gerusalemme, Amalrico II di Lusignano, e della sua prima moglie Eschiva di Ibelin., che, secondo \"Les familles d'outre-mer\", era figlia di Baldovino di Ibelin ( \u2020 1187), signore di Ibelin e signore di Ramla, e di Richilde di Bethsan, figlia di Guermond, signore di Bethsan.\nSuo padre, Ugo I, sia secondo il \"Recueil des historiens des croisades. Historiens occidentaux. Tome second\", che la \"Chroniques d'Amadi et de Strambaldi. T. 1\", si rec\u00f2 a Tripoli, per partecipare al matrimonio della sua sorellastra, Melisenda con Boemondo IV di Antiochia.\nDopo il matrimonio della sorellastra, a Tripoli in Siria, nel 1218, sempre secondo la \"Chroniques d'Amadi et de Strambaldi. T. 1\", Ugo si ammal\u00f2 e, non molto tempo dopo mor\u00ec, lasciando un figlio maschio di nove mesi, Enrico che gli succedette, come Enrico I; ancora secondo la \"Chroniques d'Amadi et de Strambaldi. T. 1\", fu tumulato nella chiesa degli Ospitalieri di San Giovanni di Gerusalemme di Tripoli ed in seguito fu portato nella chiesa degli Ospitalieri di San Giovanni di Gerusalemme di Nicosia.\nA Ugo I succedette suo fratello, Enrico, di nove mesi, sotto la reggenza di sua madre, Alice, che secondo \"Les familles d'outre-mer\", per il governo del regno si affid\u00f2 ai suoi fratellastri, Filippo d'Ibelin e Giovanni di Ibelin, Signore di Beirut e connestabile di Gerusalemme, che furono reggenti per Enrico I, come conferma anche il documento III della \"Histoire de l'\u00eele de Chypre sous le r\u00e8gne des princes de la maison de Lusignan. 3\" \nMaria aveva anche una sorella pi\u00f9 giovane, Isabella. \nSecondo il \"Recueil des historiens des croisades. Historiens occidentaux. Tome second\", sua zia, sorella di sua madre, Filippa di Champagne, nel 1215, aveva sposato Erardo di Brienne, nipote di Giovanni (1170 - 1237), re di Gerusalemme (1210-1225) e futuro imperatore di Costantinopoli), che aveva incoraggiato Filippa a reclamare la contea di Champagne, che era stata di suo padre ed ora era finita al cugino Tebaldo IV che, essendo minorenne, era ancora sotto la tutela della madre, Blanca di Navarra, che, ovviamente si oppose alle pretese di Filippa e lo scontro fra le due famiglie crebbe fino a sfociare nella guerra aperta passata alla storia come la Guerra di successione dello Champagne, che si concluse con la sconfitta della zia Filippa, che, nel 1222, venne persuasa a lasciar cadere ogni pretesa e a lasciare la regione al cugino, in cambio di una somma di denaro.\nSecondo il \"Recueil des historiens des croisades. Historiens occidentaux. Tome second\", prima del 1225, sua madre, Alice, si spos\u00f2 in seconde nozze, sull'isola di San Tommaso che si trova di fronte a Tripoli, con Boemondo, figlio del Principe d'Antiochia e Conte di Tripoli, Boemondo IV e di Plaisance di Gibelletto (m. 1217).\nGiovinezza.\nPrima del 21 luglio 1229, Maria era stata promessa in sposa al duca di Bretagna, Pietro \"Mauclerc\", la cui moglie Alice di Thouars era morta nel 1221; tuttavia, il papa Gregorio IX imped\u00ec le nozze tra Pietro (\"comes Britannie\")\" e Maria (\"filiam reginam Cypri\") a causa della loro consanguineit\u00e0 di quarto grado, come da documento n\u00b0 263 del \"Cartulaire de l'\u00e9v\u00each\u00e9 du Mans : 936-1790\".\nSua madre, Alice, nel 1231, lasciata la Terra Santa, raggiunse la contea di Champagne e, ritenendo di poter accampare diritti sulla contea di Champagne, con l'appoggio di molti nobili della contea riprese la contestazione contro il cugino, il conte di Champagne, Tebaldo IV. Tebaldo IV, onde evitare di ricominciare una nuova guerra di successione, tra il 1232 ed il 1233, dovette tacitare Alice, pagando una cifra notevole (40.000 libbre), che fu prelevata dalle casse regie, per volere di Bianca di Castiglia e di suo figlio, il re di Francia, Luigi IX il Santo.\nMatrimonio.\nNel 1233, come ci informa il \"Recueil des historiens des croisades. Historiens occidentaux. Tome second\", Maria spos\u00f2 Gualtieri IV, conte di Brienne e di Giaffa; il matrimonio ci viene confermato anche dal \"Thomas Tusci Gesta Imperatorum et Pontificum\" (Galteranus comes Iopensis cui rex Cypri filiam suam in uxorem dedit) e dalla \"Chronica Albrici Monachi Trium Fontium\" (\"sororem eiusdem Henrici duxit Galtherus comes Brenensis\"). Il matrimonio era stato organizzato da suo zio di Gualtieri, Giovanni di Brienne.\nAnche dopo che suo zio era stato costretto a lasciare il regno di Gerusalemme a Federico II di Svevia, suo marito Gualteri era rimasto uno dei signori pi\u00f9 importanti del regno, ma nella disastrosa battaglia di Harbiyya del 17 ottobre 1244, nella quale aveva condotto l'esercito crociato contro le forze egiziane, era stato catturato e inviato prigioniero al Cairo.\nUltimi anni e morte.\nMaria divenne vedova nel 1250 quando Gualtieri venne assassinato al Cairo, mentre giocava a scacchi, come viene narrato nelle \"Chroniques d'Amadi et de Strambaldi. T. 1\".\nIl loro figlio maggiore, Giovanni gli succedette come \"Conte di Brienne\". Maria rimase alla corte cipriota e mor\u00ec il 5 luglio nel 1251 (o 1253).\nDiscendenza.\nMaria e Gualtieri IV di Brienne ebbero tre figli:"}
{"id": "4089529", "revid": "110157", "url": "https://it.wikipedia.org/wiki?curid=4089529", "title": "Bulovka", "text": "Bulovka \u00e8 un comune della Repubblica Ceca facente parte del distretto di Liberec, nella regione omonima."}
{"id": "4089530", "revid": "726373", "url": "https://it.wikipedia.org/wiki?curid=4089530", "title": "Jack's Place", "text": "Jack's Place \u00e8 una serie televisiva statunitense in 19 episodi di cui 18 trasmessi per la prima volta nel corso di 2 stagioni dal 1992 al 1993.\n\u00c8 una serie drammatica a sfondo romantico incentrata sulle vicende di un musicista jazz in pensione di nome Jack Evans (Hal Linden), che gestisce un ristorante dove sbocciano diverse storie d'amore. La cameriera, Chelsea, \u00e8 interpretata da Finola Hughes e il barista Greg da John Dye.\nProduzione.\nLa serie fu ideata da Amy Holden Jones.\nRegisti.\nTra i registi sono accreditati:\nSceneggiatori.\nTra gli sceneggiatori sono accreditati:\nDistribuzione.\nLa serie fu trasmessa negli Stati Uniti dal 26 maggio 1992 al 13 luglio 1993 sulla rete televisiva ABC. \u00c8 stata distribuita anche in Spagna con il titolo \"Barra libre\"."}
{"id": "4089536", "revid": "767487", "url": "https://it.wikipedia.org/wiki?curid=4089536", "title": "Cetenov", "text": "Cetenov \u00e8 un comune della Repubblica Ceca facente parte del distretto di Liberec, nella regione omonima."}
{"id": "4089553", "revid": "726373", "url": "https://it.wikipedia.org/wiki?curid=4089553", "title": "Dudley (serie televisiva)", "text": "Dudley \u00e8 una serie televisiva statunitense in 6 episodi di cui 5 trasmessi per la prima volta nel corso di una sola stagione nel 1993.\n\u00c8 una sitcom incentrata sulle vicende di Dudley Bristol (interpretato da Dudley Moore), un maturo pianista di cabaret divorziato e del figlio adolescente Fred. La serie fu nominata per due Emmy Award nel 1993 nelle categorie \"Outstanding Individual Achievement in Graphic Design\" e \"Title Sequences and Outstanding Individual Achievement in Lighting Direction for a Comedy Series\".\nProduzione.\nLa serie, ideata da Susan Beavers, fu prodotta da CBS Productions Il regista \u00e8 Ellen Falcon, tra gli sceneggiatori vi \u00e8 la stessa Susan Beavers.\nDistribuzione.\nLa serie fu trasmessa negli Stati Uniti dal 16 aprile 1993 al 14 maggio 1993 sulla rete televisiva CBS."}
{"id": "4089556", "revid": "76963", "url": "https://it.wikipedia.org/wiki?curid=4089556", "title": "Nana Eikura", "text": "Occasionalmente conduttrice di programmi radiofonici, ha iniziato posando per diverse riviste di moda, comparendo poi quasi immediatamente in varie pubblicit\u00e0, questo fino alla met\u00e0 degli anni 2000. A partire dal 2004 ha iniziato a recitare in molti film e dorama di successo, affiancando pi\u00f9 volte gli idol maschili di turno (ad esempio Jun Matsumoto e Tomohisa Yamashita)."}
{"id": "4089561", "revid": "729019", "url": "https://it.wikipedia.org/wiki?curid=4089561", "title": "UFC 147", "text": "UFC 147: Silva vs. Franklin II \u00e8 stato un evento di arti marziali miste organizzato dalla Ultimate Fighting Championship che si \u00e8 tenuto il 23 giugno 2012 al Mineirinho di Belo Horizonte, Brasile.\nRetroscena.\nL'evento sub\u00ec notevoli sconvolgimenti per il suo main match: infatti la card doveva inizialmente ospitare il tanto atteso rematch tra Anderson Silva e Chael Sonnen, ma l'incontro venne posticipato a UFC 148, e di conseguenza si pens\u00f2 inizialmente di spostare la sfida per il titolo dei pesi piuma tra Jos\u00e9 Aldo ed Erik Koch in questo evento; venne invece organizzato un main match tra Wanderlei Silva e V\u00edtor Belfort e la sfida per la cintura dei pesi piuma rimase schedulata per l'evento UFC 149.\nIn maggio V\u00edtor Belfort si infortun\u00f2 in allenamento e di conseguenza venne scelto come sostituto Rich Franklin.\nL'evento ospit\u00f2 anche le finali della stagione brasiliana del reality show \"The Ultimate Fighter\", con la finale dei pesi medi che avrebbe dovuto vedere opposti Daniel Sarafian e C\u00e9zar Ferreira, ma Sarafian s'infortun\u00f2 e venne sostituito dal semifinalista Sergio Moraes.\nLa finale per la categoria dei pesi piuma vide opposti Rony Mariano Bezerra e Godofredo Pepey.\nPer la prima volta nella storia dell'UFC in un evento quale il 147, a causa dei molti cambi negli incontri previsti che ne indebolirono il valore, venne previsto il rimborso totale del biglietto per chi non fosse stato pi\u00f9 interessato all'evento dopo i cambi di card."}
{"id": "4089562", "revid": "92723", "url": "https://it.wikipedia.org/wiki?curid=4089562", "title": "Lost Gardens of Heligan", "text": "I Lost Gardens of Heligan (\"Giardini perduti di Heligan\") sono un complesso di giardini, approntati originariamente tra la fine del XVIII secolo e l'inizio del XX secolo nella tenuta di Heligan, antica residenza della famiglia Tremayne situata nel villaggio inglese di Pentewan (dintorni di Mevagissey), in Cornovaglia (Inghilterra sud-occidentale).\nConsiderati nel XIX secolo tra i pi\u00f9 bei giardini della Gran Bretagna, caddero in rovina (da cui il nome) dopo la prima guerra mondiale, ma sono stati rivitalizzati e riportati agli antichi splendori nel corso degli anni novanta del XX secolo, grazie ai lavori guidati da Tim Smit, autore anche dell'Eden Project: si tratta del pi\u00f9 grande progetto di restauro di giardini mai realizzato in Europa.\nUbicazione.\nI giardini si trovano a circa 2,5\u00a0km da Mevagissey.\nCaratteristiche.\nI giardini si estendono in un'area di circa 80 acri.\nNel complesso si trovano giardini all'inglese, giardini all'italiana, giardini a terrazze e anche una \"giungla\".\nIl complesso \u00e8 diviso in varie sezioni, quali la \"Lost Valley\" (\"Valle perduta\"), la \"Jungle\", il Produ\"ctive Garden\", i \"Pleasure Grounds\", l\"'Italian Garden\", ecc.\nI giardini presentano una grande variet\u00e0 di piante, che vanno dall'ananas al bamb\u00f9, alle felci giganti australiane, ecc.\nStoria.\nLa tenuta di Heligan fu realizzata nel 1603 da William Tremayne, la cui famiglia era proprietaria di circa 1.000 acri della zona.\nI giardini furono creati intorno al 1780-1790 circa da Henry Hawkins Tremayne (1766-1829), curato a Lostwithiel, che eredit\u00f2 la tenuta.\nIn seguito, John Hearle Tremayne (1829-1851) realizz\u00f2 la lunga passeggiata che collegava la tenuta al villaggio di Pentewan, in origine costruita forse per permettere ai cavalli il trasporto del carbone da St Austell. Fu inoltre probabilmente colui che introdusse delle piante subtropicali, creando l'area nota ora come \"The Jungle\".\nCon lo scoppio della prima guerra mondiale, per\u00f2, i giardinieri che si occupavano della manutenzione della tenuta di Heligan furono chiamati alle armi e molti di loro morirono (dei 22 giardinieri, solo 6 tornarono a casa vivi).\nNel 1916, inoltre, la tenuta fu requisita dal Dipartimento di Guerra.\nDopo la prima guerra mondiale, mor\u00ec anche l'ultimo erede maschio della famiglia Tremayne e la tenuta fu cos\u00ec venduta.\nPer questi motivi, i giardini furono abbandonati e ben presto furono coperti da una folta boscaglia, che di fatto li cancell\u00f2.\nNel corso della seconda guerra mondiale, la tenuta fu utilizzata invece dall'esercito statunitense.\nAll'inizio degli anni novanta, il discografico Tim Smit, incaricato da un erede della tenuta, John Willis, visit\u00f2 Heligan per la prima volta il 16 febbraio 1990 e, nella primavera del 1991, inizi\u00f2 un lavoro da parte di molti giardinieri volontari, grazie ai quali il sito ha potuto essere recuperato e rivitalizzato.\nL'anno seguente, i giardini furono aperti al pubblico.\nPunti d'interesse.\nPleasure Grounds.\nQuesta sezione ospita giardini tipici di varie parti della terra e comprende vari padiglioni, stagni, ecc. Vi si trova anche una grotta di cristallo.\nProductive Garden.\nNel \"Productive Garden\" si trovano 300 variet\u00e0 di frutta e verdura.\nItalian Garden.\nL\"'Italian Garden\" (\"Giardino all'italiana\") fu il primo progetto realizzato durante il restauro.Fu creato in origine allo scopo di \"catturare\" il sole di mezzogiorno e per questo motivo si chiamava in origine \"The Suntrap\".\nThe Jungle.\nNella \"Jungle\" (\"Giungla\"), che si estende per circa 22 acri, si trovano palme, bamb\u00f9 e felci australiane.\nLost Valley.\nLa \"Lost Valley\" si estende in un'area di circa 30 acri.\nSculture.\nTra le sculture pi\u00f9 famose e curiose all'interno dei Lost Gardens of Heligan, vi sono la \"Mud Maid\" (\"La ragazza del fango\") e \"The Giant's Head\" (\"La testa del gigante\"), realizzate da due persone del luogo Sue e Pete Hill.\nQueste figure sono ispirate a due libri per bambini scritti da Sandra Horn ed illustrati da Karen Popham."}
{"id": "4089568", "revid": "111373", "url": "https://it.wikipedia.org/wiki?curid=4089568", "title": "Twann-T\u00fcscherz", "text": "Twann-T\u00fcscherz (toponimo tedesco; in francese \"Douanne-Daucher\") \u00e8 un comune svizzero di 1\u00a0134 abitanti del Canton Berna, nella regione del Seeland (circondario di Bienne).\nGeografia fisica.\nTwann-T\u00fcscherz \u00e8 affacciato sul Lago di Bienne e comprende una parte dell'isola di San Pietro.\nStoria.\nIl comune di Twann-T\u00fcscherz stato istituito il 1\u00ba gennaio 2010 con la fusione dei comuni soppressi di T\u00fcscherz-Alferm\u00e9e e Twann; capoluogo municipale \u00e8 Twann.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nGeografia antropica.\nLe frazioni di Twann-T\u00fcscherz sono:\nInfrastrutture e trasporti.\nTwann-T\u00fcscherz \u00e8 servita dalle stazioni di Twann e di T\u00fcscherz sulla ferrovia Losanna-Olten."}
{"id": "4089574", "revid": "124011826", "url": "https://it.wikipedia.org/wiki?curid=4089574", "title": "Too Something", "text": "Too Something \u00e8 una serie televisiva statunitense in 22 episodi trasmessi per la prima volta nel corso di una sola stagione dal 1995 al 1996.\n\u00c8 una sitcom incentrata sulle vicende di Eric McDougal, un aspirante scrittore, e Donny Reeves, un fotografo che non crede molto in se stesso, coinquilini a Manhattan. Durante la prima televisiva su Fox, la serie fu messa in pausa e i produttori indissero un concorso per scegliere un nuovo titolo. La serie fu poi rinominata con il titolo New York Daze (scelto dalla telespettatrice Geri Dobson, di Greensboro, in Carolina del Nord) e torn\u00f2 a maggio del 1996. Dur\u00f2 per\u00f2 una sola stagione e termin\u00f2 il mese successivo.\nProduzione.\nLa serie, ideata da Eric Schaeffer e Efrem Seeger e Donal Lardner Ward, fu prodotta da Warner Bros. Television Le musiche furono composte da Bruce Young Berman.\nRegisti.\nTra i registi sono accreditati:\nSceneggiatori.\nTra gli sceneggiatori sono accreditati:\nDistribuzione.\nLa serie fu trasmessa negli Stati Uniti dal 1\u00ba ottobre 1995 al 23 giugno 1996 sulla rete televisiva Fox Broadcasting Company. \u00c8 stata distribuita anche con il titolo \"New York Daze\"."}
{"id": "4089575", "revid": "46931", "url": "https://it.wikipedia.org/wiki?curid=4089575", "title": "New York Daze", "text": ""}
{"id": "4089576", "revid": "279320", "url": "https://it.wikipedia.org/wiki?curid=4089576", "title": "The Ultimate Fighter 15", "text": ""}
{"id": "4089580", "revid": "755885", "url": "https://it.wikipedia.org/wiki?curid=4089580", "title": "Cab (singolo)", "text": ""}
{"id": "4089585", "revid": "287204", "url": "https://it.wikipedia.org/wiki?curid=4089585", "title": "Acetiluri", "text": "Gli acetiluri sono i composti chimici di formula generica RC\u2261CM o MC\u2261CM, in cui un metallo o un altro gruppo cationico viene sostituito ad uno o a entrambi gli atomi di idrogeno nella molecola dell'acetilene. Vengono anche chiamati acetilidi, e sono importanti nella sintesi organica.\nGruppo acetiluro.\nIl gruppo acetiluro \u00e8 il gruppo funzionale organico caratteristico dei composti appartenenti alla classe degli alchini e degli acetiluri, avente formula (C\u2261C)2-. Gli acetiluri hanno carattere ionico, che diventa evidente sottoponendo questi prodotti a idrolisi per formare acetilene e ossidi metallici.\nSintesi.\nGli acetilati dei metalli (spesso chiamati carburi se l'idrogeno \u00e8 stato sostituito da ambo i carboni) vengono sintetizzati solitamente per gorgogliamento dell'acetilene in una soluzione del metallo o di un suo sale. I composti formati sono tutti altamente esplosivi o reattivi.\nAcetiluri monoprotici.\nTutti gli acetiluri a cui \u00e8 sostituito solo un idrogeno al metallo ligando. Gli acetiluri di sodio o di potassio possono essere preparati da vari reagenti inorganici, per esempio la sodio ammide, o dai metalli elementari, a temperatura ambiente e pressione atmosferica.\nAcetiluro monosodico.\nDi formula chimica NaC2H.\nAcetiluro monolitico.\nL'acetilene viene deprotonato dall'n-butillitio a 205 K, utilizzando tetraidrofurano come catalizzatore, andando a creare acetiluro monolitico:\nAnche l'esametildisilato di litio pu\u00f2 essere usato per deprotonare l'etilene.\nCon metalli del I gruppo.\nI composti acetilici dei metalli alcalino-terrosi vengono sintetizzati in ambiente anaerobico.\nSintesi dell'acetiluro di litio.\nIl carburo di litio o acetiluro di litio viene sintetizzato in vari modi:\nSintesi dell'acetiluro di sodio.\nIn presenza di una base molto forte come il sodio ammide l'etino (acetilene) cede un protone allo ione ammidico, formando un acetiluro salinico e ammoniaca.\nCon metalli del II gruppo.\nQuesto genere di reazioni richiedono di solito alte temperature.\nSintesi del carburo di calcio.\nIl carburo di calcio, di formula chimica CaC2, in cui i due carboni sono legati tra di loro da un triplo legame covalente ed al calcio ciascuno con un legame covalente polare, viene prodotto industrialmente facendo reagire a 2000 C\u00b0 calce viva e carbone, tramite questa reazione:\nAl contrario degli altri carburi acetilici, non si parte dall'acetilene per sintetizzare il composto ma dal composto si pu\u00f2 produrre direttamente acetilene, semplicemente esponendo il carburo all'acqua:\nIl carburo di calcio reagisce bene anche con l'umidit\u00e0 dell'aria.\nDa metalli del blocco d.\nUn processo simile \u00e8 la sintesi degli acetiluri o carburi dei metalli di transizione, dove l'acetilene viene fatto gorgogliare in una soluzione contenente il sale disciolto.\nSintesi dell'acetiluro d'argento.\nL'acetilene viene fatto gorgogliare in una soluzione di nitrato d'argento, acqua ed acido nitrico, dove forma un precipitato bianco di carburo di argento:\nSintesi dell'acetiluro di rame.\nL'acetilene viene fatto gorgogliare in una soluzione acquosa di cloruro rameoso, dove si former\u00e0 una sostanza color rosso mattone:\nChimica organica.\nGli acetiluri sono utili reagenti in chimica organica in quanto possono essere usati per allungare catene di carbonio tramite sostituzione nucleofila con alogenuri alchilici primari.\nUn esempio di reazione chimica in cui un acetiluro reagisce con un metallo alcalino-terroso per formare un alcol terziario \u00e8 rappresentata qui di seguito:\nIn cui il propionato di etile viene deprotonato dall'n-butillitio andando a formare etilpropionato di litio.\nViene una mole di ciclopentanone ogni mole di etilpropionato di litio per formare un alcossido di litio (formula R\u2013OLi, dove R \u00e8 il gruppo funzionale dei complessi a cui \u00e8 stato legato in precedenza). \nViene quindi aggiunto dell'acido acetico per scambiare il litio con l'idrogeno dell'acido per formare l'alcol finale."}
{"id": "4089588", "revid": "33751", "url": "https://it.wikipedia.org/wiki?curid=4089588", "title": "Coppa dell'Associazione calcistica degli Emirati Arabi Uniti 1993-1994", "text": "La UAE FA Cup 1993-1994 \u00e8 stata vinta dall'Al-Wahda in finale contro l'Al-Wasl Sports Club aggiudicandosi il suo primo titolo nella competizione."}
{"id": "4089590", "revid": "1305772", "url": "https://it.wikipedia.org/wiki?curid=4089590", "title": "Professor Bernhardi", "text": "Professor Bernhardi \u00e8 un dramma pubblicato nel 1912 del drammaturgo viennese Arthur Schnitzler. \n\u00c8 stato rappresentato per la prima volta nel 1912 al Kleines Theater di Berlino ma censurato dall'Impero austro-ungarico fino alla sua caduta alla fine della prima guerra mondiale. La trama \u00e8 ispirata al celeberrimo affare Dreyfus.\nLa prima rappresentazione in Italia \u00e8 del 2005, al Piccolo Teatro di Milano con la regia di Luca Ronconi e l'interpretazione di Massimo De Francovich e Massimo Popolizio.\nTrama.\nIl professor Bernhardi \u00e8 un medico ebreo che lavora in una clinica privata austriaca. Una giovane donna sua paziente sta morendo di setticemia in seguito ad un aborto. \u00c8 in uno stato di benessere ed euforia e non si rende conto delle proprie gravissime condizioni.\nGiunge alla clinica Padre Reder, un prete chiamato da una delle infermiere, che chiede di dare alla ragazza l'estrema unzione. Il professor Bernhardi rifiuta, per non gettarla nella disperazione. Mentre Berhardi e Reder stanno discutendo, la paziente muore, subito dopo aver appreso dall'infermiera della presenza e delle intenzioni del prete.\nScoppia uno scandalo pubblico sull'onda dell'antisemitismo diffuso all'epoca e Berhnardi \u00e8 condannato a due mesi di prigione.\nIl professor Ebenwald gli offre la possibilit\u00e0 di evitare la condanna, a condizione di assumere alla clinica un medico cristiano al posto del dottor Wenger, ebreo, che Berhnardi aveva preferito per la superiore abilit\u00e0 professionale. Bernhardi rifiuta e va in prigione.\nIl dramma si conclude con il rilascio del professore al termine della condanna e le sue discussioni prima con un amico e in seguito con Reder."}
{"id": "4089593", "revid": "113298226", "url": "https://it.wikipedia.org/wiki?curid=4089593", "title": "Tom Helmore", "text": "Biografia.\nHelmore inizi\u00f2 la sua attivit\u00e0 lavorativa come tirocinante nell'azienda paterna, mentre nel tempo libero si dedicava al cinema. Sempre pi\u00f9 attivo sul palcoscenico, la sua partecipazione a \"The Day Before Spring\", commedia musicale di Broadway, lo condusse direttamente alla carriera hollywoodiana. \nNel 1958 recit\u00f2 nel film \"La donna che visse due volte\" di Alfred Hitchcock, nel ruolo che lo rese pi\u00f9 noto, quello di Gavin Elster, l'imprenditore che incarica \"Scottie\" Ferguson (James Stewart) di sorvegliare la propria moglie Madeleine. Egli gir\u00f2 ancora numerosi film fino a tutti gli anni 1960, nella maggior parte dei quali interpret\u00f2 il ricco gentiluomo di nobili sentimenti, che tuttavia non ha successo con le donne. \nDal 1952 lavor\u00f2 spesso anche per alcune serie televisive americane, tra le quali \" Alfred Hitchcock presenta\", \"Thriller\", \"Dottor Kildare\" e altre. "}
{"id": "4089594", "revid": "755885", "url": "https://it.wikipedia.org/wiki?curid=4089594", "title": "Marry Me (singolo)", "text": ""}
{"id": "4089595", "revid": "100818808", "url": "https://it.wikipedia.org/wiki?curid=4089595", "title": "C/2011 KP36 Spacewatch", "text": "C/2011 KP36 (Spacewatch) \u00e8 una cometa che nonostante la sua attuale denominazione definisca come cometa non periodica \u00e8 in effetti una cometa periodica, con un periodo di circa 240 anni: la cometa ricever\u00e0 la sua denominazione definitiva quando sar\u00e0 stata osservata al suo secondo passaggio al perielio, presumibilmente attorno all'anno 2256. La cometa al momento della scoperta il 21 maggio 2011 \u00e8 stata ritenuta un asteroide, solo il 19 aprile 2012 si \u00e8 scoperto che era in effetti una cometa.\nLa cometa ha un nucleo con un diametro dell'ordine dei 30-35 km."}
{"id": "4089603", "revid": "1149807", "url": "https://it.wikipedia.org/wiki?curid=4089603", "title": "Electronic Entertainment Expo 2011", "text": "L'Electronic Entertainment Expo 2011, meglio noto come E3 2011 \u00e8 stato il diciassettesimo Electronic Entertainment Expo.\nL'evento ha avuto luogo dal 7 giugno al 9 giugno 2011 presso il Los Angeles Convention Center. L'E3 \u00e8 una fiera annuale, specializzata in videogiochi, e presentata dall'ESA.\nBest of E3.\nAl termine dell'E3 2011, \u00e8 stata stilata una lista di tutto il bello e il brutto visto in questo E3."}
{"id": "4089606", "revid": "115472719", "url": "https://it.wikipedia.org/wiki?curid=4089606", "title": "Se dice amor", "text": "Se dice amor \u00e8 una telenovela argentina trasmessa tra il 2005 e il 2006 sul canale televisivo Telefe. Ha come protagonisti Juan Darth\u00e9s e Eugenia Tobal. Racconta la storia di un padre e un figlio, entrambi hanno sofferto d'amore. In seguito, i due si innamorano della stessa donna. La sigla, dal titolo omonimo \u00e8 stata cantata da Axel. Ha come autori Enrique Estevanez e Marcela Citterio.\nNel 2005 Antonio Grimau e Perla Santalla hanno ricevuto una nomination al Premio Mart\u00edn Fierro. Nel 2006 Thelma Biral ha vinto un premio sempre ai Martin Fierro.\nEugenia Tobal lasci\u00f2 la telenovela, nonostante il molto scalpore dei fan e le molte polemiche."}
{"id": "4089607", "revid": "767487", "url": "https://it.wikipedia.org/wiki?curid=4089607", "title": "Jarius Wynn", "text": "Carriera professionistica.\nGreen Bay Packers.\nWynn fu scelto dai Packers nel sesto giro del Draft 2009. Durante la sua stagione da rookie, Jarius gioc\u00f2 undici partite, nessuna delle quali da titolare, totalizzando 4 tackle.\nDurante la pre-stagione 2010, Wynn fu svincolato durante i tagli finali per rientrare nei 53 uomini previsti dai roster NFL. Egli fece un provino per i Seattle Seahawks ma non venne firmato. Dopo l'infortunio del defensive end dei Green Bay Packers Justin Harrell nel debutto stagionale con i Philadelphia Eagles che lo tolse dai giochi per tutta la stagione, Wynn fu firm\u00f2 nuovamente per la squadra delle riserve dei Packers. In quella stagione, il giocatore disput\u00f2 9 partite, con 5 tackle e 1,5 sack e vinse il suo primo titolo NFL quando Green Bay super\u00f2 i Pittsburgh Steelers per 31-25 nel Super Bowl XLV.\nNel 2011, Wynn disput\u00f2 la sua miglior stagione: gioc\u00f2 tutte le 16 gare gare stagionali, comprese le prime 4 apparizioni come titolare in carriera, totalizzando 19 tackle e 3,0 sack. I Packers chiusero col miglior record della lega, 15-1, furono eliminati anzitempo nel divisional round dei playoff dai New York Giants. Il 27 agosto 2012 fu svincolato.\nTennessee Titans.\nNel novembre 2012, Wynn firm\u00f2 con i Tennessee Titans, disputandovi 7 gare con 7 tackle, 2 sack e un passaggio deviato.\nSan Diego Chargers.\nIl 3 aprile 2012, Wynn firm\u00f2 con i San Diego Chargers. Fu svincolato l'8 ottobre 2013.\nDallas Cowboys.\nIl 14 ottobre 2013, Winn firm\u00f2 coi Dallas Cowboys, a corto di giocatori nella linea difensiva a causa degli infortuni.\nBuffalo Bills.\nL'8 aprile 2014, Winn firm\u00f2 coi Buffalo Bills."}
{"id": "4089608", "revid": "62004", "url": "https://it.wikipedia.org/wiki?curid=4089608", "title": "Dru\u017eba \u017den", "text": ""}
{"id": "4089615", "revid": "2033069", "url": "https://it.wikipedia.org/wiki?curid=4089615", "title": "The Mommies", "text": "The Mommies \u00e8 una serie televisiva statunitense in 37 episodi trasmessi per la prima volta nel corso di 2 stagioni dal 1993 al 1995.\n\u00c8 una sitcom incentrata sulle vicende di Marilyn Larson e Caryl Kellogg (alias \"The Mommies\", \"le mamme\"), vicine di casa con le loro famiglie a Petaluma, in California. Gli episodi si concentrano sulle loro attivit\u00e0 routinarie di mogli e madri a tempo pieno. Oltre ad essere protagoniste della serie, le due ne sono state anche le co-produttrici e co-sceneggiatrici.\nProduzione.\nLa serie, ideata da Kathy Speer e Terry Grossman, fu prodotta da Paramount Television e girata negli studios della Paramount a Hollywood in California. Le musiche furono composte da Rich Eames e Scott Gale e Steve Dorff.\nRegisti.\nTra i registi sono accreditati:\nSceneggiatori.\nTra gli sceneggiatori sono accreditati:\nDistribuzione.\nLa serie fu trasmessa negli Stati Uniti dal 18 settembre 1993 al 10 giugno 1995 sulla rete televisiva NBC. \u00c8 stata distribuita anche in Russia con il titolo \"\u041c\u0430\u043c\u043e\u0447\u043a\u0438\" e in Germania con il titolo \"Die Super-Mamis\"."}
{"id": "4089616", "revid": "62004", "url": "https://it.wikipedia.org/wiki?curid=4089616", "title": "Gracia Tour", "text": ""}
{"id": "4089618", "revid": "62004", "url": "https://it.wikipedia.org/wiki?curid=4089618", "title": "Gracia \u010cEZ-ED\u011a", "text": ""}
{"id": "4089619", "revid": "1793900", "url": "https://it.wikipedia.org/wiki?curid=4089619", "title": "Lingue miwok", "text": "Le lingue miwok (chiamate anche \"miwokan\" oppure \"moquelumnan\") sono un ramo delle lingue penuti parlate negli Stati Uniti d'America, in California.\nDistribuzione geografica.\nLe lingue miwok sono attestate nella California Central Valley e a nord-est della Baia di San Francisco.\nClassificazione.\nSecondo \"Ethnologue\", la famiglia comprende:"}
{"id": "4089620", "revid": "1543377", "url": "https://it.wikipedia.org/wiki?curid=4089620", "title": "Austin Loomer Rand", "text": "Nacque a Kentville, in Nuova Scozia, nel 1905, ma crebbe nella vicina Wolfville, dove inizi\u00f2 ad appassionarsi agli uccelli sotto la guida del celebre ornitologo locale Robie W. Tufts. Si laure\u00f2 in Scienze all'Universit\u00e0 dell'Acadia, istituzione che lo avrebbe premiato, nel 1961, con un'ulteriore laurea \"ad honorem\".\nNel 1929, mentre era ancora uno studente alla Cornell University, effettu\u00f2 una spedizione in Madagascar alla ricerca di campioni di uccelli. I risultati della spedizione vennero pubblicati come tesi di laurea. Fu nel corso di questa spedizione che incontr\u00f2 Richard Archbold, zoologo e filantropo, del quale sarebbe divenuto grande amico. Archbold in seguito finanzi\u00f2 e guid\u00f2 una serie di spedizioni biologiche in Nuova Guinea, negli anni '30, alle quali partecip\u00f2 lo stesso Rand. Nel 1941 i due fondarono la Stazione Biologica Archbold a Lake Placid, in Florida, che Archbold non avrebbe pi\u00f9 abbandonato.\nNel 1942 Rand divenne assistente zoologo al Museo Nazionale del Canada, l'attuale Museo Canadese della Natura, dove lavor\u00f2 con l'ornitologo Percy A. Taverner e il mammologo Rudolph Martin Anderson. Tra il 1947 e il 1955 fu curatore degli uccelli al Field Museum di Chicago, e dal 1955 al 1970 capo curatore di zoologia.\nScrisse numerosi articoli su \"The Auk\", la rivista ornitologica dell'Unione degli Ornitologi Americani, organizzazione della quale fu membro, nonch\u00e9 presidente nel 1962-1964.\nNel 1996 in suo onore venne battezzato un edificio di ricerca nella Stazione Biologica Archbold.\nAustin L. Rand \u00e8 il padre del noto erpetologo tropicale Austin Stanley Rand della Smithsonian.\nPubblicazioni.\nTra le numerose pubblicazioni di Rand ricordiamo qui:"}
{"id": "4089625", "revid": "380654", "url": "https://it.wikipedia.org/wiki?curid=4089625", "title": "WCW Nitro (videogioco)", "text": "WCW Nitro \u00e8 un videogioco di wrestling del 1998 sviluppato da THQ e pubblicato da Inland per PlayStation e Nintendo 64, basato sull'omonimo show di punta della World Championship Wrestling (WCW).\nModalit\u00e0 di gioco.\n\"Esibizione 1 contro 1\", \"Tag Team\" e \"Torneo\"."}
{"id": "4089628", "revid": "124123", "url": "https://it.wikipedia.org/wiki?curid=4089628", "title": "Bartolomeo Zuccato", "text": "Biografia.\nPronipote di Antonio Zuccato, come l'avo fu notaio e cancelliere del Comune. \nScrisse, in lingua volgare scevra di retorica, un'estesa opera storica di impostazione cronologica che fu utilizzata da Giovanni Bonifacio quale fonte della propria \"Historia di Trivigi\". La lingua utilizzata, scrive Luigi Bailo:"}
{"id": "4089630", "revid": "767487", "url": "https://it.wikipedia.org/wiki?curid=4089630", "title": "The Desert Scorpion", "text": "The Desert Scorpion \u00e8 un film muto del 1920 diretto da Otis Thayer (con il nome Otis B. Thayer). Il regista vi interpreta il ruolo dello sceriffo: per Thayer fu l'ultima sua partecipazione a un film come attore.\nTrama.\nQuando un gruppo di pastori si insedia su un territorio controllato dagli allevatori di bovini, i mandriani minacciano i nuovi venuti per farli sloggiare. Al loro rifiuto, i bovari incendiano le case dei pastori. Questi, per ritorsione, organizzano una rapina in banca. Il capo dei pastori offre rifugio e protezione alla figlia dello sceriffo, incinta di uno dei mandriani che l'ha lasciata e si \u00e8 fidanzato con la figlia dei re degli allevatori. Quest'ultima viene rapita dal pastore per assistere la ragazza malata. I bovari si mettono sulle tracce della giovane e, quando la trovano, pastori e allevatori finalmente si parlano e si chiariscono. La verit\u00e0 viene a galla: la rapina \u00e8 perdonata e ritenuta un giusto compenso per le case bruciate. La figlia del re degli allevatori, venuta a conoscenza della condotta del fidanzato, accetta l'amore del capo dei pastori.\nProduzione.\nIl film fu prodotto dall'Art-O-Graph Film Company. Venne girato in Colorado a Denver e a Steamboat Springs.\nDistribuzione.\nDistribuito dall'Arrow Film Corporation e dalla Theatre Owners Corporation, il film usc\u00ec nelle sale cinematografiche USA il 15 gennaio 1920."}
{"id": "4089640", "revid": "1305772", "url": "https://it.wikipedia.org/wiki?curid=4089640", "title": "Yomiuri Football Club 1989-1990", "text": "Questa voce raccoglie le informazioni riguardanti lo Yomiuri Football Club nelle competizioni ufficiali della stagione 1989-1990.\nStagione.\nDopo essere stato eliminato dallo Yamaha Motors nelle semifinali di Coppa di Lega, lo Yomiuri ritorn\u00f2 a competere per la vittoria finale del campionato assieme al Nissan Motors uscendone perdente a causa di una sconfitta nello scontro diretto interno. Nel corso della stagione la squadra fu eliminata al primo turno della Coppa dell'Imperatore, nuovamente per mano dello Yamaha Motors.\nMaglie e sponsor.\nVengono adottate delle divise dal colore pi\u00f9 scuro e caratterizzate dalla presenza di bordi bianchi (verdi su sfondo bianco per le divise usate nelle gare esterne). Il fornitore tecnico \u00e8 Puma, mentre sulla parte anteriore delle maglie campeggia la scritta Yomiuri."}
{"id": "4089643", "revid": "1573940", "url": "https://it.wikipedia.org/wiki?curid=4089643", "title": "Petroica bivittata", "text": "La petroica alpina (Petroica bivittata ) \u00e8 un uccello della famiglia dei Petroicidi originario della Nuova Guinea.\nTassonomia.\nAttualmente vengono riconosciute due sottospecie di petroica alpina:\nDistribuzione e habitat.\nLa petroica alpina vive nelle foreste pluviali di montagna della regione centrale della Nuova Guinea."}
{"id": "4089648", "revid": "767487", "url": "https://it.wikipedia.org/wiki?curid=4089648", "title": "Al Shabab Al Arabi Club 2008-2009", "text": "Questa voce raccoglie le informazioni riguardanti l'Al Shabab Al Arabi Club nelle competizioni ufficiali della stagione 2008-2009."}
{"id": "4089653", "revid": "466539", "url": "https://it.wikipedia.org/wiki?curid=4089653", "title": "Christian Frei", "text": "Era candidato agli Oscar per il documentario \"War Photographer\" ed \u00e8 considerato come uno dei pi\u00f9 famosi e pi\u00f9 importanti documentaristi del mondo. Dal 2006 Christian Frei \u00e8 docente di competenza della riflessione all'Universit\u00e0 di San Gallo (HSG), mentre dal 2006 al 2009 \u00e8 presidente della commissione del collegio \u201cdocumentario\u201d nell'Ufficio federale della cultura. Nell'agosto del 2010 Christian Frei diventa presidente dell'Accademia del Cinema Svizzero.\nVita e opera.\nChristian Frei si \u00e8 guadagnato fin dall'inizio della sua carriera la reputazione di documentarista attento, capace di circoscrivere perfettamente il proprio soggetto. Rimane vicino ai protagonisti, cogliendone i momenti autentici senza pendere di vista una visione del contesto pi\u00f9 ampio.\nNato nel 1959 a Sch\u00f6nenwerd, in Svizzera, studia arti visive al Dipartimento di giornalismo e comunicazione dell'Universit\u00e0 di Friburgo, passando poi alla regia nel 1981 con \"Die Stellvertreterin\", il suo primo cortometraggio documentario. Dopo aver firmato a quattro mani \"Fortfahren\" con Ivo Kummer, dal 1984 diviene cineasta e produttore indipendente. Realizzer\u00e0 un altro cortometraggio, \"Der Radwechsel\", prima di passare al lungometraggio con \"Ricardo, Miriam y Fidel\" (1997). Il film \u00e8 un commovente ritratto di un padre cubano e di sua figlia, lacerati tra la fede negli ideali rivoluzionari e il desiderio di emigrare negli Stati Uniti, Christian Frei guarda in modo critico alla societ\u00e0 cubana, evitando tuttavia ogni presa di posizione netta.\nNel 2001, \"War Photographer\" segna una svolta nella sua carriera di regista. Candidato agli Oscar e vincitore di numerosi premi in tutto il mondo, il film porta Christian Frei all'attenzione internazionale. Per realizzare questo documentario, il cineasta ha seguito per due anni il celebre fotografo di guerra James Nachtwey, uomo timido e riservato, lontano dall'immagine della \u201ctesta calda\u201d legata a questo genere di professione. Frei gioca con gli spettatori con grande intelligenza, li mette di fronte all'ambivalenza della fotografia di guerra e al ruolo dei mass media. Il film \u00e8 un appello alla nostra compassione e sperimenta un avvicinamento documentario alla guerra.\nCon \"The Giant Buddhas\", Christian Frei affronta 2005 nuovamente un soggetto a forte contenuto politico in un contesto globale. Un film sul tragico destino delle colossali statue Buddha di Bamiyan distrutte dai talebani in Afghanistan, un documentario di viaggio unico, una ricerca attraverso mille volti fissati nel tempo che separano e uniscono uomini e culture.\nNel 2010 Christian Frei vince il \u201cWorld Cinema Directing Award\u201d al rinomato Sundance Film Festival per \"Space Tourists\" (2009). Il film mette a confronto il mondo dei ricchissimi turisti spaziali con quello dei collezionisti di rottami nel Kazakistan che in condizioni pericolose cercano i pregiati rottami dei missili. Il film \u00e8 una poetica e spiritosa dichiarazione d'amore alla terra, piena di forti\nNel 2014 \"Sleepless in New York\" festeggia la sua prima durante il concorso del festival internazionale del film documentario Visions du R\u00e9el. Tre persone che soffrono di pene d'amore parlano del loro dolore di separazione. Gli studi della rinomata antropologa Helen Fisher completano queste riflessioni intime. Fisher analizza i sentimenti romantici nei processi fisiologici del cervello. Anche per questo documentario Christian Frei collabora con il cameraman Peter Indergand. Per questo film loro due hanno realizzato una camera speciale con uno specchio sferico per far vivere la solitudine dei malati d'amore.\nNel 2016 Christian Frei produce \"Raving Iran\" della giovane regista Susanne Regina Meures. Il documentario accompagna due DJ iraniani della scena tecno underground a Teheran, rischiando tutto per scappare alla polizia puritana della capitale. Questo documentario si fa notare in alcuni festivals internazionali e riceve numerosi premi, sia della giuria, sia del pubblico.\nIl documentario \"Genesis 2.0\" ha celebrato la sua prima mondiale al Sundance Film Festival nel gennaio 2018 e ha ricevuto il \u201cWorld Cinema Documentary Special Jury Award per la Cinematografia\u201d. Responsabili della cinepresa sono stati il cameraman svizzero Peter Indergand e il cineasta russo e co-regista del film Maxim Arbugaev. Genesis 2.0 segue cacciatori di mammut sul remoto arcipelago delle Isole della Nuova Siberia, nonch\u00e9 ricercatori di DNA e biologi molecolari in Corea del Sud, in Cina e negli Stati Uniti.\nPremi.\nWar Photographer\nThe Giant Buddhas\nSpace Tourists\nGenesis 2.0"}
{"id": "4089655", "revid": "287204", "url": "https://it.wikipedia.org/wiki?curid=4089655", "title": "Dipartimento di Tambacounda", "text": "Il dipartimento di Tambacounda (fr. \"D\u00e9partement de Tambacounda\") \u00e8 un dipartimento del Senegal, appartenente alla regione di Tambacounda. Il capoluogo \u00e8 la citt\u00e0 di Tambacounda, capoluogo regionale e maggiore citt\u00e0 dell'interno del Senegal.\nSi estende nella parte centrale della regione, nell'alto bacino del fiume Gambia; confina a sud, per un breve tratto, con la Guinea-Bissau.\nIl dipartimento di Tambacounda comprende 1 comune (Tambacounda) e 3 \"arrondissement\", a loro volta suddivisi in 8 comunit\u00e0 rurali."}
{"id": "4089664", "revid": "380654", "url": "https://it.wikipedia.org/wiki?curid=4089664", "title": "WCW/nWo Thunder", "text": "WCW/nWo Thunder \u00e8 un videogioco di wrestling del 1998 sviluppato da THQ e pubblicato da Inland, basato sull'omonimo show casalingo della World Championship Wrestling, e sulla sua stable del New World Order.\nModalit\u00e0 di gioco.\nEsibizione 1 contro 1, Tag Team, Cage Match, Battle Royal, match per il titolo."}
{"id": "4089665", "revid": "729019", "url": "https://it.wikipedia.org/wiki?curid=4089665", "title": "Dipartimento di Koumpentoum", "text": "Il dipartimento di Koumpentoum (fr. \"D\u00e9partement de Koumpentoum\") \u00e8 un dipartimento del Senegal, appartenente alla regione di Tambacounda. Il capoluogo \u00e8 la cittadina di Koumpentoum.\nSi estende nella parte occidentale della regione, su parte dell'alto bacino del fiume Saloum; confina a sud, per un breve tratto, con il Gambia.\nIl dipartimento di Koumpentoum comprende 2 comuni e 2 \"arrondissement\", a loro volta suddivisi in 8 comunit\u00e0 rurali.\ncomuni:\n\"arrondissement\":"}
{"id": "4089666", "revid": "729019", "url": "https://it.wikipedia.org/wiki?curid=4089666", "title": "Dipartimento di Goudiry", "text": "Il dipartimento di Goudiry (fr. \"D\u00e9partement de Goudiry\") \u00e8 un dipartimento del Senegal, appartenente alla regione di Tambacounda. Il capoluogo \u00e8 la cittadina di Goudiry.\nIl dipartimento di Goudiry comprende 2 comuni e 4 \"arrondissement\", a loro volta suddivisi in 13 comunit\u00e0 rurali.\ncomuni:\n\"arrondissement\":"}
{"id": "4089667", "revid": "729019", "url": "https://it.wikipedia.org/wiki?curid=4089667", "title": "Dipartimento di Bakel", "text": "Il dipartimento di Bakel (fr. \"D\u00e9partement de Bakel\") \u00e8 un dipartimento del Senegal, appartenente alla regione di Tambacounda. Il capoluogo \u00e8 la citt\u00e0 di Bakel.\nSi estende nella parte orientale della regione, lungo il confine con il Mali.\nIl dipartimento di Bakel comprende 3 comuni e 3 \"arrondissement\", a loro volta suddivisi in 9 comunit\u00e0 rurali.\ncomuni:\n\"arrondissement\":"}
{"id": "4089668", "revid": "287204", "url": "https://it.wikipedia.org/wiki?curid=4089668", "title": "Picchetto (sciopero)", "text": "Un picchetto \u00e8 un blocco in massa dell'accesso agli edifici che ospitano fabbriche, impianti o scuole. L'azione prende anche il nome di picchettaggio.\nLe persone che fanno \"picchetto\" si dispongono in blocchi davanti all'ingresso e non fanno entrare o rendono disagevole l'ingresso a altri lavoratori, in segno di protesta e di sciopero.\nA livello legale il picchettaggio viene considerato di due distinte tipologie, quello di tipo persuasivo, legittimo in quanto costituisce una libera espressione del pensiero, e quello violento o coercitivo, che \u00e8 illecito civilmente e penalmente.\nIl picchettaggio viene impiegato a volte nei confronti dei clienti di una catena commerciale o come forma di protesta civile davanti a sedi del potere politico o economico."}
{"id": "4089669", "revid": "92723", "url": "https://it.wikipedia.org/wiki?curid=4089669", "title": "Spada di San Pietro", "text": "La spada di San Pietro (in polacco: \"Miecz swietego Piotra\") \u00e8 una reliquia cristiana e si ritiene fosse la spada con cui San Pietro apostolo tagli\u00f2 l'orecchio del servo del sommo sacerdote al momento dell'arresto di Ges\u00f9 nel Getsemani.\nAttualmente si trova Museo Arcidiocesano di Pozna\u0144 e una copia esatta della stessa, fatta da Bogdan Puchalski, si trova esposta in una teca nella cattedrale dei Santi Pietro e Paolo di Pozna\u0144.\nDescrizione.\nLa spada ha una punta larga, simile nella forma ad un dussack o ad un machete. La lama \u00e8 stata fatta da un singolo pezzo di ferro con l'aggiunta di un piccolo guardamano.\nEssendo stata danneggiata e rovinata dalla corrosione non ha pi\u00f9 le dimensioni originarie: la lunghezza attuale \u00e8 di , ma probabilmente in origine doveva essere pi\u00f9 lunga di ; la larghezza nel punto pi\u00f9 largo della lama \u00e8 di . Presenta poi un foro a dalla parte terminale dell'impugnatura, con un diametro di .\nStoria.\nLa spada \u00e8 menzionata per la prima volta nel 1609 nel \"Vitae Episcoporum Posnaniensium\" di Jan D\u0142ugosz, che pensa sia l'originale spada romana (gladio) usata da San Pietro come riportato nel Vangelo, o una copia dell'originale fatta per il papa Stefano VII. \nLa spada giunse a Pozna\u0144 nel 968 come dono di papa Giovanni XIII per il vescovo polacco Jordan o per, l'allora duca, Miecislao I. L'arcidiacono della cattedrale di Pozna\u0144 nel 1699 scrisse qualcosa sulla spada, descrivendola come una parte della spada di San Pietro, portato a Pozna\u0144 dal vescovo Jordan, e solitamente conservata nei locali in cui si trovano i tesori della cattedrale, dove rimaneva ad eccezione delle poche volte all'anno in cui veniva esposta al popolo. Un decreto del capitolo della cattedrale di Pozna\u0144 riferisce che la spada \u00e8 poi stata spostata nella sala capitolare, un luogo pi\u00f9 adatto a conservare questo nobile artefatto.\nSecondo una leggenda del folklore britannico, san Giuseppe di Arimatea port\u00f2 la spada in Gran Bretagna e fu conservata presso l'abbazia di Glastonbury per molti anni, fino a quando l'abate non la diede a San Giorgio che con essa sconfisse un malvagio cavaliere che minacciava l'abbazia per impossessarsi della spada.\nAutenticit\u00e0.\nPer molti anni, gli storici hanno considerato la spada come una copia, realizzata probabilmente nel X secolo, ma una ricerca condotta dagli scienziati del Museo dell'Esercito Polacco di Varsavia suggerisce che l'arma potrebbe essere stata forgiata nel I secolo nel confine orientale dell'Impero romano.\nTuttavia, gli scienziati dal Museo dell'Esercito Polacco di Pozna\u0144, la considerano pi\u00f9 probabilmente una copia medievale. Altri esperti, come Marian G\u0142osek e Leszek Kajzer, suggeriscono che la spada sia stata creata nel primo quarto del XIV secolo.\nIndipendentemente da quando \u00e8 stata forgiata, ha la pi\u00f9 lunga documentazione in Polonia, insieme con la spada dei re di Polonia, \"Szczerbiec\"."}
{"id": "4089670", "revid": "729019", "url": "https://it.wikipedia.org/wiki?curid=4089670", "title": "Dipartimento di Kanel", "text": "Il dipartimento di Kanel (fr. \"D\u00e9partement de Kanel\") \u00e8 un dipartimento del Senegal, appartenente alla regione di Matam. Il capoluogo \u00e8 la citt\u00e0 di Kanel.\nSi estende nella parte orientale della regione, sulla sinistra idrografica del fiume Senegal e lungo il confine con il Mali.\nIl dipartimento di Kanel comprende 3 comuni e 2 \"arrondissement\", a loro volta suddivisi in 5 comunit\u00e0 rurali.\ncomuni:\n\"arrondissement\":"}
{"id": "4089671", "revid": "729019", "url": "https://it.wikipedia.org/wiki?curid=4089671", "title": "Dipartimento di Matam", "text": "Il dipartimento di Matam (fr. \"D\u00e9partement de Matam\") \u00e8 un dipartimento del Senegal, appartenente alla regione di Matam. Il capoluogo \u00e8 la cittadina di Matam, capoluogo regionale.\nSi estende nella parte nordorientale della regione, sulla sinistra idrografica del fiume Senegal e lungo il confine con il Mali.\nIl dipartimento di Matam comprende 3 comuni e 2 \"arrondissement\", a loro volta suddivisi in 6 comunit\u00e0 rurali.\ncomuni:\n\"arrondissement\":"}
{"id": "4089672", "revid": "682087", "url": "https://it.wikipedia.org/wiki?curid=4089672", "title": "Emorragia lacrimale", "text": ""}
{"id": "4089673", "revid": "226458", "url": "https://it.wikipedia.org/wiki?curid=4089673", "title": "Stucchi carolingi del museo di Santa Giulia", "text": "Gli stucchi carolingi conservati nel museo di Santa Giulia a Brescia sono due sculture in stucco databili alla prima met\u00e0 del IX secolo, rarissimi esemplari di questo tipo di tecnica esecutiva nell'arte carolingia.\nStoria.\nI due stucchi, entrambi raffiguranti una \"Madonna col Bambino\", sono di provenienza incerta: una nota d'archivio ottocentesca dei Civici Musei di Brescia li segnala come provenienti dall'abbazia di Leno, ma non vi sono riscontri all'annotazione. Essendo comunque riconducibili a un ambiente monastico, non \u00e8 improbabile che provengano dallo stesso monastero di Santa Giulia. Poco chiara \u00e8 anche l'originale funzione: verosimilmente, dovevano far parte di un qualche apparato decorativo.\nLe vicende subite dalle due opere nei secoli successivi sono ignote: durante il XIX secolo entrano a far parte della collezione del Museo dell'Et\u00e0 Cristiana, aperto in alcuni locali dell'ex monastero di Santa Giulia a Brescia. Con l'apertura del museo di Santa Giulia nel 1998, la lastra e i due frammenti trovano collocazione definitiva nella sezione \"La storia del monastero\".\nDescrizione.\nIl primo stucco raffigura la Madonna in posizione centrale con in braccio il Bambino Ges\u00f9 esattamente di fronte a s\u00e9. Alle spalle della Vergine \u00e8 posta un'ampia aureola, mentre entrambe le figure sono vestite con tuniche ampie e movimentate. Il busto del Bambino Ges\u00f9 si presenta acefalo e tra le mani regge un oggetto stretto e lungo interpretabile come un rotolo di pergamena, richiamo quindi alle Sacre Scritture.\nIl secondo altorilievo presenta invece la Madonna che regge il Bambino Ges\u00f9 alla sua sinistra, appoggiato su parte del torso e sulla spalla, venendo cos\u00ec a mancare la marcata simmetria che caratterizzava invece il primo stucco. In questo caso, le due figure sono complete in tutte le parti anatomiche, ma nel complesso il manufatto appare pi\u00f9 consunto e rovinato del precedente. L'aureola attorno al capo di Maria, sebbene presente, \u00e8 quasi completamente andata perduta e ne rimane solo un breve settore.\nEntrambi i manufatti sono alti circa 90 cm e presentavano, in origine, una vivace policromia che li rivestiva completamente, intuibile oggi solo da poche tracce rimaste.\nStile.\nI due stucchi, sebbene raffiguranti lo stesso soggetto, presentano alcune differenze formali e compositive bench\u00e9, nel complesso, appaiano eseguiti, se non dallo stesso autore, dalle stesse maestranze. La datazione alla prima met\u00e0 del IX secolo, precedentemente posticipata all'XI-XII secolo, \u00e8 stata confermata dall'esame del carbonio-14 condotto su alcuni frammenti delle canne che formano la struttura interna delle due sculture.\nI due altorilievi sono rarissime testimonianze dell'arte figurativa in stucco di et\u00e0 carolingia, della quale pochissimo si \u00e8 conservato nella produzione di manufatti di questo materiale. Entrambi, ma in particolare il primo e meglio conservato dei due, sono di particolare efficacia rappresentativa per la monumentale impostazione, per le proporzioni e per il fine modellato.\nLo schema iconografico a cui fanno capo le due opere \u00e8 quello della Madonna \"Theot\u00f3kos\" (madre di Dio) e della Madonna \"Hodighitria\" (che indica la strada), in cui la Vergine \"indica\" con la mano il Bambino che regge il rotolo con le Sacre Scritture, simboleggiando Ges\u00f9 come la retta via da percorrere."}
{"id": "4089674", "revid": "596642", "url": "https://it.wikipedia.org/wiki?curid=4089674", "title": "Dipartimento di Ran\u00e9rou-Ferlo", "text": "Il dipartimento di Ran\u00e9rou-Ferlo (fr. \"D\u00e9partement de Ran\u00e9rou-Ferlo\") \u00e8 un dipartimento del Senegal, appartenente alla regione di Matam. Il capoluogo \u00e8 la citt\u00e0 di Ran\u00e9rou.\nSi estende nella parte centro-occidentale della regione, nella parte centrale della grande pianura semidesertica del Ferlo.\nIl dipartimento di Ran\u00e9rou-Ferlo comprende 1 comune (il capoluogo) e 1 solo \"arrondissement\" (V\u00e9lingara), a sua volta suddiviso in 3 comunit\u00e0 rurali."}
{"id": "4089675", "revid": "287204", "url": "https://it.wikipedia.org/wiki?curid=4089675", "title": "Dipartimento di Ranerou-Ferlo", "text": ""}
{"id": "4089676", "revid": "80339", "url": "https://it.wikipedia.org/wiki?curid=4089676", "title": "Dipartimento di Ranerou Ferlo", "text": ""}
{"id": "4089677", "revid": "80339", "url": "https://it.wikipedia.org/wiki?curid=4089677", "title": "Dipartimento di Ran\u00e9rou Ferlo", "text": ""}
{"id": "4089683", "revid": "1305772", "url": "https://it.wikipedia.org/wiki?curid=4089683", "title": "Maria di Lusignano", "text": "Maria di Lusignano \u00e8 il nome di diversi personaggi storici:"}
{"id": "4089692", "revid": "330019", "url": "https://it.wikipedia.org/wiki?curid=4089692", "title": "Santuario di Santa Maria della Visione", "text": "Il santuario di Santa Maria della Visione \u00e8 un luogo di culto cattolico istriano di Strugnano, in Slovenia, nel territorio della diocesi di Capodistria.\nStoria.\nSul sito attuale gi\u00e0 attorno al 1200 sorgeva una prima chiesetta, della quale si occupavano le monache benedettine, il cui monastero era situato presso la chiesetta di San Basso (ove ora sorge villa Tartini), che dipendeva dal monastero delle benedettine di Santa Maria di Aquileia. Dopo che ebbero lasciato queste terre (attorno al 1211 con la donazione alla Chiesa di San Giorgio di Pirano), la chiesa e il monastero vennero presi in custodia dai monaci benedettini, che vi si recavano a pregare durante il giorno quando lavoravano nei vitigni circostanti, sebbene risiedessero nel monastero di San Lorenzo di Portorose oltre le saline. Quando i benedettini abbandonarono Strugnano (fine XIV secolo), a loro subentrarono i sacerdoti diocesani in cura d'anime di Pirano, che fino al XVI secolo mandarono un proprio cappellano, che risiedeva accanto alla chiesa.\nL'edificio sacro era fortemente segnato dal passare del tempo quando, nel 1963, la ricca vedova piranese Osvalda Petronio Barcazza lo fece restaurare.\nSantuario di Santa Maria della Visione.\nNella notte fra 14 e 15 agosto 1512, alle porte della chiesetta, Giovanni Grandi e Pietro di Zagabria, guardiani notturni dei vigneti, ebbero secondo la tradizione un'apparizione mariana. Dopo questo evento la chiesa fu ribattezzata Santa Maria della Visione, diventando ben presto il pi\u00f9 importante santuario istriano, nonch\u00e9 luogo di richiamo anche per pellegrini e visitatori da lontano. La scena dell'apparizione fu dipinta sul legno da Francesco Valerio (1520 circa) e ancora oggi l'immagine adorna l'altare maggiore. Nei decenni successivi la chiesa fu ampliata. Tommaso Gregorin, parroco di Pirano ed egli stesso pittore, commission\u00f2 per il santuario dieci grandi scene della vita della Madonna, dalla nascita alla glorificazione.\nNell'autunno del 1907, la cura del santuario di Strugnano fu consegnata ai frati della provincia francescana di Trento, che prima della celebrazione del quattrocentenario dall'apparizione della Madonna fecero restaurare alcune immagini all'interno della chiesa e dipingere il soffitto della navata. Inoltre, per lo stesso anniversario del 1912, il vescovo di Trieste e Capodistria Andrej Karlin, con il patrocinio del vescovo di Lubiana Jegli\u010d e del missionario francescano Marconi, ricevette da papa Pio X il permesso di incoronare solennemente la misericordiosa immagine della Madonna di Strugnano. L'ultimo francescano italiano mor\u00ec nel gennaio 1955 ed \u00e8 sepolto presso il cimitero di Pirano. Dopo la sua morte l'amministrazione del santuario pass\u00f2 ai francescani sloveni della provincia di Santa Croce, con sede a Lubiana. Nel marzo del 1961 Strugnano divenne parrocchia autonoma e da allora il santuario di Santa Maria della Visione \u00e8 anche chiesa parrocchiale."}
{"id": "4089696", "revid": "287204", "url": "https://it.wikipedia.org/wiki?curid=4089696", "title": "Electronic Entertainment Expo 2012", "text": "L'Electronic Entertainment Expo 2012, noto semplicemente come E3 2012, \u00e8 stata la diciottesima edizione dell'Electronic Entertainment Expo. L'evento si \u00e8 svolto tra il 5 giugno e il 7 giugno 2012 presso il Convention Center di Los Angeles (California)."}
{"id": "4089698", "revid": "436907", "url": "https://it.wikipedia.org/wiki?curid=4089698", "title": "Death USB", "text": "Death USB \u00e8 il secondo album in studio del rapper italiano Salmo, pubblicato il 15 febbraio 2012 dalla Tanta Roba.\nDescrizione.\nComposto in una sola settimana del mese di gennaio 2012, \"Death USB\" \u00e8 stato l'album che ha segnato la svolta per Salmo, dopo essersi trasferito da Olbia a Milano e ad aver firmato per la Tanta Roba, etichetta discografica di Gu\u00e9 Pequeno di DJ Harsh; inoltre \u00e8 stato interamente prodotto dal rapper sardo, ad esclusione di \"Demons to Diamonds\", \"Death USB\" e \"Narcoleptic Verses Pt. 1\", rispettivamente prodotte da Fritz da Cat, dai Belzebass e da DJ 2P.\nL'album inoltre vanta molte collaborazioni con vari artisti della scena rap italiana, tra cui Primo dei Cor Veleno e Ensi.\nEdizione speciale.\nIn contemporanea alla versione standard, \"Death USB\" \u00e8 stato pubblicato anche in edizione limitata su chiavetta \"Skull USB\", la quale contiene intero l'album, il videoclip di \"Il pentacolo\" e il making of della sua nuova maschera."}
{"id": "4089699", "revid": "6923", "url": "https://it.wikipedia.org/wiki?curid=4089699", "title": "Osman Pasvandoglu", "text": "Biografia.\nSuo padre fu ucciso dal sultano Selim III, cos\u00ec il giovane Pasvandoglu dichiar\u00f2 guerra ai Turchi e fece di Vidin la sua roccaforte. Le truppe del sultano non riuscirono ad espugnare la citt\u00e0 e furono perci\u00f2 costrette a capitolare (1798). Pasvandoglu divent\u00f2 dunque pasci\u00e0 di Vidin."}
{"id": "4089701", "revid": "767487", "url": "https://it.wikipedia.org/wiki?curid=4089701", "title": "Aggio (finanza)", "text": "L'aggio in campo economico indica sia il maggior valore di una moneta nei confronti di un'altra, sia il maggior valore di mercato che pu\u00f2 acquistare l'oro in confronto alla carta moneta o anche, in casi assai rari, la moneta in confronto all'oro. Quest'ultimo fenomeno si verifica in un regime monetario a carta moneta convertibile (nel quale cio\u00e8 \u00e8 possibile convertire la divisa nazionale in oro). \nStoricamente l'aggio di una moneta sull'oro si verific\u00f2 ai tempi del terzo governo Giolitti (triennio 1906-1909) quando la lira, in una situazione di buon andamento dell'economia e di solidit\u00e0 finanziaria, deteneva un valore nominale superiore all'oro.\nIn campo finanziario indica la differenza tra la quotazione pi\u00f9 alta di un'obbligazione ed il valore nominale della stessa. \nL'aggio \u00e8 anche la percentuale sulle somme riscosse che gli esattori delle imposte sono autorizzati a trattenere a titolo di compenso forfettario per il servizio prestato."}
{"id": "4089704", "revid": "682087", "url": "https://it.wikipedia.org/wiki?curid=4089704", "title": "Gonion", "text": ""}
{"id": "4089705", "revid": "228587", "url": "https://it.wikipedia.org/wiki?curid=4089705", "title": "Electronic Entertainment Expo 2009", "text": "L'edizione 2009 dell'Electronic Entertainment Expo ha avuto un \"ritorno alle origini\", ed \u00e8 stata riaperta al pubblico."}
{"id": "4089706", "revid": "287204", "url": "https://it.wikipedia.org/wiki?curid=4089706", "title": "Stuart Davis (pittore)", "text": "Biografia.\nStuart Davis era figlio di Edward Wyatt Davis e di Helen Stuart, ambedue artisti. Suo padre, infatti, era \"art director\" del \"Philadelphia Press\", mentre sua madre era scultrice.\nInizialmente, dal 1909 al 1912, studi\u00f2 a New York con Robert Henri, fondatore del gruppo \"Gli Otto\", restando nell'ambito del realismo classico.\nNel 1913 espose 5 acquarelli alla contestata mostra dell' \"Armory Show\", essendo il pi\u00f9 giovane artista che esponeva, e nella quale erano esibite anche opere di Van Gogh, Picasso, Matisse e Marcel Duchamp. Partecip\u00f2 anche ad altre mostre organizzate da Alfred Stieglitz e fu colpito dalle altre opere esposte al punto da adottare un linguaggio che utilizzava come soggetti delle immagini e dei temi tipicamente statunitensi.\nDipinse molto a Gloucester, nel Massachusetts, per poi recarsi, nel 1918, all'Avana e, nel 1923, nel Nuovo Messico. Da ogni viaggio riportava tele e appunti. Furono quelli anni di studio e di maturazione.\nDivenuto un artista consapevole, ader\u00ec, com'era naturale, alle espressioni e alle tecniche pittoriche del suo tempo, quali il fauvismo e il cubismo, di cui spesso riusc\u00ec a realizzare una personalissima sintesi: fu un \"fauve\" per gli aspetti cromatici delle sue opere e fu un cubista per quelli relativi alle forme e al disegno. Per questo viene considerato come uno dei maggiori rappresentanti del cubismo americano, costituendo un nesso tra le avanguardie statunitensi prima e dopo la seconda guerra mondiale.\nNel 1928 fece un viaggio a Parigi, dove dipinse numerose scene di citt\u00e0 e di oggetti.\nNel 1930 si impegn\u00f2 politicamente, con l'obiettivo di \u00ab \"riconciliare l'arte astratta con il Marxismo e la moderna societ\u00e0 industriale\" \u00bb.\nNel 1934 entr\u00f2 nell' \"Artists' Union\", della quale in seguito divenne Presidente, e nel 1936 l' \"American Artists' Congress\" lo elesse suo Segretario nazionale.\nLa sua rappresentazione di oggetti semplici legati al vivere quotidiano, come i pacchetti di sigarette (\"Lucky Strike\", 1921 ed altre opere del 1927), fanno di lui un precursore della Pop Art.\nIn seguito, la sua produzione venne influenzata dal jazz (\"Swing Landscape\", 1938 e \"The Mellow Pad\", 1951), e in essa sia il colore che la tessitura sono assai pi\u00f9 marcati. Questa particolare sensibilit\u00e0 verso soggetti musicali americani inizi\u00f2 quando egli dovette realizzare degli affreschi per il \"Federal Arts Project\" del Works Progress Administration e lo fece ispirandosi alla sua grande passione per il jazz. Alla fine degli anni Cinquanta fu in contatto col critoco Eraldo Di Vita.\nStuart Davis mor\u00ec di infarto a New York, all'et\u00e0 di 71 anni."}
{"id": "4089720", "revid": "83531", "url": "https://it.wikipedia.org/wiki?curid=4089720", "title": "John Marin", "text": "Studente alla Pennsylvania Academy of the Fine Arts, nel 1905 al 1911 fu a Parigi e ne torn\u00f2 influenzato da Fauves e Cubismo. I suoi acquerelli sono caratterizzati da un segno nervoso e colorito, che ben rende le terre francesi ove dimor\u00f2."}
{"id": "4089724", "revid": "682087", "url": "https://it.wikipedia.org/wiki?curid=4089724", "title": "Demenza a corpi di Lewy", "text": ""}
{"id": "4089727", "revid": "228587", "url": "https://it.wikipedia.org/wiki?curid=4089727", "title": "William Rush", "text": "Rush \u00e8 considerato il pi\u00f9 grande esponente del neoclassicismo negli USA, realizz\u00f2 varie figure di legno o terracotta, tra le quali un autoritratto raffigurato qui a fianco.\nIn principio fu iniziato alla scultura di figure lignee da usare sulle navi (polene). Lo stile di Rush prevedeva l'utilizzo di intagli profondi che, grazie al sapiente uso di ombre e contrasti, risultavano visibili da notevole distanza. Rush ebbe il merito di riuscire a fondere la tradizione americana con le forme neoclassiche.\nMarina degli Stati Uniti.\nPer la Marina degli Stati Uniti, Rush intagli\u00f2 le polene di quattro delle originali sei fregate: \"Genius of the United States\" (1796), \"Nature\" (1797), \"Revolution\" (1799) e \"Goddess of Wisdom\" (1799).\nProgett\u00f2 la golena della quinta \"Hercules\" (1796, scolpita originariamente da John Skillin e sostituita nel 1848 da una polena di Andrew Jackson) e probabilmente anche quella della sesta fregata \"George Washington\" (1800, scolpita dall'ex apprendista di Rush, Daniel N. Train).\nOltre a queste realizz\u00f2 delle polene per altre imbarcazioni della marina statunitense tra cui le fregate \"USS John Adams\" (John Adams, 1799), \"USS Philadelphia\" (Hercules, 1799, bruciata nel 1804) e la USS Potomac (Capitano John Smith, 1822), le cannoniere \"USS Franklin\" (Benjamin Franklin, 1815, conservata presso il Museo dell'Accademia Navale degli Stati Uniti), \"USS Columbus\" (Christopher Columbus, 1819), \"USS North Carolina\" (Sir Walter Raleigh, 1820) e la USS Pennsylvania (Hercules, 1824\u201337, attribuita a Rush o a suo figlio John).\nSculture Pubbliche.\nRush fu uno dei primi artisti a creare sculture pubbliche negli Stati Uniti. Le sue figure gemelle \u201cCommedia\u201d e \u201cTragedia\u201d (1808), furono posizionate in alcune nicchie sulla facciata del teatro \"Chestnut Street\" di Filadelfia's.\nLa sua opera \"Water Nymph and Bittern\" fu pensata come una scultura da installare sul \"Center Square Waterworks\" progettato da Benjamin Latrobe, che si trovava di fronte a quella che oggi \u00e8 la Philadelphia City Hall.\nIl ponte \"Schuylkill Permanent Bridge\" a Filadelfia fu abbellito con due delle sue sculture, \"Agriculture\" e \"Commerce\" (1812). Nell'edificio \"Philadelphia Custom House\" (realizzato da William Strickland) figurava un'altra opera chiamata \"Commerce\" (1819), e le sue sculture \"Wisdom\" e \"Justice\" (realizzate intorno al 1824, Fairmount Park Commission) decoravano un arco di trionfo eretto di fronte alla Independence Hall in onore della visita, avvenuta nel 1824, del marchese Lafayette. Rush intagli\u00f2 un mezzobusto di Lafayette (1824, Accademia delle Belle Arti di Filadelfia) durante la permanenza di 8 giorni del nobiluomo francese nella citt\u00e0 di Filadelfia.\nLa sua maggiore opera fu probabilmente un crocefisso a grandezza naturale chiamato \"Crucifixion\", scolpito per la Chiesa di Sant'Agostino nel 1810. L'opera and\u00f2 perduta nel 1844, quando la chiesa fu bruciata durante le proteste anticattoliche avvenute in quel periodo.\nRush scolp\u00ec le figure allegoriche \"The Schuylkill Chained\" (1825) e \"The Waterworks\" (1825) per il Fairmount Waterworks. Queste opere furono posizionate su dei padiglioni lungo il fiume Schuylkill. La scultura \"Water Nymph and Bittern\" fu posizionata presso il Fairmount Waterworks all'incirca nello stesso periodo e nel 1872 ne fu anche realizzato un calco bronzeo.\nEredit\u00e0.\nCon l'aiuto del suo amico Charles Willson Peale, Rush fond\u00f2 l'Accademia delle Belle Arti della Pennsylvania, mostrando cos\u00ec il suo interesse per un'arte che andava oltre la tradizione americana dell'epoca. All'et\u00e0 di 66, scolp\u00ec un busto rappresentante se stesso (1822), che ancora oggi \u00e8 custodito in quel museo.\n\"Wisdom\" e \"Justice\" sono state date in prestito all'Accademia delle Belle Arti, tra le cui propriet\u00e0 si annoverano anche una collezione di busti realizzati da Rush, la statua di un'aquila a grandezza naturale, e la testa di una ninfa proveniente dalla sua opera \"Water Nymph and Bittern\".\nRush's life-sized statue of \"George Washington\" (1815), long exhibited at Independence Hall, is now at the Second Bank of the United States. Seven life-sized allegorical figures by him (1820\u201322) are exhibited at the Philadelphia Masonic Temple. Collections of his portrait busts can be found at the Library Company of Philadelphia and the American Philosophical Society, and a ship figurehead of \"Peace\", at the Independence Seaport Museum. A ship figurehead of \"Benjamin Franklin\" is at Yale University Art Gallery. An 1817 portrait bust of \"George Washington\" is in the collection of the American Revolution Center.\nThe largest collection of Rush's work can be found at the Philadelphia Museum of Art, including \"Comedy\", \"Tragedy\", \"The Schuylkill Chained\", \"The Waterworks\", portrait busts, and the 1872 bronze casting of \"Water Nymph and Bittern\" (on loan from the Fairmount Park Commission). The museum's holdings include many of Thomas Eakins's sketches and studies related to his paintings of Rush, along with the most famous painting: \"William Rush Carving his Allegorical Figure of the Schuylkill River\" (aka \"William Rush and His Model\"), 1876\u201377, oil on canvas (mounted on Masonite), 20 1/8 x 26 1/8\u00a0inches (51.1 x 66.4\u00a0cm).\nEakins felt a strong personal connection to the sculptor, and returned to him as a subject late in life. In one of Eakins's final paintings, created almost exactly a century after Rush's carving of \"Water Nymph and Bittern\", the painter seems to have portrayed himself as Rush."}
{"id": "4089728", "revid": "767487", "url": "https://it.wikipedia.org/wiki?curid=4089728", "title": "William Sellers", "text": "Esperto di costruzioni metalliche, nel 1864 propose un metodo di filettatura della vite, che divenne presto noto a livello mondiale."}
{"id": "4089731", "revid": "1543377", "url": "https://it.wikipedia.org/wiki?curid=4089731", "title": "Hockey Club Red Ice Martigny-Verbier-Entremont", "text": "LHC Red Ice \u00e8 stata una squadra di hockey su ghiaccio con sede nella citt\u00e0 svizzera di Martigny, nel Canton Vallese. Fu fondata nel 2008. Militava nella Lega Nazionale B, seconda divisione del campionato svizzero. I colori sociali sono il rosso ed il bianco. Le partite casalinghe venivano disputate presso la Forum d'Octodure, che pu\u00f2 contenere 3\u00a0250 spettatori.\nNel corso della sua storia la squadra ha vinto per una volta il titolo di Prima Lega.\nStoria.\nL'HC Red Ice nacque nel 2008 grazie alla fusione dell'HC Martigny con l'HC Verbier Val-de-Bagnes. Dopo aver conquistato per tre anni consecutivi la vittoria del Gruppo 3 nella Prima Lega nel 2010, 2011 e nel 2012, il 31 marzo 2012 conquist\u00f2 il titolo nazionale di Prima Lega ottenendo la promozione in Lega Nazionale B.\nSebbene le grandi ambizioni e il grosso budget posseduto, il pubblico della compagine continua a calare: nel giugno del 2017 la squadra viene sciolta per una crisi finanziaria."}
{"id": "4089739", "revid": "647919", "url": "https://it.wikipedia.org/wiki?curid=4089739", "title": "HC Martigny", "text": ""}
{"id": "4089740", "revid": "339392", "url": "https://it.wikipedia.org/wiki?curid=4089740", "title": "Most Wanted (2012)", "text": ""}
{"id": "4089742", "revid": "155634", "url": "https://it.wikipedia.org/wiki?curid=4089742", "title": "Torneo di Wimbledon 2012 - Doppio maschile", "text": "I detentori del titolo erano Mike e Bob Bryan ma sono stati sconfitti in semifinale da Jonathan Marray e Frederik Nielsen.\nIl team Marray-Nielsen \u00e8 riuscito a conquistare il titolo superando in finale Robert Lindstedt e Horia Tec\u0103u per 4-6, 6-4, 7-65, 65-7, 6-3, diventando la prima squadra a vincere il torneo di doppio maschile a Wimbledon come wildcard. Nielsen diventa il 2\u00b0 danese a vincere un titolo del Grande Slam succendendo al nonno, Kurt Nielsen, che vinse il doppio misto agli U.S. National Championships 1957."}
{"id": "4089743", "revid": "97701", "url": "https://it.wikipedia.org/wiki?curid=4089743", "title": "Bassa Engadina", "text": ""}
{"id": "4089745", "revid": "1543377", "url": "https://it.wikipedia.org/wiki?curid=4089745", "title": "Longboat Key", "text": "Longboat Key \u00e8 una citt\u00e0 statunitense nello stato della Florida, il cui territorio si divide in parti quasi eguali fra le due contee di Sarasota e di Manatee. Essa si trova in parte sul cordone litoraneo di isole che prende lo stesso nome."}
{"id": "4089748", "revid": "287204", "url": "https://it.wikipedia.org/wiki?curid=4089748", "title": "Jazz at Oberlin", "text": "Jazz at Oberlin \u00e8 un album del The Dave Brubeck Quartet, pubblicato nel 1953 dalla casa discografica Fantasy.\nIl disco.\nNel 1953 il gruppo guidato da Dave Brubeck stava cercando di farsi notare al di fuori della ristretta cerchia di locali fino ad allora frequentati; se non aveva ancora messo in mostra particolari composizioni proprie, aveva comunque sviluppato una specifica personalit\u00e0 nell'eseguire, con una impronta innovativa, famosi standards del jazz.\nA tale scopo, Dave Brubeck prese l'iniziativa di portare il suo jazz ad un pi\u00f9 ampio ventaglio di pubblico puntando sui giovani e lo fece organizzando concerti in campus universitari. Tale iniziativa si spos\u00f2 con gli intenti di alcuni appassionati di jazz dell'Oberlin College, della omonima citt\u00e0 dell'Ohio.\nQuesto College era famoso per il suo conservatorio, nel quale veniva peraltro curata ed insegnata la cultura e la musica classica. I pochi ma entusiasti sostenitori del jazz presenti nel college organizzarono un concerto luned\u00ec 2 marzo invitando appunto il Dave Brubeck Quartet. Il concerto, svoltosi nella Finney Chapel del College, tenne vivo l'interesse del pubblico, molto vario e per lo maggior parte digiuno di jazz, per quasi due ore; fu un tale successo, per certi versi inaspettato nella sua dimensione partecipativa, che successivamente fu fondato l\"Oberlin College Jazz Club\", il quale organizz\u00f2 negli anni successivi altri concerti, con una nuova partecipazione del Dave Brubeck Quartet. Va segnalato che il batterista suon\u00f2 quella sera con la febbre dovuta ad un attacco influenzale.\nCome da altre registrazioni effettuate in quel periodo nei campus, anche da questo concerto venne ricavato un disco. Pubblicato nel medesimo 1953 e successivamente in CD nel 1987 (senza modifiche nella scaletta), presenta brani celebri, nessuno dei quali composto da membri del gruppo. Nel disco i brani sono in un ordine diverso rispetto a quello dell'esecuzione reale.\nL'album si apre con quello che \u00e8 forse il suo miglior brano, \"These Foolish Things\" dove Paul Desmond raggiunge un alto grado di espressivit\u00e0, ma \u00e8 Dave Brubeck ad esaltarsi con una costruzione musicale del brano che parte dal blues, fa sue le espressione jazzistiche di Gershwin fino a mettere in mostra una vitalit\u00e0 \u201calla Bartok\u201d. Il brano si chiude poi con un duetto dei due protagonisti, in toni calmi e rilassati.\nSegue \"Perdido\", un classico interpretato in modo fortemente swing dagli assoli di Brubeck e Desmond.\n\"Stardust\", il celebre brano di Carmichael, mostra dapprima il miglior Desmond del disco, seguito da un assolo di Brubeck di linea classica, ma al tempo stesso di grande semplicit\u00e0.\n\"The Way You Look Tonight\", l'ultimo brano eseguito nel concerto, oltre agli assoli dei protagonisti mette in mostra interessanti contrappunti improvvisati tra i due leader.\nL'album si chiude con un altro classico del jazz, \"How High The Moon\", interpretato ed inciso da molti altri musicisti jazz."}
{"id": "4089749", "revid": "117034297", "url": "https://it.wikipedia.org/wiki?curid=4089749", "title": "Andreas Laskaratos", "text": "Seguace di Dionysios Solomos, fu autore nel 1856 del racconto satirico \"I misteri di Cefalonia\", che caus\u00f2 la sua scomunica da parte della Chiesa ortodossa. Imprigionato, nel 1860 redasse con la consueta ironia \"Le mie sofferenze e le mie osservazioni sulle prigioni di Cefalonia\", completa autobiografia in lingua italiana."}
{"id": "4089750", "revid": "647919", "url": "https://it.wikipedia.org/wiki?curid=4089750", "title": "HC Red Ice Martigny-Verbier", "text": ""}
{"id": "4089754", "revid": "106456", "url": "https://it.wikipedia.org/wiki?curid=4089754", "title": "Dominique Anel", "text": "Chirurgo dell'esercito francese, fu medico personale di Maria Giovanna Battista di Savoia. Si occup\u00f2 sia dell'allacciatura degli aneurismi sia della cura della fistola lacrimale. Mise a punto una specie di siringa, che verr\u00e0 poi perfezionata da Charles Pravaz."}
{"id": "4089756", "revid": "277947", "url": "https://it.wikipedia.org/wiki?curid=4089756", "title": "Commedia ridicolosa", "text": "La Commedia Ridicolosa fu un genere teatrale diffuso in Italia dall'inizio del XVII secolo che nacque dalla diaspora dei comici dell'arte verso le corti europee e continu\u00f2 fino alla fine del Settecento.\nOrigine e storia.\nLa cosiddetta commedia ridicolosa nasce all'inizio del XVII secolo in area romana, ma presto si diffonder\u00e0 in tutta Italia. La Ridicolosa \u00e8 parente stretta della Commedia dell'arte con la quale condivide i personaggi e la letteratura dialettale.\nGi\u00e0 fin dalla met\u00e0 del secolo precedente la commedia aveva scoperto la comicit\u00e0 dell'inserimento dei dialetti sulle scene, due nomi per tutti: Ruzante e Andrea Calmo inseriscono il dialetto veneto popolare nelle loro opere. Ma colui che pi\u00f9 di ogni altro s'avvicin\u00f2 a questo tipo di commedia fu il perugino Sforza Oddi. Questo commediografo fu il primo ad usare personaggi della Commedia dell'arte inserendoli come comprimari nelle sue commedie, ma gi\u00e0 siamo intorno al 1590 e la commedia degli Zanni ha ormai da tempo soppiantato la \"commedia erudita\" del Teatro rinascimentale.\nLa differenza tra le due tipologie di commedia \u00e8 la continuit\u00e0 della Ridicolosa sul solco tracciato dalle commedie del primo Cinquecento, che a loro volta avevano usato la struttura del teatro romano di Plauto e Terenzio.\nLa Commedia dell'arte, al contrario aveva puntato sulla bravura dell'attore, sull'improvvisazione, e sui canovacci, non tenendo conto delle \"regole\" teatrali tramandateci dai grandi teorici dell'antichit\u00e0 come Aristotele e Orazio. Infatti una delle grosse differenze fra la Commedia Ridicolosa e quella dell'Arte \u00e8 la presenza, nel primo caso, di autori e attori dilettanti, come nell'erudita e la loro rappresentazione in teatri accademici, fuori dalle rotte delle compagnie degli attori professionisti.\nGiulio Caprin, uno fra i primi che isol\u00f2 il genere della Commedia ridicolosa, ci spiega bene nel suo articolo, \"La Commedia \"ridicolosa\" nel secolo XVII\" come:\nDalla Commedia erudita alla Commedia dell'arte.\nGi\u00e0 alcuni comici dell'arte avevano messo su carta alcuni loro soggetti, fra questi ricordiamo: Pier Maria Cecchini, in arte Frittellino, Niccol\u00f2 Barbieri, in arte Beltrame, Flaminio Scala, in arte Flavio, Fabrizio De Fornaris, in arte il Capitan Coccodrillo e il pi\u00f9 celebre Giovan Battista Andreini. Ma la percentuale pi\u00f9 alta dei soggetti della Commedia dell'arte sono giunti fino a noi sotto forma di canovaccio e non di commedia regolare.\nNei primi anni del Seicento s'affermano alcuni autori (in maggioranza romani) che daranno alle stampe un gran numero di commedie ridicolose. Fra questi i pi\u00f9 prolifici sono stati: Giovanni Briccio, Virgilio Verucci, Paolo Veraldo e Francesco Guerrini. Con la lenta emigrazione delle compagnie comiche verso Francia, Spagna e Germania, gli autori della commedia ridicolosa si trovarono unici, o quasi, possessori della commedia delle maschere in Italia e la loro fama si sparse, soprattutto dopo la pubblicazione delle loro commedie. La presenza di stamperie nello Stato Pontificio contribu\u00ec alla loro diffusione. La maggior parte delle ridicolose furono stampate in Umbria, nelle Marche e nel Viterbese.\nForse una delle prime commedie Ridicolose fu \"I Difettosi\" di Giovanni Briccio, stampata a Viterbo nel 1605. In questa commedia sono presenti i due vecchi, gli innamorati, gli Zanni e il Capitan Rodiferro. Come si vede anche i personaggi sono tratti da quelli della Commedia dell'arte, anche se con nomi diversi dai classici Pantalone, Arlecchino e Pulcinella. In seguito anche questi entrarono a far parte dei testi delle pi\u00f9 importanti ridicolose. Alcuni di questi compaiono anche nel titolo come il \"Pantalone imbertonao\" (sempre del Briccio) e \"La Colombina\" del Verucci.\nIl trionfo della Commedia ridicolosa.\nTra la fine del XVII e l'inizio del XVIII secolo, la diffusione della Commedia ridicolosa raggiunse il suo apice, e il massimo della diffusione. Tutto grazie alla numerosa costituzione delle Accademie, praticamente quasi tutte le citt\u00e0 italiane avevano la propria. Con le Accademie sorsero gli spazi teatrali da loro gestiti. In questo periodo due autori in particolare: Tommaso Mondini, veneziano e Basilio Locatelli, romano, si possono considerare come la \"seconda generazione\" degli autori pi\u00f9 importanti di questo genere. Con il primo si vede come la ridicolosa sia uscita dall'ambiente romano per approdare anche in Veneto, mentre il Locatelli ci ha lasciato un manoscritto, in due parti, contenente ben 103 soggetti di commedie ridicolose, ovvero per i teatri accademici, ancora sotto forma di canovaccio come nella Commedia dell'arte. Sintomo di come, alla fine del XVII secolo, anche le compagnie degli attori professionisti rimaste in Italia, attingessero dalla Ridicolosa per rinnovare i propri repertori.\nIl teatro di Mondini, che spesso stampava le sue commedie sotto lo pseudonimo di Simon Tomadoni, ebbero tale fortuna che lo stesso Carlo Goldoni ne approfitt\u00f2 come ispirazione per le sue prime commedie. Goldoni cit\u00f2 spesso Mondini, sia nelle prefazioni delle sue commedie che nei \"M\u00e9moires\". Il Mondini era gi\u00e0 famoso come poeta dialettale, viene infatti citato nel volume \"Poeti antichi del dialetto veneziano\", come traduttore, in dialetto veneto della \"Gerusalemme\" del Tasso con il titolo: \"Il Tasso alla barcaruola\" .\nLa sua prima commedia, pubblicata con lo pseudonimo di Tomadoni nel 1689, sin dal titolo ci offre uno spaccato esemplare della presenza delle maschere della commedia dell'arte nelle commedie dei dilettanti: \"Le scioccherie di Gradellino, accresciute dalle astuzie di Fenocchio sturbatore de' matrimoni\". Si tratta ovviamente di un \"Mariazo\", sullo stile dei veneti del Cinquecento, con la presenza dei due Zanni, quello sciocco e quello furbo, ispirati alle maschere della commedia dei professionisti. L'Arlecchino della commedia del Mondini \u00e8 il servo sciocco Gradellino. Simile a Brighella \u00e8 lo zanni furbo Fenocchio, gli stessi due Zanni che compariranno ancora nelle commedie \"riformate\" di Goldoni.\nL'uso degli pseudonimi \u00e8 molto diffuso fra gli autori della ridicolosa, oltre al Mondini lo ritroviamo anche nel romano Alessandro Benetti, che pubblic\u00f2 gran parte delle sue commedie sotto il nome di Alessandro Lassari. Ovviamente molti di questi autori, considerando la ridicolosa un genere minore fra le proprie opere, prefer\u00ec camuffarsi.\nNel territorio milanese non mancarono autori di commedie ridicolose, uno fra gli altri fu Francesco Gattici, forse il pi\u00f9 prolifico, la sua commedia \"Le disgratie di Buratino\" (1623) viene da lui stesso definita: \"Ridiculosa, e buffonesca\". Dalla Lombardia veniva anche uno dei pi\u00f9 famosi commediografi della ridicolosa: Francesco Righelli mantovano, anche se la sua attivit\u00e0 si svolse prevalentemente a Roma.\nAnche compagnie professionali di grido come le ultime rimaste in Italia dopo la diaspora dei maggiori comici; tra la fine del Seicento e l'inizio del Settecento, s'appoggiarono sempre pi\u00f9 spesso alla ridicolosa. Fra questi vanno citati Pietro Cotta e la compagnia comica dell'Argante.\nLa diffusione del teatro dialettale influenz\u00f2 anche importanti autori del teatro cortigiano del settecento come Giovan Battista Fagiuoli e Carlo Maria Maggi che possono essere definiti come eredi degli autori della ridicolosa.\nAnche dopo la scomparsa della Commedia ridicolosa, le maschere continuarono comunque ad esibirsi nei teatri locali, sia pubblici che accademici, come per le Stenterellate fiorentine e le Pulcinellate napoletane e romane, per la presesnza di attori importanti come lo Stenterello Luigi Del Buono e il Pulcinella Antonio Petito, almeno per tutto il XVIII e XIX secolo."}
{"id": "4089759", "revid": "2051852", "url": "https://it.wikipedia.org/wiki?curid=4089759", "title": "Norbert Trandafir", "text": ""}
{"id": "4089764", "revid": "38120", "url": "https://it.wikipedia.org/wiki?curid=4089764", "title": "Tompa (personaggio)", "text": ""}
{"id": "4089767", "revid": "1270093", "url": "https://it.wikipedia.org/wiki?curid=4089767", "title": "Wembley Football Club", "text": "Il Wembley Football Club, noto semplicemente come Wembley FC \u00e8 una societ\u00e0 calcistica inglese con sede nella citt\u00e0 di Wembley, borgo londinese di Brent (Londra). Milita nella Combined Counties Football League, nono-decimo livello del campionato inglese.\nIl 14 marzo del 2012 la societ\u00e0 viene acquistata dalla Budweiser (Anheuser-Busch), sponsor della FA Cup. Il 28 marzo viene ufficializzato l'ingaggio di Terry Venables come allenatore per la stagione 2012-2013.\nIl 22 giugno viene reso noto tramite il sito ufficiale che per l'esordio in FA Cup faranno parte della squadra Ray Parlour, Martin Keown, Graeme Le Saux, Claudio Caniggia e Brian McBride. David Seaman sar\u00e0 l'allenatore dei portieri.\nLa stagione 2012-2013 inizia ad agosto ma il cammino in FA Cup \u00e8 breve: dopo aver eliminato il Langford (3-2), pareggiano contro l'Uxbridge (2-2) per poi perdere il replay per 5-0."}
{"id": "4089773", "revid": "767487", "url": "https://it.wikipedia.org/wiki?curid=4089773", "title": "Hiram Bullock", "text": "Biografia.\nHiram nacque a Osaka (Giappone) l'11 settembre 1956 da genitori arruolati nell'esercito statunitense. A 2 anni rientr\u00f2 a Baltimora (Stati Uniti) con i genitori e precocemente dimostr\u00f2 un'attitudine per la musica. Hiram studi\u00f2 piano al Peabody Conservatory of Music, tenendo la sua prima esecuzione pubblica all'et\u00e0 di 6 anni. Dopo questa primo periodo di formazione musicale al pianoforte cominci\u00f2 ad avvicinarsi al basso, al sassofono e a 16 anni alla chitarra.\nBullock studi\u00f2 in seguito a Miami, dove incontr\u00f2 Pat Metheny, Steve Morse, Jaco Pastorius e Will Lee, col quale inizi\u00f2 una collaborazione durata poi negli anni. Durante il periodo universitario suon\u00f2 nei locali della Florida. Fu in quegli ambienti, all'inizio degli anni '70, che cominci\u00f2 a sviluppare le sue doti di showman. Terminati gli studi si spost\u00f2 a New York, dove inizi\u00f2 una carriera caratterizzata da un mix di musica jazz, rock e funky, collaborando con musicisti come David Sanborn, Jaco Pastorius, Bob James, Carla Bley, Sting (nell'album \"...Nothing Like the Sun\" \u00e8 suo il famoso assolo di \"Little Wing\"), Al Jarreau, Marcus Miller, Billy Joel, Miles Davis, Gil Evans, Chic, Steely Dan (\"Gaucho\"), Paul Simon (\"One Trick Pony\"), Harry Belafonte.\nHa partecipato a lungo al \"David Letterman Show\" nella band della trasmissione oltre ad essere presente in molte registrazioni prodotte a New York tra la met\u00e0 degli anni '70 ed il 2000. Il suo stile era una influenzato dal rock, dal jazz e dal funky, oltre a una vocazione melodica. Il suo suono era frutto di un personale uso di effetti come il chorus e il compressore.\nCome membro fondatore della 24th Street Band, ha registrato 3 album: \"24th Street Band \"(1979), \"Share Your Dreams\" (1980) e \"Bokutachi \"(1981). Nel 1982 ha registrato il suo primo album, \"First Class Vagabond\", che fu distribuito esclusivamente nel mercato giapponese. Nel corso degli anni '90 il suo fisico si appesant\u00ec fino a portarlo a soffrire di una grave obesit\u00e0.\nNel 2007 gli fu diagnosticato un cancro, per le cui complicanze \u00e8 morto il 25 luglio 2008."}
{"id": "4089775", "revid": "2051852", "url": "https://it.wikipedia.org/wiki?curid=4089775", "title": "Dominik Kozma", "text": ""}
{"id": "4089776", "revid": "1907666", "url": "https://it.wikipedia.org/wiki?curid=4089776", "title": "Luigi Anelli (patriota)", "text": "Biografia.\nOrdinato sacerdote nel 1835, fu bibliotecario dell'allora Libreria Comunale Carolina e poi docente al liceo di Lodi.\nFu membro del governo provvisorio della Lombardia e rappresentante di Lodi e Crema. Il 6 agosto 1848 fugg\u00ec a Nizza. Tornato in patria nel 1859, fu eletto deputato del Regno di Sardegna per Lodi nel 1860, ma si inimic\u00f2 gli elettori per aver criticato l'opera di Cavour.\nPubblic\u00f2 vari volumi polemici sulla storia italiana e quella della Chiesa che lo portarono in conflitto con le autorit\u00e0 ecclesiastiche. I suoi studi furono probabilmente influenzati dalla possibile vicinanza a Enrico Caporali, filosofo metodista, che lo defin\u00ec un \u00abalto pensatore, ristoratore della filosofia italiana e miracolo di erudizione\u00bb.\nTorn\u00f2 dunque a Nizza, per poi stabilirsi definitivamente a Milano nel 1872."}
{"id": "4089777", "revid": "143919", "url": "https://it.wikipedia.org/wiki?curid=4089777", "title": "Martiri dei pontoni di Rochefort", "text": "I martiri dei pontoni di Rochefort sono un gruppo di 829 tra sacerdoti e religiosi tenuti prigionieri, durante la Rivoluzione Francese, nella stiva di due vecchie navi mercantili (pontoni) ancorate al largo del porto di Rochefort e morti di stenti tra il 1794 e il 1795. Per 64 degli 829 prigionieri fu possibile raccogliere documenti per il processo di canonizzazione e furono beatificati da papa Giovanni Paolo II nel 1995.\nI martiri.\nDi seguito, le date di morte e i nomi dei martiri."}
{"id": "4089779", "revid": "22475", "url": "https://it.wikipedia.org/wiki?curid=4089779", "title": "Mario Anelli (geologo)", "text": "Introdusse in Italia il concetto di ricoprimento tettonico causato dallo scivolamento di masse rocciose plastiche. Fu per molti anni docente all'universit\u00e0 di Modena. Dal 1942 fino al 31 ott. 1952 fu direttore dell'istituto di geologia di Parma."}
{"id": "4089782", "revid": "1460392", "url": "https://it.wikipedia.org/wiki?curid=4089782", "title": "Maria Bonghi Jovino", "text": "Biografia.\n\u00c8 stata professore ordinario di Etruscologia e archeologia italica presso l'Universit\u00e0 degli Studi di Milano, \u00e8 membro ordinario e del direttivo dell'Istituto Nazionale di Studi Etruschi ed Italici, membro dell'Istituto archeologico germanico, del Comitato di consulenza scientifica della fondazione per il Museo Faina di Orvieto e socio dell'Accademia Pontaniana di Napoli.\nI suoi principali interessi sono i popoli dell'Italia preromana: la civilt\u00e0 degli Etruschi, la Campania preromana, la produzione fittile, l'antiquaria. Ha condotto scavi in Campania e in Etruria.\nNegli scavi archeologici condotti a Pompei (\"regio\" VI) ha recuperato per la prima volta la stratigrafia del sito di intervento.\nLe sue ricerche su Capua si sono rivolte alla produzione artigianale, alla storia dei santuari e dei luoghi di culto.\nHa effettuato scavi alla \"Civita\" di Tarquinia, dove ha riportato alla luce un importante complesso monumentale del VII secolo a.C. recuperando un ampio spaccato della storia dell'abitato, e al tempio dell'Ara della Regina.\nDirige le collane \u201cCapua preromana\u201d (Istituto nazionale di studi etruschi ed italici) e la collana \u201cTarchna\u201d dedicata a Tarquinia (Tarchna I, II, III, IV, Universit\u00e0 degli studi di Milano).\nHa curato varie mostre: "}
{"id": "4089784", "revid": "124123", "url": "https://it.wikipedia.org/wiki?curid=4089784", "title": "Masaharu Anesaki", "text": "Insegnante di storia delle religioni a Kyoto, si rese noto come seguace ed autore di opere su Nichiren."}
{"id": "4089788", "revid": "110157", "url": "https://it.wikipedia.org/wiki?curid=4089788", "title": "Rock N' Roll Is Free", "text": "Rock N' Roll Is Free \u00e8 il primo singolo estratto dall'album \"Give Till It's Gone\" del cantante e chitarrista statunitense Ben Harper, reso disponibile in download gratuito il 22 marzo 2011 attraverso il sito web di Amazon. Il secondo singolo estratto dall'album \"Give Till It's Gone\" \u00e8 \"Don't Give Up on Me Now\".\nIl brano.\nIl brano \u00e8 stato scritto sia per quanto riguarda il testo che la musica da Ben Harper. Lo stesso Harper ha dichiarato che il brano \u00e8 ispirato all'esibizione di Neil Young nel brano \"Rockin' in the Free World\", alla quale il cantautore ha assistito dopo aver aperto un suo concerto a Londra nel 2010.\nNel video ufficiale viene mostrato il testo della canzone in lingua inglese, accompagnato da una serie di immagini che esplicitano il significato della musica."}
{"id": "4089789", "revid": "767487", "url": "https://it.wikipedia.org/wiki?curid=4089789", "title": "Adolf Friedrich Stenzler", "text": "Docente all'universit\u00e0 di Breslavia, pubblic\u00f2 un gran numero di classici sanscriti, ma la sua migliore opera \u00e8 \"Yainavalkya's Gesetzbuch\" (1849)."}
{"id": "4089790", "revid": "2051852", "url": "https://it.wikipedia.org/wiki?curid=4089790", "title": "Aristeidis Grigoriadis", "text": "\u00c8 stato il primo nuotatore greco a vincere un titolo mondiale, i 50\u00a0m dorso a Montr\u00e9al 2005."}
{"id": "4089791", "revid": "287204", "url": "https://it.wikipedia.org/wiki?curid=4089791", "title": "Marena", "text": ""}
{"id": "4089793", "revid": "119320216", "url": "https://it.wikipedia.org/wiki?curid=4089793", "title": "Dzintari", "text": "La Sala Concerti Dzintari (in lettone: Dzintaru koncertz\u0101le; in russo: \u041a\u043e\u043d\u0446\u0435\u0440\u0442\u043d\u044b\u0439 \u0437\u0430\u043b \u0414\u0437\u0438\u043d\u0442\u0430\u0440\u0438) \u00e8 un'importante sala concerti di J\u016brmala, in Lettonia.\nIl complesso comprende due distinti edifici:"}
{"id": "4089794", "revid": "1305772", "url": "https://it.wikipedia.org/wiki?curid=4089794", "title": "Mareno", "text": ""}
{"id": "4089798", "revid": "767487", "url": "https://it.wikipedia.org/wiki?curid=4089798", "title": "Johann Kosegarten", "text": "Insegnante a Jena, pubblic\u00f2 nel 1848 il Pa\u00f1catantra e negli anni successivi molti alti testi arabi e sanscriti."}
{"id": "4089799", "revid": "122818699", "url": "https://it.wikipedia.org/wiki?curid=4089799", "title": "Svetlana Zacharova (atleta)", "text": "\u00c8 moglie di Nikolaj, ex fondista .\nBiografia.\nNata in Ciuvascia, ha vinto parecchie maratone internazionali, tra le quali la Maratona di Honolulu (1997, 2002 e 2009), la Maratona di Chicago (2003) e la Maratona di Boston (2003).\nIn carriera prese parte a due edizioni dei Giochi olimpici, (9\u00aa nella maratona) e (22\u00aa nella maratona con il tempo di 2:32:16)."}
{"id": "4089802", "revid": "1305772", "url": "https://it.wikipedia.org/wiki?curid=4089802", "title": "Maret", "text": ""}
{"id": "4089804", "revid": "767487", "url": "https://it.wikipedia.org/wiki?curid=4089804", "title": "Liceo ginnasio statale Antonio Canova", "text": "Il liceo Ginnasio Statale \"Antonio Canova\" \u00e8 lo storico liceo classico della citt\u00e0 di Treviso.\nL'istituto, attualmente con sede in via Mura San Teonisto, venne intitolato a Antonio Canova nel 1867.\nStoria.\nIl \"Liceo compartimentale\" di Treviso, istituito con decreto vice-reale napoleonico il 25 luglio 1807, ebbe quale prima sede il monastero di Ognissanti in via Riccati. Nel 1812 fu spostato nel soppresso convento di San Nicol\u00f2, affiancandosi al ginnasio del seminario vescovile.\nLa volont\u00e0 di dare una sede autonoma al liceo spinse il comune ad acquistare Ca' Sugana (l'attuale municipio di Treviso) e di spostarvi, a partire dall'anno scolastico 1859-60, la sede dell'istituto.\nNel 1869 il liceo \"Antonio Canova\", intitolato allo scultore poco dopo l'adesione del Lombardo-Veneto al Regno d'Italia, il 23 gennaio 1867, fu trasferito in Borgo Cavour, all'interno dei locali che oggi ospitano il Museo civico Luigi Bailo e la Biblioteca comunale.\nNel novembre 1922 il liceo trova finalmente la propria sede definitiva nell'edificio in stile neoclassico costruito appositamente nella \"Citt\u00e0 Giardino\", poco lontano da Borgo Cavour.\nA partire dal settembre 1977 il Liceo Ginnasio occupa anche i locali del vicino ex-liceo scientifico \"Leonardo da Vinci\", trasferitosi nella sede di viale Europa. A partire dagli anni 2000 alcune classi sono dislocate in una terza sede succursale, \u201cCa del Galletto\u201d.\nL'istituto \u00e8 divenuto noto a partire dagli anni duemila per i numerosi scambi culturali, grazie ai quali gli studenti entrano in contatto con colleghi di altri paesi europei e migliorano la conoscenza delle lingue straniere.\nPresso il piano interrato della sede principale dell'istituto vi \u00e8 una biblioteca molto ricca di testi, di cui numerosi sono antichi. La biblioteca per\u00f2 non \u00e8 attualmente aperta al pubblico ed \u00e8 fruibile solo da persone autorizzate.\nIndirizzi.\nIl liceo attualmente offre due indirizzi:"}
{"id": "4089805", "revid": "1428919", "url": "https://it.wikipedia.org/wiki?curid=4089805", "title": "Johannes Olearius (1546-1623)", "text": "Fu rettore di collegio a K\u00f6nigsberg nel 1574, insegnante a Helmstedt dal 1578 e sovrintendente di Halle dal 1581. Anche i suoi figli Gottfried Olearius e Johannes Olearius furono celebri teologi."}
{"id": "4089807", "revid": "2051852", "url": "https://it.wikipedia.org/wiki?curid=4089807", "title": "Yakov Yan Toumarkin", "text": ""}
{"id": "4089808", "revid": "111319", "url": "https://it.wikipedia.org/wiki?curid=4089808", "title": "Yakov Toumarkin", "text": ""}
{"id": "4089809", "revid": "1372005", "url": "https://it.wikipedia.org/wiki?curid=4089809", "title": "Adelaide di Kiev", "text": "Biografia.\nEra figlia di Vsevolod I, gran principe di Kiev e sorella di Vladimir II Monomaco, principe della Rus' di Kiev, della dinastia Rurik.\nEuprassia si spos\u00f2 per la prima volta con Enrico I \"il Lungo\", margravio della marca del Nord, figlio di Lotario Udo II.\nRimasta vedova nel 1087, senza figli, Euprassia and\u00f2 a vivere nel convento di Quedlinburg dove incontr\u00f2 Enrico IV, che allora era \"rex romanorum\", questi rimase tanto impressionato dalla sua bellezza che, dopo la morte della sua prima moglie nel dicembre 1087, la spos\u00f2 a Colonia il 14 agosto 1089. La scelta forse fu dettata dai suoi legami con l'aristocrazia sassone, dopo che questa si era sottomessa dopo la morte dei principali oppositori del sovrano, soprattutto di Gebeardo di Salisburgo e Burcardo II di Halberstadt, oltre che la sottomissione di Arduico di Magdeburgo e dell'anti-re Ermanno di Salm.\nIn concomitanza con l'incoronazione, prese il nome di Adelaide.\nSecondo i cronisti di parte papale (nel contesto della lotta per le investiture), Enrico era coinvolto nella setta dei Nicolaiti le cui orge e rituali osceni avrebbe ospitato nei suoi palazzi; proprio queste accuse hanno tratto origine dall'ostilit\u00e0 tra Enrico e papa Urbano II.\nDurante le sue campagne in Italia, Enrico port\u00f2 Adelaide con s\u00e9 e la tenne sequestrata a Verona; lei scapp\u00f2 nel 1093 e cerc\u00f2 rifugio a Canossa, dove chiese aiuto a Matilde di Toscana, nemica del marito.\nIncontr\u00f2 Urbano II e da questi sollecitata, fece una pubblica confessione dinanzi al concilio di Piacenza del 1095, accusando suo marito di averla segregata contro la sua volont\u00e0 e di averla costretta a partecipare ad orge offrendola anche a Corrado (figlio di Enrico e della sua prima moglie) e di aver tentato di tenere una messa nera sul suo corpo nudo.\nQueste accuse furono confermate da Corrado, che dichiar\u00f2 che questa era la ragione per cui si era ribellato contro suo padre.\nEntro l'anno fu concesso l'annullamento del matrimonio tra Adelaide ed Enrico, dal quale non erano nati eredi.\nAdelaide lasci\u00f2 l'Italia per l'Ungheria, dove visse fino al 1099, quando torn\u00f2 a Kiev. Dopo la morte di Enrico nel 1106 si fece monaca ed entr\u00f2 in monastero, dove mor\u00ec nel 1109."}
{"id": "4089811", "revid": "3831", "url": "https://it.wikipedia.org/wiki?curid=4089811", "title": "Liceo classico Antonio Canova", "text": ""}
{"id": "4089812", "revid": "192549", "url": "https://it.wikipedia.org/wiki?curid=4089812", "title": "Eupraxia di Kiev", "text": ""}
{"id": "4089819", "revid": "767487", "url": "https://it.wikipedia.org/wiki?curid=4089819", "title": "Johannes Olearius (1639-1713)", "text": "Insegn\u00f2 a Lipsia lingue antiche e teologia (1867). Fu aperto al pietismo e confidente di Philipp Jacob Spener. Fu il padre di Gottfried Olearius."}
{"id": "4089824", "revid": "2051852", "url": "https://it.wikipedia.org/wiki?curid=4089824", "title": "Mattia Pesce", "text": "Biografia.\nAgli europei di Debrecen 2012 si \u00e8 laureato campione continentale nella staffetta 4x100 metri misti maschile, dove ha gareggiato in batteria con Matteo Milli, Piero Codia e Andrea Rolla (non \u00e8 sceso in acqua nella finale vinta con il quartetto Mirco Di Tora, Fabio Scozzoli, Matteo Rivolta e Filippo Magnini). Ha vinto il bronzo nei 100 metri rana, terminado alle spalle del connazionale Fabio Scozzoli e dell'ucraino Valerij Dymo.\nHa rappresentato l' ai Giochi olimpici estivi di , dove ha ottenuto il 23\u00ba posto nei 100 metri rana."}
{"id": "4089828", "revid": "84184", "url": "https://it.wikipedia.org/wiki?curid=4089828", "title": "Augusto Serena", "text": "Biografia.\nCugino del pittore Luigi Serena, dopo aver frequentato il ginnasio superiore nel seminario di Treviso, il 30 giugno 1891 si laure\u00f2 con lode in lettere nell'Universit\u00e0 degli Studi di Padova.\nTra il 1899 e il 1912 insegn\u00f2 lettere nel liceo ginnasio statale Antonio Canova, istituto nel quale copr\u00ec anche la carica di Preside (1923-1935). Fu quindi provveditore agli studi.\nTrascorse gran parte della sua vita a Treviso e ne indag\u00f2 la storia e la letteratura, esponendola in numerosi scritti.\nOpere.\nLa sua opera di maggior pregio \u00e8 sicuramente \"La cultura umanistica a Treviso durante il Rinascimento\" (Treviso, 1912).\nPubblic\u00f2 volumi di versi sia in italiano:\nsia in dialetto trevigiano:"}
{"id": "4089836", "revid": "290948", "url": "https://it.wikipedia.org/wiki?curid=4089836", "title": "Sistema catalitico", "text": ""}
{"id": "4089837", "revid": "1305772", "url": "https://it.wikipedia.org/wiki?curid=4089837", "title": "Johannes Olearius", "text": "Il nome di Johannes Olearius pu\u00f2 riferirsi a diversi personaggi storici:"}
{"id": "4089842", "revid": "31886", "url": "https://it.wikipedia.org/wiki?curid=4089842", "title": "J.G.L. Kosegarten", "text": ""}
{"id": "4089845", "revid": "184755", "url": "https://it.wikipedia.org/wiki?curid=4089845", "title": "Edmund H. Hansen", "text": "\u00c8 stato responsabile del dipartimento sonoro della Fox e successivamente della 20th Century Fox.\nHa vinto 2 premi premi Oscar ed ha ricevuto altre 12 nomination nelle categorie Oscar al miglior sonoro e Oscar ai migliori effetti speciali. La vittoria e le nomination al premio Oscar ai migliori effetti speciali in realt\u00e0 gli sono stati assegnati per il suo lavoro sul sonoro, in quanto in quegli anni le due categorie non erano ancora separate.\nRiconoscimenti.\nL'anno si riferisce all'anno della cerimonia di premiazione."}
{"id": "4089847", "revid": "682087", "url": "https://it.wikipedia.org/wiki?curid=4089847", "title": "Fornici vestibolari", "text": ""}
{"id": "4089851", "revid": "50513854", "url": "https://it.wikipedia.org/wiki?curid=4089851", "title": "Personaggi di Lorien Legacies", "text": ""}
{"id": "4089858", "revid": "1772257", "url": "https://it.wikipedia.org/wiki?curid=4089858", "title": "Borderlands 2", "text": "Borderlands 2 \u00e8 un action RPG-sparatutto in prima persona, sequel del videogioco del 2009 \"Borderlands\". \u00c8 disponibile dal 21 settembre 2012 per piattaforme Microsoft Windows, PlayStation 3, Xbox 360, macOS e Linux. \u00c8 il secondo capitolo della serie \"Borderlands\".\nIl trailer \u00e8 stato pubblicato ufficialmente il 2 agosto 2011.\nC'\u00e8 stata in fase di sviluppo anche una versione per PS Vita che \u00e8 stata pubblicata nel 2014. In seguito, la stessa Gearbox Software ha confermato che ci sarebbe stata anche un'uscita del gioco sulla console portatile di Sony il 6 maggio 2014 (in bundle con la PS Vita 2000) e il 13 maggio in versione stand-alone soltanto per il mercato nord-americano.\nL'uscita europea \u00e8 stata confermata per il 28 maggio 2014.\nNel 2015 viene pubblicato un pacchetto chiamato \"\" che contiene \"Borderlands 2\" e \"Borderlands: The Pre-Sequel\" con tutti i DLC di entrambi i capitoli e completamente rimasterizzati per PlayStation 4 e Xbox One.\nTrama.\nLa trama di \"Borderlands 2\" inizia cinque anni dopo le vicende del primo capitolo. Dopo aver aperto la Cripta, i quattro eroi credono di aver concluso la loro impresa, ma in seguito all'apertura cominciano a verificarsi ritrovamenti di massicce quantit\u00e0 di un nuovo elemento alieno, l'Eridium. Il minerale si rivela di incredibile valore e dalle incredibili qualit\u00e0, tanto da attirare le attenzioni di tutte le grandi corporazioni galattiche.\nFra i vari interessati si distingue Jack il Bello, il nuovo, ambizioso presidente della Hyperion Corporation. Jack decide di intraprendere una spedizione su Pandora con la scusa di riportare ordine e civilt\u00e0 sul pianeta, ma al suo arrivo stabilisce immediatamente la legge marziale (garantita da un esercito di droni e robot da combattimento) ed installa una rete di trivelle di profondit\u00e0 con l'intento di impossessarsi di tutto l'Eridium possibile. Oppressi senza piet\u00e0 da Jack, gli abitanti di Pandora si rivolgono a Roland, Mordecai, Brick e Lilith per difendersi dalla Hyperion. I quattro eroi organizzano cos\u00ec un movimento di resistenza armata conosciuto come i Crimson Raiders.\nCon l'installazione della Hyperion sul pianeta e la prospettiva di facili guadagni, cacciatori di tesori ed avventurieri da ogni parte della galassia accorrono su Pandora per arricchirsi e mettere le mani sul nuovo, prezioso minerale. Jack, per evitare di perdere l'esclusiva sulle estrazioni, ha per\u00f2 altri piani in mente e riserva una bella sorpresa per gli sventurati che approdano sul pianeta. Fra di loro, ce ne sono quattro che sono appena sbarcati e vanno incontro al loro destino: un militare della DAHL corporation, una Sirena, un pistolero ed un misterioso ninja...\nDescrizione.\n\"Borderlands 2\" eredita struttura e gameplay dal suo predecessore, apportando alcune modifiche senza per\u00f2 alterare in maniera significativa l'impianto gi\u00e0 conosciuto dai fan della saga.\nIl gioco si presenta come uno sparatutto in prima persona con elementi da gioco di ruolo, percorribile liberamente dall'utente (\"free roaming\"). La storia \u00e8 narrata tramite una missione principale (divisa in capitoli) e numerose missione secondarie. Le mappe di gioco non sono tutte disponibili all'inizio della partita e vanno sbloccate man mano che la trama principale procede. Completare le missioni ed uccidere i nemici \u00e8 fondamentale per raccogliere nuove armi, equipaggiamenti, accessori e punti esperienza. Quest'ultimi sono necessari a far salire di livello e potenziare le abilit\u00e0 del proprio personaggio.\nClassi.\nAll'inizio del gioco \u00e8 possibile scegliere fra quattro personaggi, ognuno con un'abilit\u00e0 specifica legata alla sua classe d'appartenenza. Questa abilit\u00e0 influenza in maniera importante lo stile di gioco e l'approccio ai combattimenti.\nI personaggi sono:\nInoltre, scaricando i contenuti aggiuntivi dedicati \u00e8 possibile ottenere altri due personaggi con altrettante nuove abilit\u00e0. Nello specifico, \u00e8 possibile giocare usando:\nArmi.\nColonna portante del gioco \u00e8 l'impressionante arsenale in dotazione al giocatore. Come nel precedente capitolo, le armi lasciate cadere dai nemici o acquistate da rivenditori o ancora ricevute come ricompensa nelle missioni sono generate casualmente combinando i vari elementi che le compongono (canne, caricatori, mirini, impugnature, lame, munizioni, etc.). A parte alcune armi speciali o rarissime, \u00e8 difficile trovare due armi identiche. Nel primo capitolo questo sistema \u00e8 riuscito a creare quasi 18 milioni di combinazioni.\nLa suddivisioni in tipologie \u00e8 la stessa del capitolo precedente, fatta eccezione per le armi eridiane, del tutto omesse in \"Borderlands 2\". Ogni classe di armi pu\u00f2 avere una serie di sottoclassi che mantengono lo stesso tipo di munizionamento ma che hanno performance molto differenti. il giocatore pu\u00f2 cos\u00ec scegliere le armi pi\u00f9 adatte in base allo stile di gioco ed al nemico che si trova ad affrontare. Fra parentesi \u00e8 indicato il tipo di munizionamento richiesto per l'arma e le sue sottoclassi.\nCorporazioni e marche.\nUlteriori varianti delle armi sono date dalle varie corporazioni che le fabbricano. Come nel primo capitolo, ogni marca conferisce caratteristiche extra all'arma o alle granate, permettendo un alto grado di variabilit\u00e0 ed adattamento. Vengono riprese le stesse corporazioni del precedente gioco, con l'aggiunta di altre marche nuove.\nEffetti elementali.\nAltra caratteristica del gioco sono gli effetti (e relativi danni) che le armi possono infliggere ai nemici. Compaiono di nuovo gli effetti elementali del primo capitolo, pi\u00f9 un effetto nuovo introdotto con la trama principale, la Scoria.\nI danni elementali possono essere inflitti anche facendo detonare i barili presenti nelle varie ambientazioni. Il colore ed i simboli in bella vista su ciascuno dei fusti rendono facilmente riconoscibile l'effetto che verr\u00e0 generato dalla detonazione.\nMotore grafico.\nLo stile grafico del primo capitolo rimane invariato in \"Borderlands 2.\" Gearbox Software ha mantenuto la versione in animazione cel-shaded dell'Unreal Engine 3, aggiungendo e modificando alcuni effetti particellari e migliorando le animazioni. Ora i nemici possono contare su una maggiore variet\u00e0 di posture, gesti e movimenti. Anche gli effetti dei danni influenzano come il nemico si muover\u00e0 e reagir\u00e0, ampliando e rendendo pi\u00f9 realistico il gameplay.\nNelle versioni del gioco per console, le differenze che erano evidenti nel primo capitolo si sono ridotte. La tecnologia ambient occlusion \u00e8 stata integrata anche nella versione PlayStation 3, sebbene sia maggiormente ottimizzata su Xbox 360. Rispetto a quest'ultima, la versione PlayStation 3 si avvantaggia nella profondit\u00e0 di campo, che permette di sfocare gli oggetti pi\u00f9 distanti e conferire maggior realismo al gioco.\nSu entrambe le console, \"Borderlands 2\" raggiunge una risoluzione nativa standard HDTV 1280x720 pixel e non utilizza alcun tipo di antialiasing. Il gioco mantiene un framerate che oscilla tra i 28 e i 30 fps. Tuttavia la versione PlayStation 3 (al contrario di quella Xbox 360) non ha blocco di framerate e questo le permette di andare sopra la soglia dei 30 fps, raggiungendo anche i 50. Questo vantaggio si traduce per\u00f2 in un effetto di screen tearing a perdita d'occhio che varia dall'8,85 al 29%.\nMotore fisico.\n\"Borderlands 2\" introduce una fisica ragdoll che permette ai corpi dei nemici di reagire in maniera dinamica ai colpi ed ai danni. Questo sistema fa s\u00ec che i corpi dei caduti rispondano alla forza di gravit\u00e0 pi\u00f9 naturalmente adattandosi alla superficie su cui si adagiano.\nEsclusivamente per la versione PC, \u00e8 possibile attivare il middleware NVIDIA PhysX che potenzia la fisica del gioco in modo da rendere pi\u00f9 accurati i decal delle pallottole e la dinamica dei fluidi come sangue e scorie.\nVendite, critica e recensioni.\n\"Borderlands 2\" ha avuto sia tra pubblico che critica maggiori apprezzamenti del primo capitolo; cavalcando il successo del precedente gioco ha raggiunto l'eccezionale quota di oltre 700.000 copie prenotate nei soli Stati Uniti d'America, pi\u00f9 di 8 volte il numero fatto registrare dal primo capitolo. Ha inoltre venduto molte pi\u00f9 copie del primo \"Borderlands\" nelle prime settimane di pubblicazione, salendo a quota 5 milioni in poco pi\u00f9 di un mese di presenza sul mercato.\nSecondo il sito statistico Raptr, \"Borderlands 2\" \u00e8 stato il titolo pi\u00f9 giocato dell'anno 2012.\nNel 2013, IGN ha pubblicato la lista dei 100 migliori sparatutto in prima persona scelti dai suoi esperti. \"Borderlands 2\" ha raggiunto il 43\u00ba posto.\nAl 3 febbraio 2014, il gioco ha venduto 8,5 milioni di copie in tutto il mondo, diventando il titolo pi\u00f9 venduto della storia di 2K Games.\nAl 31 marzo 2014, data di chiusura dell'anno fiscale, il titolo ha venduto 9 milioni di copie in tutto il mondo.\nAd agosto 2015, il gioco aveva venduto pi\u00f9 di 13 milioni di copie, rendendolo il titolo di 2K pi\u00f9 venduto di sempre.\nVersione VR.\nIl 14 Dicembre 2018 \u00e8 uscita la Versione Vr chiamata \"Borderlands 2 Vr\".\nDLC e contenuti scaricabili.\nSono stati rilasciati dodici DLC per \"Borderlands\" tutti acquistabili con i Microsoft Points. Quando viene venduta l'edizione \"Edizione Gioco dell'Anno\" contiene tutti i DLC all'interno.\n\"Capitan Scarlett e il suo bottino dei pirati\".\nPrimo DLC rilasciato. Sblocca una nuova area di Pandora ambientata in un deserto roccioso. Qui si dovr\u00e0 andare alla ricerca di un tesoro dei pirati e avremo un nuovo mezzo a disposizione utilizzabile solo in tale zona, ovvero, la sabbiamobile.\n\"Campagna del massacro di Mr. Torgue\".\nSecondo DLC rilasciato. Qui si parteciper\u00e0 ad una competizione organizzata da Mr. Torgue. Tale DLC \u00e8 ambientato cronologicamente dopo gli eventi della trama principale del gioco.\n\"Caccia grossa con Sir Hammerlock\".\nTerzo DLC rilasciato. Qui si esploreranno aree pericolose di Pandora insieme a Sir Hammerlock per scoprire e annotare nuove creature non ancora presenti nel suo bestiario. Tale DLC \u00e8 ambientato cronologicamente dopo gli eventi della trama principale del gioco.\n\"Assalto alla Rocca del Drago di Tiny Tina\".\nQuarto DLC rilasciato. Lilith, Mordecai, Brick e Tina sono annoiati e decidono di giocare ad un gioco da tavolo. Qui impersoneranno le pedine del gioco ed esploreranno un mondo fantasy sulla falsa riga del gioco da tavolo Dungeons and Dragons. Il DLC \u00e8 ambientato cronologicamente dopo gli eventi della trama principale del gioco.\n\"Il raccolto sanguinante di T.K. Baha\".\nQuinto DLC rilasciato. \u00c8 una missione ambientata in una zona di Pandora dove ci sono gli zombi e l'ambientazione \u00e8 simile a quella di Halloween\n\"L'orribile fame del tacchino da guerra\".\nSesto DLC rilasciato. \u00c8 una missione che si svolge all'interno di un'arena con vegetazione dove si svolge una gara, ovvero, chi riesce ad uccidere per primo il tacchino da guerra. Mr. Torgue che \u00e8 il presentatore dello show affida una missione un po' stupida, ovvero, avvelenare il pranzo del tacchino da guerra per riuscire ad ucciderlo, cos\u00ec facendo Mr. Torgue pu\u00f2 mangiarselo.\n\"Come Marcus ha salvato il giorno del mercenario\".\nSettimo DLC rilasciato. \u00c8 una missione ambientata in una zona nevosa di Pandora dove l'ambientazione ricorda il Natale. Marcus incarica di recuperare un carico d'armi sperduto in un villaggio di una zona nevosa perch\u00e9 \u00e8 stato rubato da dei pupazzi di neve viventi guidati da uno spirito cattivo che ha animato i pupazzi di neve e tale creatura si chiama Tinder Snowflake.\n\"Mad Moxxi e il massacro del giorno del matrimonio\".\nOttavo DLC rilasciato. \u00c8 una missione ambientata in una zona di Pandora dove due gang sono perennemente in guerra. Mad Moxxi incarica di aiutare due innamorati, di cui fanno parte della famiglia opposta dell'altra, a sposarsi.\n\"Sir Hammerlock vs. Il figlio di Crawmerax\".\nNono DLC rilasciato. \u00c8 una missione ambientata in una zona di Pandora simile ai caraibi. Qui Sir Hammerlock viene rapito da dei indigeni locali che vogliono usarlo come sacrificio al loro dio, ovvero, il Figlio di Crawmerax. L'obiettivo \u00e8 quello di salvare Hammerlock.\n\"Premiere Club: Mechromancer Pack\".\nDecimo DLC rilasciato. Tale contenuto sblocca un nuovo personaggio giocabile quando si comincia una nuova partita, ovvero, Gaige la Mechromante. Inoltre il DLC permette di trovare nel gioco nuove armi, scudi e MOD tutti rari.\n\"Psycho and Ultimate Vault Hunter Upgrade Pack\".\nUndicesimo DLC rilasciato. Tale contenuto sblocca un nuovo personaggio giocabile quando si comincia una nuova partita, ovvero, Krieg lo Psyco. Inoltre il DLC aumenta il livello da 50 a 61 dei protagonisti e dei nemici.\n\"Ultimate Vault Hunter Upgrade Pack 2: Digistruct Peak Challenge\".\nDodicesimo e ultimo DLC rilasciato. Tale contenuto aumenta il livello da 61 a 72 dei protagonisti e dei nemici. Inoltre tale DLC rende disponibile una missione in cui Patricia Tannis affida una serie di combattimenti all'interno di un'area contro nemici ritenuti impossibili da battere.\n\"Lilith e la Battaglia per Sanctuary\".\nDurante E3 2019 Gearbox annuncia un nuovo DLC chiamato \"Lilith e la Battaglia per Sanctuary\"' ambientato cronologicamente dopo la fine della trama principale. Tale DLC \u00e8 stato creato apposta perch\u00e9 si collega alla trama di \"Borderlands 3\" in uscita il 13 settembre 2019. Tale DLC ci permette di esplorare una nuova zona della mappa, nuovi boss e nuove armi. Durante l'E3 2019 la Gearbox annuncia che tale contenuto fino al 8 luglio \u00e8 scaricabile gratuitamente per i possessori di \"Borderlands 2\" e \"Borderlands: The Handsome Collection\". Questo DLC \u00e8 un prologo alla trama di \"Borderlands 3\". Tale DLC non \u00e8 presente nella collection \"The Handsome Collection\".\nDoppiaggio.\nDi seguito sono riportati i doppiatori che hanno prestato la voce ai principali personaggi del videogioco:\nIl doppiaggio italiano, come per il titolo precedente \"Borderlands\" (2009), \u00e8 stato realizzato dalla \"Synthesis International\" di Milano.\nSequel.\nNonostante le smentite di Anthony Burch di Gearbox Software, il 9 aprile 2014 e stato ufficialmente annunciato il terzo capitolo della saga, \".\" Il gioco \u00e8 uscito negli USA il 14 ottobre dello stesso anno, mentre in Europa \u00e8 stato pubblicato tre giorni dopo. Il gioco si pone narrativamente tra il primo e il secondo capitolo della serie, ed \u00e8 stato pubblicato per Microsoft Windows, PlayStation 3 ed Xbox 360."}
{"id": "4089861", "revid": "729019", "url": "https://it.wikipedia.org/wiki?curid=4089861", "title": "Torneo di Wimbledon 2012 - Qualificazioni doppio maschile", "text": "Le qualificazioni del doppio maschile del Torneo di Wimbledon 2012 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale."}
{"id": "4089866", "revid": "287204", "url": "https://it.wikipedia.org/wiki?curid=4089866", "title": "Kepler-7", "text": "Kepler-7 \u00e8 una stella nana gialla visibile nella costellazione della Lira. Il 4 gennaio \u00e8 stata illustrata all'American Astronomical Society la scoperta di un esopianeta orbitante attorno alla stella, tramite il satellite Kepler.\nCaratteristiche fisiche.\nKepler-7 \u00e8 una nana gialla leggermente pi\u00f9 calda e massiccia del Sole: la massa \u00e8 1,36 volte mentre il raggio \u00e8 1,84 volte quello solare. La temperatura \u00e8 di 5933 K, un po' pi\u00f9 alta di quella del Sole, che ha una temperatura di 5778 K. L'et\u00e0 stimata della stella \u00e8 di circa 3,5 miliardi di anni e la metallicit\u00e0 leggermente pi\u00f9 alta ([Fe/H] = 0.11), punto questo che depone a favore della possibile esistenza di pianeti attorno ad una stella, inserita nella missione Keplero, programma di ricerca di pianeti extrasolari adatti ad ospitare la vita tramite il metodo del transito.\nPianeta.\nKepler-7b \u00e8 un pianeta gioviano caldo la cui peculiarit\u00e0 \u00e8 la sua bassa densit\u00e0, che equivale ad appena il 17% di quella dell'acqua; la sua massa \u00e8 0,433 volte quella di Giove ma \u00e8 di maggiori dimensioni di quella di Giove, il raggio \u00e8 infatti 1,48 volte superiore. A differenza di Giove la sua distanza dalla stella madre \u00e8 notevolmente inferiore, il suo semiasse maggiore \u00e8 appena di 0.06224 UA, una distanza parecchio inferiore anche a quella di Mercurio, che dal Sole dista 0,387 UA, ed impiega meno di 5 giorni ad effettuare una rivoluzione attorno alla stella madre.\nSotto, un prospetto del sistema"}
{"id": "4089867", "revid": "767487", "url": "https://it.wikipedia.org/wiki?curid=4089867", "title": "DFB-Pokal 2012-2013", "text": "La DFB-Pokal 2012-2013 \u00e8 stata la 70\u00aa edizione della Coppa di Germania, \u00e8 iniziata il 17 agosto 2012 e si \u00e8 conclusa il 1\u00ba giugno 2013, con la finale disputata allo Stadio Olimpico di Berlino. Il ha battuto 3-2 lo Stoccarda e ha vinto il trofeo per la sedicesima volta.\nClub partecipanti.\n64 squadre hanno preso parte al primo turno della competizione.\nCalendario.\nQuesto il calendario della competizione:\nPrimo turno.\nLe partite si giocano tra il 17 e il 20 agosto 2012."}
{"id": "4089869", "revid": "1543377", "url": "https://it.wikipedia.org/wiki?curid=4089869", "title": "Nov\u00e1 vlna", "text": "La Nov\u00e1 vlna (cos\u00ec in ceco e in slovacco, letteralmente \"Nuova onda\") \u00e8 un movimento cinematografico cecoslovacco degli anni sessanta del XX secolo, i cui esponenti principali furono i registi cechi Milo\u0161 Forman, V\u011bra Chytilov\u00e1, Ivan Passer, Jaroslav Papou\u0161ek, Ji\u0159\u00ed Menzel, Jan N\u011bmec, Jaromil Jire\u0161, Vojt\u011bch Jasn\u00fd, Evald Schorm e i registi slovacchi Juraj Herz, Juraj Jakubisko, \u0160tefan Uher, J\u00e1n Kad\u00e1r, Elo Havetta e altri. La qualit\u00e0 e l'apertura delle opere cinematografiche ha fatto s\u00ec che per questo movimento si usasse l'espressione di \"miracolo del cinema cecoslovacco\".\nGeneralit\u00e0.\nLa Nov\u00e1 vlna \u00e8 un movimento cinematografico che si sviluppa a partire dalla precedente esperienza del Dev\u011btsil degli anni trenta. Insoddisfatti del regime comunista che aveva preso il potere in Cecoslovacchia nel 1948, alcuni studenti della facolt\u00e0 di cinema e televisione dell'Accademia di arte delle Muse di Praga (\"Filmov\u00e1 a televizn\u00ed fakulta Akademie m\u00fazick\u00fdch um\u011bn\u00ed v Praze\") erano dissidenti rispetto alla politica del regime. Il loro obiettivo cinematografico era \"di rendere il popolo ceco collettivamente consapevole della propria partecipazione ad un sistema di oppressione e incompetenza che brutalizzava tutti.\"\nTratti caratteristici del movimento sono il ricorso a dialoghi lunghi e improvvisati, humour nero e assurdo e l'impiego di attori non professionisti. I film toccavano temi per i quali i precedenti cineasti dei paesi socialisti erano raramente riusciti ad evitare le obiezioni della censura, come ad esempio la giovent\u00f9 traviata ritratta da Milo\u0161 Forman ne \"L'asso di picche\" (\"\u010cern\u00fd Petr\", 1963) e ne \"Gli amori di una bionda\" (\"L\u00e1sky jedn\u00e9 plavovl\u00e1sky\", 1965), o quelli catturati in un mondo surreale nel film di V\u011bra Chytilov\u00e1 \"Le margheritine\" (\"Sedmikr\u00e1sky\", 1966) e in quello di Jaromil Jire\u0161 \"Fantasie di una tredicenne\" (\"Valerie a t\u00fdden div\u016f\", 1970).\nLa Nov\u00e1 vlna si distingue dalla \"Nouvelle Vague\" francese in quanto \u00e8 dotata di una narrativa pi\u00f9 marcata e i suoi registi, essendo inseriti in un'industria cinematografica nazionalizzata, hanno pi\u00f9 facile accesso a studi cinematografici e finanziamenti statali. I temi sono spesso trasposizioni cinematografiche di opere della letteratura ceca, come l'adattamento di Jaromil Jire\u0161 del romanzo anticomunista di Milan Kundera \"Lo scherzo\" (\"\u017dert\", 1969). Al IV Congresso dell'Unione degli Scrittori Cecoslovacchi del 1967, lo stesso Milan Kundera defin\u00ec questo movimento d'avanguardia del cinema come una parte importante della storia della letteratura cecoslovacca. \"Fuoco ragazza mia!\" (\"Ho\u0159\u00ed, m\u00e1 panenko\", 1967) di Forman, un altro dei principali film dell'epoca, rimane un film di culto anche dopo quarant'anni dalla sua uscita nelle sale.\nQuando con la Primavera di Praga Alexander Dub\u010dek giunse al potere in Cecoslovacchia presentando il suo programma di un \"socialismo dal volto umano\" da attuare attraverso riforme e liberalizzazioni, l'Unione Sovietica e i Paesi del Patto di Varsavia invasero la Cecoslovacchia per stroncare le riforme sul nascere. Questo segn\u00f2 la fine repentina del movimento della Nov\u00e1 vlna: Milo\u0161 Forman e Jan N\u011bmec abbandonarono il Paese, mentre i registi rimasti affrontarono la censura delle loro opere.\nCinema ceco.\nLa maggior parte dei film della Nov\u00e1 vlna furono recitati in ceco. Infatti molti registi provenivano dalla facolt\u00e0 di cinema e televisione dell'Accademia di arte delle Muse di Praga, mentre gli Studi Barrandov erano situati alla periferia di Praga. I pi\u00f9 notevoli registi cechi dell'epoca sono stati Milo\u0161 Forman, che diresse \"Fuoco ragazza mia!\", \"L'asso di picche\" e \"Gli amori di una bionda\", V\u011bra Chytilov\u00e1, nota soprattutto per il film \"Le margheritine\", e Ji\u0159\u00ed Menzel, la cui pellicola\" Treni strettamente sorvegliati\" (\"Ost\u0159e sledovan\u00e9 vlaky\", 1966), trasposizione dell'omonimo romanzo di Bohumil Hrabal, vinse l'Oscar al miglior film straniero.\nCinema slovacco.\n\"Il negozio al corso\" (\"Obchod na korze\" 1965) diretto da J\u00e1n Kad\u00e1r e Elmar Klos vinse l'Oscar al miglior film straniero nel 1966. \u00c8 ambientato in Slovacchia durante la Seconda guerra mondiale e racconta la storia di un pover'uomo slovacco di nome Anton \"Tono\" Brtko a cui il regime d\u00e0 il lavoro di \"proprietario ariano\" di una merceria gestita da un'anziana ebrea."}
{"id": "4089870", "revid": "28592", "url": "https://it.wikipedia.org/wiki?curid=4089870", "title": "Bensen", "text": ""}
{"id": "4089872", "revid": "339392", "url": "https://it.wikipedia.org/wiki?curid=4089872", "title": "Aeroporto Internazionale Bacha Khan", "text": ""}
{"id": "4089874", "revid": "254059", "url": "https://it.wikipedia.org/wiki?curid=4089874", "title": "Fosso Gambaredoletto", "text": "Il Fosso Gambaredoletto (o Fosso Gambaredolo-Gambaredoletto) \u00e8 un breve fiume della Lombardia che scorre nella provincia di Mantova nell'Alto Mantovano.\nNasce nella campagna di Medole ed attraversa il territorio del comune di Castel Goffredo, prima di confluire nella Seriola Piubega nei pressi della localit\u00e0 Gambaredolo.\nLa sua origine \u00e8 molto antica e si hanno testimonianze gi\u00e0 nel XV secolo. Il suo nome deriva da \"gamberetto\", crostaceo di acqua dolce, presente nel canale.\nIl corso d'acqua bagnava un tempo la corte rinascimentale del luogo (Corte Gambaredolo), voluta da Aloisio Gonzaga come residenza estiva dei \"Gonzaga di Castel Goffredo\", \u00e8 nota alla storia per essere stata teatro, il 6 maggio 1592, dell'assassinio del marchese Alfonso Gonzaga e signore di Castel Goffredo, per mano del nipote Rodolfo di Castiglione."}
{"id": "4089875", "revid": "115533", "url": "https://it.wikipedia.org/wiki?curid=4089875", "title": "Aeroporto Internazionale di Peshawar", "text": ""}
{"id": "4089879", "revid": "3831", "url": "https://it.wikipedia.org/wiki?curid=4089879", "title": "E. H. Hansen", "text": ""}
{"id": "4089881", "revid": "287204", "url": "https://it.wikipedia.org/wiki?curid=4089881", "title": "Brad Jones (giocatore di football americano)", "text": "Carriera professionistica.\nGreen Bay Packers.\nJones fu scelto nel corso del settimo giro del Draft 2009 dai Packers. A causa dell'infortunio che pose fine prematuramente alla stagione del lineback Aaron Kampman fu subito lanciato come titolare. Malgrado fosse stato scelto nell'ultimo giro del draft e il fatto che molti osservatori credevano non avesse le qualit\u00e0 necessarie per giocare come lineback nella NFL, Jones stup\u00ec molti con delle prestazioni di qualit\u00e0, mettendo a segno quattro sack e conservando il posto nella formazione per tutto il resto della stagione. La sua etica lavorativa e le sue qualit\u00e0 morali furono tenute in gran considerazione dallo staff degli allenatori dei Packers.\nJones divenne definitivamente l'outside linebacker titolare quando Aaron Kampman firm\u00f2 coi Jacksonville Jaguars prima della stagione 2010. Egli rimase titolare fino a un infortunio alla spalla subito in una gara contro i Minnesota Vikings. Tre giorni dopo fu messo in lista infortunati.\nIl 1\u00ba gennaio 2012, nell'ultima gara della stagione regolare contro i Detroit Lions, Jones blocc\u00f2 e scagli\u00f2 a terra un tifoso quindicenne che aveva fatto irruzione nel campo di gioco. Il ragazzo era alto 175\u00a0cm e pesava 68\u00a0kg, secondo la polizia; Jones \u00e8 classificato nel roster dei Packers alto 191\u00a0cm e pesante 110\u00a0kg. I tifosi e gli addetti ai lavori convennero che l'incidente fosse stato sia divertente che giustificato.\nNella vittoria della settimana 8 del 2012 sui Jacksonville Jaguars Jones gioc\u00f2 una gara d'alto profilo con 10 tackle e un sack su Blaine Gabbert.\nIl 20 febbraio 2015, Jones fu svincolato dai Packers.\nPhiladelphia Eagles.\nIl 2 marzo 2015, Jones firm\u00f2 un contratto biennale del valore di 2,8 milioni di dollari con i Philadelphia Eagles."}
{"id": "4089884", "revid": "729019", "url": "https://it.wikipedia.org/wiki?curid=4089884", "title": "Porta Vercellina (medievale)", "text": "Porta Vercellina era una delle porte maggiori poste sul tracciato medievale delle mura di Milano, che dava origine all'omonimo sestiere.\nStoria.\nEntro l'XI secolo Milano aveva riacquistato un solido ruolo urbano e, nel contesto delle crescenti rivendicazioni territoriali e comunali, provvide, a partire dal 1155, al consolidamento della cinta muraria: con i mezzi a disposizione venne realizzata la cosiddetta \"cinta dei terraggi\" (perch\u00e9 costituita da un terrapieno), nel cui impianto la Porta Vercellina venne sicuramente conservata.\nCon la costruzione, nel 1171, del nuovo impianto murario, successivo alle devastazioni del Barbarossa, all'originale impianto difensivo venne aggiunto un largo fossato, gi\u00e0 lontano a descrivere un cerchio di maggiore ampiezza attorno alla citt\u00e0. Su di esso vennero poi edificate nuove mura, mentre il fossato venne utilizzato per la costruzione della fossa del naviglio (attuale cerchia dei navigli). In quella fase Porta Vercellina venne anch'essa avanzata verso ovest, sino all'altezza dell'attuale Via Carducci (ex ramo del Naviglio chiamato di S. Girolamo), tra la Basilica di Sant'Ambrogio a sud e il Castello a nord.\nSotto Bernab\u00f2 Visconti, subito a sud della porta e a cavallo delle mura, venne realizzata una rocchetta simile a quelle esistenti presso Porta Nuova e Porta Romana. La rocchetta fu distrutta nel 1447 dal popolo milanese in seguito alla morte di Filippo Maria Visconti; vennero poi ripristinate le mura.\nPorta Vercellina identificava anche uno dei sei sestieri storici in cui era divisa la citt\u00e0, il sestiere aveva uno stemma la cui blasonatura era: \"troncato di rosso e di argento\".\nLa porta venne dotata di ponte levatoio, mentre il Naviglio di S. Girolamo venne reso navigabile sotto Filippo Maria Visconti, all'inizio del XV secolo. In quest'epoca la costruzione del Castello Sforzesco, che occupava la sede dell'antica Porta Giovia, costrinse una quota di traffico a deviare sulle vicine Porta Comasina (a nord) e Porta Vercellina (a sud), incrementandone il ruolo commerciale.\nDell'antica porta rimane la statua della Madonna con Bambino ora collocata nella vicina chiesa di San Nicolao."}
{"id": "4089886", "revid": "599013", "url": "https://it.wikipedia.org/wiki?curid=4089886", "title": "Sascha Dum", "text": "Carriera.\nClub.\nHa giocato nella prima e nella seconda divisione tedesca.\nNazionale.\nHa giocato nelle nazionali giovanili tedesche Under-19, Under-20 ed Under-21."}
{"id": "4089887", "revid": "110157", "url": "https://it.wikipedia.org/wiki?curid=4089887", "title": "\u4e00", "text": "Il kanji \u4e00 \u00e8 la forma semplificata di \u5f0c, rappresenta un dito teso.\nCinese.\nDeriva dall'antico Cinese, significa \"uno\" e viene usato come numero cardinale, pronunciato \"pinyin yi\".\nGiapponese.\nKanji di primo grado, significa \"uno\" e viene usato come numero cardinale. Le sue letture sono:\nSostantivo.\n\u4e00 (hiragana \u3044\u3061, r\u014dmaji ichi)\n1. l'inizio\n2. unit\u00e0\nAggettivo numerale.\nCardinale.\n\u4e00 (hiragana \u3044\u3061, romaji ichi)\n\u4e00 (hiragana \u3044\u3064, romaji itsu)\n\u4e00 (hiragana \u3044\u3063, romaji it)\n\u4e00 (hiragana \u3072\u3068, romaji hito) (la pronuncia dipende dalla parola che segue \u4e00)"}
{"id": "4089888", "revid": "1784425", "url": "https://it.wikipedia.org/wiki?curid=4089888", "title": "Mohamed Morsi", "text": "Ingegnere chimico con una laurea all'Universit\u00e0 del Cairo (1975), un master (1978) e un PhD alla University of Southern California (1982), ha operato alla California State University, Northridge, dal 1982 al 1985, anno in cui \u00e8 tornato in Egitto.\n\u00c8 divenuto Presidente a seguito delle elezioni presidenziali del 2012 ed \u00e8 stato il primo e unico ad assumere tale carica con elezioni democratiche; \u00e8 rimasto in carica per circa un anno, fino al 3 luglio 2013, quando venne deposto da un colpo di Stato militare.\nCarriera politica.\n\u00c8 stato membro del Parlamento egiziano dal 2000 al 2005 dove interpretava la linea politica dell'organizzazione di cui faceva parte: quella dei Fratelli Musulmani. In quegli anni denunci\u00f2 anche il governo per aver permesso la circolazione di riviste con copertine di nudi e la trasmissione in televisione di scene che considerava \u00abimmorali\u00bb. Denunci\u00f2 anche i concorsi di Miss Egitto come contrari alle \u00abnorme sociali, alla Shari'a e alla Costituzione\u00bb.\nPresidente dell'Egitto (2012-2013).\nIl 24 giugno 2012 la Commissione elettorale ha proclamato Mohamed Morsi, candidato dei Fratelli Musulmani, vincitore delle elezioni presidenziali: Morsi ha vinto con voti pari al 51% contro i voti di Ahmed Shafiq (48%), ultimo Primo ministro di Mub\u0101rak.\nIl suo obiettivo programmatico \u00e8 quello di ricostruire l'Egitto e ridare dignit\u00e0 agli egiziani in uno Stato \"non teocratico\", ma che facesse riferimento diretto alla Shar\u012b\u02bfa, ossia la Legge coranica. Nel programma figurava anche l'impegno di concedere spazio alle donne nella societ\u00e0 egiziana e di rimuovere gli ostacoli per la loro partecipazione alla sfera pubblica, proteggendole da qualsiasi discriminazione.\nIn agosto ha nominato tra i suoi quattro Assistenti un copto di sentimenti \"liberali\", Sam\u012br Murq\u016bs, responsabile per la \"Transizione democratica\" e una donna, la prof.ssa Pakinam al-Sharq\u0101w\u012b, della Facolt\u00e0 di Scienze Politiche dell'Universit\u00e0 del Cairo, chiamata a condurre il Dipartimento per gli Affari Politici. Gli altri due Assistenti fanno parte dello schieramento politico-religioso cui il Presidente stesso appartiene. Ha poi nominato suo vicepresidente il magistrato Ma\u1e25m\u016bd Makk\u012b, anch'egli dunque non militare, che era stato vicepresidente della Corte di cassazione egiziana () e fratello di A\u1e25mad Makk\u012b, ministro della Giustizia del governo di Hisham Muhammad Qandil.\nPochi giorni dopo aver svolto, nella seconda met\u00e0 di novembre 2012, una positiva azione d'intermediazione tra \u1e24am\u0101s e Israele per il conflitto esploso a Gaza (\"Operazione Colonna di nuvole\" secondo Israele e \"Operazione \u1e24ij\u0101rat saj\u012bl\" secondo \u1e24am\u0101s), Mors\u012b si \u00e8 attribuito, con decreto, amplissimi poteri anche nel campo del potere giudiziario. Il fine ufficiale di Morsi sarebbe quello di rendere non impugnabili i suoi decreti presidenziali per evitare possibili rallentamenti all'attivit\u00e0 dell'Assemblea Costituente incaricata di redigere una nuova Costituzione. Il decreto richiedeva anche un nuovo processo da intentare agli imputati dell'era Mub\u0101rak cui era stata addebitata l'uccisione di manifestanti ma che poi erano stati assolti, ed estendeva il mandato dell'Assemblea Costituente di due mesi. Inoltre, la dichiarazione autorizzava Mors\u012b a prendere, senza ulteriori specificazioni, tutte le misure necessarie per \"proteggere\" la rivoluzione.\nLa disastrosa situazione economica - che risentiva pesantemente del crollo del settore turistico (la seconda fonte di introiti dello Stato egiziano dopo i noli derivanti dal Canale di Suez e prima della vendita dei suoi idrocarburi) - fu accompagnata da un quanto mai imprudente allontanamento il 12 agosto 2012 dalla carica di Ministro della Difesa e della Produzione Militare del mush\u012br Mo\u1e25ammed \u1e24oseyn \u1e6can\u1e6d\u0101w\u012b, gi\u00e0 Presidente provvisorio della Repubblica, a favore del gen. \u02bfAbd al-Fatt\u0101\u1e25 al-S\u012bs\u012b. Tutto ci\u00f2 (assieme al proclamato intento che nella Costituzione egiziana fossero accolti elementi favorevoli alla parziale introduzione di norme ispirate alla \"Shari'a\", fino ad allora indicata solo come \"fonte d'ispirazione\" del diritto) contribu\u00ec a scatenare una vivacissima reazione di piazza delle opposizioni, esasperate dalle crescenti e irrisolte difficolt\u00e0 economiche e dalla strisciante islamizzazione in un Paese che conta circa il 10% della popolazione di religione cristiana copta.\nAl contrasto dei manifestanti scesi in Piazza Tahrir e in varie altre localit\u00e0 del Paese, gli oppositori pi\u00f9 esacerbati hanno replicato dando fuoco ad alcune sedi dei Fratelli Musulmani. Contemporaneamente la magistratura egiziana proclamava uno sciopero di protesta contro quello che definiva \"un \"golpe\" bianco\" del Presidente della repubblica.\nLa sua destituzione da parte delle forze armate, seguita a un ultimatum di appena 48 ore affinch\u00e9 egli assumesse i provvedimenti necessari a risolvere la catastrofica crisi economica, fu sancita dal parere favorevole del leader dell'opposizione laica Mohamed El Baradei, dallo \"Shaykh\" di al-Azhar A\u1e25mad Mu\u1e25ammad A\u1e25mad al-\u1e6cayyib e da Papa Tawadros II di Alessandria, capo della Chiesa copta d'Egitto, alla cui intronizzazione, il 18 novembre del 2012, nella cattedrale del quartiere cairota di al-\u02bfAbb\u0101siyya, Mors\u012b non aveva voluto assistere, al contrario del suo Primo ministro Hish\u0101m Qand\u012bl.\nIl 3 luglio 2013, dopo il colpo di Stato perpetrato dal ministro della Difesa, il gen. \u02bfAbd al-Fatt\u0101\u1e25 al-S\u012bs\u012b, Morsi fu posto quindi agli arresti domiciliari, a poco pi\u00f9 di un anno dalla sua elezione, con l'imputazione di istigazione alla violenza e spionaggio. Il suo processo fu fissato inizialmente per il 4 novembre dello stesso anno.\nIl 29 gennaio 2014 Morsi ha dovuto affrontare un secondo processo sotto l'imputazione di evasione dalla prigione di Wadi al-Natr\u016bn in cui era stato detenuto nel corso della Rivoluzione egiziana del 2011, per aver cospirato in combutta con gruppi militanti stranieri, inclusi Hezbollah e Hamas, e per aver provocato una gravissima situazione d'instabilit\u00e0 nel Paese. Il processo \u00e8 stato posposto di un mese.\nIl 16 maggio 2015 viene condannato a morte dal tribunale penale del Cairo con l'accusa di aver organizzato l'evasione dal carcere dei vertici della Fratellanza Musulmana nel 2011. Tale condanna \u00e8 stata annullata il 14 novembre 2016 ed il processo \u00e8 stato dichiarato da rifare.\nMuore per arresto cardiaco il 17 giugno 2019 in tribunale durante un'udienza del processo a suo carico: era affetto da diabete di tipo 1."}
{"id": "4089899", "revid": "729019", "url": "https://it.wikipedia.org/wiki?curid=4089899", "title": "Aleksandr Sem\u00ebnovi\u010d \u0160i\u0161kov", "text": "Biografia.\nDi convinzioni proto-slavofile, nella sua carriera politica ricopr\u00ec la cariche di Presidente dell'Accademia imperiale russa e di Ministro dell'Educazione del Popolo. La sua carriera letteraria, caratterizzata da un gran numero di scritti come poemi, opere teatrali e libri di pedagogia, culmin\u00f2 nella redazione e la successiva pubblicazione del \"Dizionario navale trilingue\", primo dizionario stampato in Russia contenente la terminologia navale autoctona e straniera.\nDiplomatosi all'Accademia navale russa nel 1772, comand\u00f2 una fregata durante la Guerra russo-svedese del 1788-1790, partecipando alle battaglie di Reval e della baia di Vyborg.\nMassone, nel 1780- 1781 al secondo grado, membro d'onore della loggia \"Nettuno\"."}
{"id": "4089907", "revid": "287204", "url": "https://it.wikipedia.org/wiki?curid=4089907", "title": "Ida Kaminska", "text": ""}
{"id": "4089908", "revid": "118067705", "url": "https://it.wikipedia.org/wiki?curid=4089908", "title": "Devon Still", "text": "Carriera professionistica.\nCincinnati Bengals.\nIl 27 aprile 2012, Still fu scelto nel corso del secondo giro del Draft 2012 dai Cincinnati Bengals. Devon debutt\u00f2 il 10 settembre nella prima gara della stagione, persa nettamente contro i Baltimore Ravens per 44-13 mettendo a segno 2 tackle. La sua stagione da rookie si concluse con 8 presenze, nessuna delle quali come titolare, mettendo a segno 14 tackle, 0,5 sack e forzando un fumble. Nella successiva scese in campo in 10 gare con 7 tackle e 3 passaggi deviati.\nHouston Texans.\nDopo avere passato la stagione 2015 fuori dai campi di gioco, il 6 gennaio 2016 Still firm\u00f2 con gli Houston Texans."}
{"id": "4089909", "revid": "637388", "url": "https://it.wikipedia.org/wiki?curid=4089909", "title": "Keynesismo", "text": ""}
{"id": "4089910", "revid": "767487", "url": "https://it.wikipedia.org/wiki?curid=4089910", "title": "Gender mainstreaming", "text": "Il concetto di gender mainstreaming concerne le tematiche di genere (maschile e femminile) in relazione alla sfera del potere pubblico, internazionale, europeo e statale.\nSi valutano le diverse implicazioni per uomini e donne di ogni azione politica prevista, compresa la legislazione e i programmi, in tutti i settori e livelli. Essenzialmente offre un approccio pluralistico che valuta la diversit\u00e0 tra uomini e donne.\nIl concetto di mainstreaming di genere fu proposto per la prima volta nel 1985, in occasione della terza Conferenza mondiale sulle donne svoltasi a Nairobi. L'idea \u00e8 stata sviluppata nella comunit\u00e0 di sviluppo delle Nazioni Unite ed \u00e8 stata formalmente presentata nel 1995, alla quarta Conferenza mondiale sulle donne di Pechino.\nLa maggior parte delle definizioni sono conformi al concetto fornito dal Consiglio economico e sociale delle Nazioni Unite e definito formalmente:\nNel diritto costituzionale e nel diritto europeo.\nPer le donne, la promessa di emancipazione si \u00e8 calata nell'evoluzione della giurisprudenza costituzionale: negli Stati Uniti, in Germania ed in Italia, per esempio, si \u00e8 sviluppato un processo graduale di considerazione della necessit\u00e0 del riequilibrio tra i generi. Questi processi hanno permesso l'affermazione della dottrina costituzionale della parit\u00e0 tra i sessi, respingendo la possibilit\u00e0 di accordare gli uomini e le donne uno status giuridico diverso di diritti e doveri e di tenere ancora le donne fuori dal mercato del lavoro.\nAnche l'Unione europea sostiene la necessit\u00e0 di ispirare le sue politiche in maniera trasversale al conseguimento dell'esigenza di parit\u00e0 tra i generi nelle condizioni di partenza, anche mediante azioni positive: da ultimo, il paragrafo 17 delle linee guida per il Bilancio Ue 2017 \u201cricorda che il \"gender mainstreaming\" (parit\u00e0 di genere) deve sostenere le politiche dell'Unione come principio orizzontale, e chiede che la Commissione metta in pratica il principio del \"gender mainstreaming\" nella preparazione della bozza di bilancio per il 2017\u2033."}
{"id": "4089911", "revid": "599013", "url": "https://it.wikipedia.org/wiki?curid=4089911", "title": "Aleksandr Semenovi\u010d \u0160i\u0161kov", "text": ""}
{"id": "4089921", "revid": "192549", "url": "https://it.wikipedia.org/wiki?curid=4089921", "title": "Il terrore dalla sesta luna (romanzo)", "text": "Il terrore dalla sesta luna (titolo originale \"The Puppet Masters\") \u00e8 un romanzo di fantascienza del 1951 scritto da Robert A. Heinlein. \n\u00c8 uno dei primi racconti lunghi di Heinlein e in esso mancano gli approfondimenti su tematiche sociali che diventeranno l'elemento distintivo della sua produzione matura. \nNel 1994 ne \u00e8 stata realizzata una trasposizione cinematografica omonima per regia di Stuart Orme, con Donald Sutherland nel ruolo di protagonista.\nStoria editoriale.\nIl romanzo originale di Heinlein, che era di 96.000 parole, fu ridotto a circa 60.000 parole sia per l'edizione in volume, pubblicata dalla Doubleday nel dicembre del 1951, sia per quella a puntate di \"Galaxy Science Fiction\" (settembre, ottobre, novembre 1951). \nPer la versione di \"Galaxy\" il curatore H. L. Gold oper\u00f2 anche un'ampia riscrittura, senza il consenso di Heinlein.\nNel 1990, due anni dopo la morte di Heinlein, con il consenso della vedova Virginia Heinlein, ne venne pubblicata una versione ampliata che comprende materiale che era stato tagliato nella vecchia edizione perch\u00e9, nel 1951, il libro era stato ritenuto troppo lungo e controverso per il mercato.\nLa versione integrale, decenni pi\u00f9 tardi, non sembrava pi\u00f9 cos\u00ec audace come nel 1951.\nAd esempio, la versione integrale del libro inizia con Sam che si sveglia a letto con una bionda che aveva casualmente rimorchiato la sera prima senza nemmeno preoccuparsi di imparare il suo nome; nella vecchia edizione era stata omessa ogni menzione su di lei.\nLa versione del 1951 chiarisce che gli uomini posseduti dagli invasori perdono ogni impulso sessuale - un elemento essenziale nelle prime parti della trama - ma l'editore originale ha completamente tagliato ogni riferimento al fatto che, quando i \"burattinai\" scoprono la sessualit\u00e0 umana, intraprendono orge selvagge, trasmesse in diretta in TV nelle aree sotto il loro controllo.\nTrama.\nIl 12 luglio 2007 al quartier generale del \"Servizio\" arriva una singolare segnalazione: qualcuno ha visto atterrare un disco volante nell'Iowa. L'agente \"Sam\" viene immediatamente allertato dal \"Vecchio\", che dirige la baracca: le autorit\u00e0 locali parlano di uno scherzo, ma sei agenti sono stati inviati per controllare, e nessuno di loro ha ancora fatto arrivare un rapporto convincente. Il Vecchio decide di prendere in mano direttamente la questione ed indagare di persona, e si reca sul posto con Sam e Mary, altra agente del Servizio, a cui Sam non riesce a restare indifferente. Sar\u00e0 proprio questa caratteristica di \"Mary\" ad indirizzare l'indagine nella giusta direzione: scoprono cos\u00ec un misterioso parassita che sembra in grado di prendere il totale controllo delle persone su cui si installa. Riescono a catturarne uno che per\u00f2 muore nel trasporto, per cui quando si recano dal Presidente per metterlo al corrente direttamente del pericolo non ottengono molto credito. Una seconda spedizione mandata per procurarsi un filmato dell'infestazione fallisce, ma uno dei componenti viene infestato da un parassita, che poi si installa su \"Sam\". Quest'ultimo riesce a fuggire dai controlli, partecipando contro la sua volont\u00e0 ai piani degli organismi alieni per diffondersi tra gli esseri umani, fino a quando il Vecchio riesce a catturarlo, recuperando vivo anche il parassita che lo aveva infettato. Una volta ristabilito, Sam pu\u00f2 quindi spiegare al Vecchio come le persone infettate si muovono, e cosa abbia fatto per estendere il contagio. Ma al Vecchio serve di pi\u00f9, e sa come fare per ottenerlo: vuole che Sam venga reinfettato per poter interrogare direttamente il parassita. Usando la minaccia di utilizzare Mary nel ruolo di ospite il Vecchio obbliga Sam alla collaborazione, e in questo modo recupera dati interessanti, compresa la reale provenienza degli invasori: Titano, la sesta luna di Saturno. Sam, una volta liberato, esasperato per essere stato usato reagisce violentemente, ma di fronte ai risultati raggiunti alla fine cambia idea, scusandosi anche con Mary per averla accusata di essersi prestata al ricatto. \nA questo punto il materiale raccolto riesce a convincere del terribile pericolo anche le alte sfere di Washington, ma l'infestazione ha oramai colpito in profondit\u00e0, e dopo aver scoperto che anche l'entourage del Presidente non \u00e8 pi\u00f9 immune, vengono messe in campo contromisure estreme. Una prima operazione di controffensiva in profondit\u00e0 fallisce miseramente, e Sam ne approfitta per sposare Mary e passare con lei una breve vacanza in una zona sicura. Ma non esiste pi\u00f9 sicurezza, e stavolta tocca a Mary finire preda di un parassita, da cui Sam riuscir\u00e0 a salvarla solo a prezzo di una lotta senza esclusione di colpi. Al ritorno sul campo la situazione risulter\u00e0 essersi volta al peggio, ma dopo la cattura di un disco volante appena atterrato Mary vedr\u00e0 riaffiorare ricordi del suo passato, che si riveleranno preziosi per mettere a punto un'arma in grado di debellare il nemico. Da bambina infatti, quando viveva su una colonia extraterrestre, era gi\u00e0 stata coinvolta in un tentativo poi fallito di infestazione dei parassiti venuti da Titano, salvandosi solo grazie ad una malattia locale in grado di colpire entrambe le specie, da cui era riuscita a sopravvivere. Nella vittoriosa controffensiva, messa a punto grazie alle nuove informazioni, toccher\u00e0 a Sam salvare il Vecchio caduto sotto il controllo di un parassita. \nNel finale, anni dopo, Sam e Mary partono con una spedizione diretta a Titano, per il contrattacco."}
{"id": "4089922", "revid": "287204", "url": "https://it.wikipedia.org/wiki?curid=4089922", "title": "Don Hutson", "text": "\u00c8 considerato da molti il primo ricevitore moderno.\nNella sua stagione da senior all'Universit\u00e0 dell'Alabama nel 1934, Hutson fu classificato nella prima formazione All-American da sei differenti organizzazioni e nella seconda formazione da un'altra. Dopo la sua carriera da Alabama, si un\u00ec ai Green Bay Packers nel 1935 e si ritir\u00f2 nel 1945 dopo 11 stagioni.\nHutson \u00e8 accreditato per aver creato molte delle traiettorie dei passaggi della NFL dei giorni nostri. Nella sua epoca era un ricevitore dominante ed \u00e8 largamente considerato uno dei migliori wide receiver della storia, detenendo quasi tutti i pi\u00f9 importanti primati per un ricevitore all'epoca del suo ritiro. Hutson detiene ancora i seguenti record: maggior numero di stagioni da leader della lega in passaggi ricevuti (8), maggior numero di stagioni consecutive da leader nei passaggi ricevuti nella lega (5), maggior numero di stagioni da leader della lega in yard ricevute (7), maggior numero di stagioni consecutive da leader della lega in yard ricevute (4), maggior numero di stagioni da leader della lega in passaggi da touchdown ricevuti (9), maggior numero di stagioni consecutive da leader della lega in passaggi da touchdown ricevuti (5), maggior numero di stagioni da leader della lega in punti segnati (5) e maggior numero di stagioni consecutive da leader della lega in punti segnati (5).\nCarriera professionistica.\nWide receiver.\nQuando si laure\u00f2 ad Alabama, Hutson fu poco considerato da diverse squadre della NFL a causa della sua bassa statura. Molti allenatori credevano non sarebbe stato in grado di adattarsi alle dinamiche del football professionistico ma Curly Lambeau dei Packers vide in Hutson il ricevitore perfetto per il suo attacco basato sui passaggi, che all'epoca era guidato dal quarterback Arnie Herber e da Johnny \"Blood\" McNally.\nPrima dell'esistenza del draft, i giocatori di college potevano firmare con qualsiasi squadra essi volessero e, mentre Hutson firm\u00f2 un contratto con Green Bay, ne sigl\u00f2 anche un altro con Brooklyn, con entrambi i contratti che giunsero negli uffici della NFL nello stesso momento. Il presidente della lega Joseph Carr dichiar\u00f2 che Hutson sarebbe andato Green Bay, dal momento che il contratto coi Packers riportava una data pi\u00f9 antecedente di quella di Brooklyn.\nI tifosi dei Packers ricevettero un'anteprima delle qualit\u00e0 di Hutson nella sua prima partita. Nella prima giocata della carriera, Hutson ricevette un passaggio da touchdown di 83 yard da Arnie Herber. Fu il primo di 99 touchdown segnati su ricezione, un record NFL record che sarebbe resistito per 44 anni dopo il suo ritiro. Steve Largent super\u00f2 il record di Hutson nel 1989, anche se 3 dei 100 touchdown di Largent giunsero contro giocatori di riserva. Il record stagionale di Hutson di 18 touchodown su ricezione nel 1942 resistette per 42 anni fino a quando Mark Clayton lo super\u00f2 nel 1984, un anno in cui il quarterback dei Miami Dolphins Dan Marino complet\u00f2 pi\u00f9 passaggi (362) di tutti i passaggi tentanti dai Packers del 1942 (330).\nIn un'epoca in cui un gioco di successo tramite i passaggi era una cosa virtualmente sconosciuta, Don Hutson e i Green Bay Packers ne fecero il fulcro dei loro successi. Hutson detenne 18 dei principali record NFL all'epoca del ritiro, diversi dei quali resistettero per decenni e altri che devono ancora essere superati.\nDue volte, nel 1941 e nel 1942, Hutson fu nominato MVP della NFL. Nel 1941, egli divenne il primo ricevitore a superare il muro dei 50 passaggi ricevuti in stagione e nella stagione successiva divenne il primo atleta a raggiungere quota mille yard ricevute in stagione. In totale, Hutson ricevette 488 passaggi per 7.991 yard. Egli segn\u00f2 anche tre touchdown su corsa e altri tre TD su ritorno da intercetti, per un totale di 105. Hutson guid\u00f2 la NFL in ricezioni per 8 volte nel corso delle sue 11 stagioni, comprese cinque volte consecutive (1941\u20131945). Egli guid\u00f2 la NFL in yard ricevute per sette, comprese quattro volte consecutive nel periodo 1941-44. Guid\u00f2 inoltre la lega in punti segnati per cinque annate consecutive (1941\u201345). Hutson detiene tuttora il maggior numero medio di touchdown a partita (0,85) per un wide receiver.\nDifesa e special team.\nPer molte delle sue 11 undici stagioni, Hutson fu anche il kicker dei Packers. Egli trasform\u00f2 172 extra point e sette field goal per un altro record della lega con 823 punti. Egli guid\u00f2 la lega in extra point segnati e tentanti nel 1941, 1942 e 1945 e in field goal segnati nel 1943.\nCome molti giocatori della sua epoca, Hutson giocava sia in attacco che in difesa. In difesa, Hutson fu un'ottima safety che intercetto 30 passaggi negli ultimi sei anni di carriera. Il massimo stagionale di Hutson fu nel 1943, quando intercett\u00f2 8 passaggi in sole 10 gare. Nel 1940, egli guid\u00f2 la NFL con 6 intercetti."}
{"id": "4089927", "revid": "767487", "url": "https://it.wikipedia.org/wiki?curid=4089927", "title": "Fabularasa", "text": "I Fabularasa sono un gruppo musicale italiano originario di Bari.\nLa loro musica \u00e8 difficilmente etichettabile: un sound di chiara matrice jazz e fusion, con inserti ispirati alla musica etnica in particolare mediterranea, con testi in italiano, molto curati, scritti e cantati da Luca Basso, \nStoria.\nIl gruppo si \u00e8 formato a Bari nel febbraio 2004. Dopo avere inizialmente provato diversi chitarristi, a partire dall'agosto 2004 la formazione si stabilizza con Luca Basso (voce), Vito Ottolino (chitarre), Leopoldo Sebastiani (basso) e Giuseppe Berlen (batteria), musicisti di varia estrazione e con esperienze pregresse in altre formazioni.\nNel 2005 hanno vinto il concorso di Musicultura con il brano \"Fiorile\".\nNel 2007 hanno pubblicato il loro primo album, \"En plein air\" per la Radar Music/Egea.\nNell'estate del 2010 hanno realizzato una mini tourn\u00e9e con Paul McCandless degli Oregon. L'anno successivo sono stati invitati al Premio Tenco.\nIl 28 maggio 2012 hanno pubblicato il secondo album \"D'amore e di marea\", sempre per la Radar/EGEA a cui \u00e8 seguita una mini tourn\u00e9e con Gabriele Mirabassi.\nL'album \"D'amore e di marea\" ottiene ottime recensioni dalla critica classificandosi al terzo posto, a soli due voti dal primo, nella categoria 'Miglior album dell'anno' alla Targa Tenco.\nNell'estate del 2016 hanno realizzato una tourn\u00e9e con Paul McCandless in Italia e in Slovenia.\nHanno suonato inoltre con Bruno De Filippi, Nicola Stilo."}
{"id": "4089931", "revid": "196390", "url": "https://it.wikipedia.org/wiki?curid=4089931", "title": "Aeroporto Internazionale Sangster", "text": ""}
{"id": "4089933", "revid": "2033069", "url": "https://it.wikipedia.org/wiki?curid=4089933", "title": "Living Single", "text": "Living Single \u00e8 una serie televisiva statunitense in 118 episodi trasmessi per la prima volta nel corso di 5 stagioni dal 29 agosto 1993 al 1\u00ba gennaio 1998.\n\u00c8 una sitcom incentrata sulle vicende di sei amici che condividono esperienze personali e professionali a Brooklyn. Durante la prima televisiva, \"Living Single\" \u00e8 diventata una delle pi\u00f9 popolari sitcom afro-americane del periodo. La serie fu prodotta da Yvette Lee Bowser in collaborazione con la Warner Bros. Television.\nTrama.\nQuattro donne e due uomini vivono la vita da single nel cuore di Brooklyn, New York, in due appartamenti nello stesso edificio. Un appartamento \u00e8 condiviso da un trio di donne indipendenti e un altro da una coppia di amici maschi che si conoscono da quando hanno trascorso la loro giovinezza in Cleveland, Ohio. Nel primo appartamento, Khadijah James, redattrice di una rivista mensile, vive con la sua dolce ma ingenua cugina Synclaire James, un'aspirante attrice che lavora come sua segretaria, e con la sua amica d'infanzia di East Orange, New Jersey, Regina \"R\u00e9gine\" Hunter, una single in costante ricerca di un uomo benestante con cui trascorrere la sua vita. In seguito, R\u00e9gine diventa assistente ai costumi per una soap opera e lascia l'appartamento per andare a vivere con il suo fidanzato, Dexter Knight. Maxine \"Max\" Shaw, una spregiudicata avvocatessa e migliore amica di Khadijah dai tempi del college alla Howard University, frequenta spesso le tre donne e condivide con loro la sua giornata.\nKyle Barker vive nel secondo appartamento con Overton Wakefield Jones. Kyle \u00e8 un attraente agente di cambio con un'attrazione sessuale per Maxine, mentre Overton \u00e8 l'uomo della manutenzione per il proprietario dell'edificio e mostra un profondo affetto per Synclaire. Il rapporto tra Overton e Synclaire culmina nel matrimonio entro la fine della quarta stagione. Nella quinta stagione vanno a vivere insieme, lasciando l'appartamento a Kyle e a un nuovo personaggio, Roni DeSantos, una DJ di New York. Si viene poi a sapere che Roni DeSantos aveva avuto una storia con Ira Lee \"Tripp\" Williams III, un cantautore e nuovo coinquilino di Khadijah e R\u00e9gine. Synclaire si unisce poi ad una troupe d'improvvisazione comica dove guadagna l'attenzione di Tony Jonas, della Warner Bros. Television che la lancia nel ruolo di una suora per una nuova sitcom che sta sviluppando. Nel finale della quinta e ultima stagione, Khadijah incontra un vecchio amico di infanzia, Scooter, per il quale lascia l'appartamento nell'ultimo episodio.\nProduzione.\nLa serie, ideata da Yvette Lee Bowser, fu prodotta da SisterLee Productions e Warner Bros. Television e girata nel Columbia/Warner Bros. Ranch e nei Warner Brothers Burbank Studios a Burbank in California. Le musiche furono composte da Jamey Jazz e Stu Gardner.\nRegisti.\nTra i registi sono accreditati:\nSceneggiatori.\nTra gli sceneggiatori sono accreditati:\nDistribuzione.\nLa serie fu trasmessa negli Stati Uniti dal 29 agosto 1993 al 1\u00ba gennaio 1998 sulla rete televisiva Fox. \u00c8 stata distribuita anche in Danimarca con il titolo \"Singles\"."}
{"id": "4089938", "revid": "115533", "url": "https://it.wikipedia.org/wiki?curid=4089938", "title": "Aeroporto internazionale Ministro Pistarini", "text": ""}
{"id": "4089945", "revid": "115533", "url": "https://it.wikipedia.org/wiki?curid=4089945", "title": "Aeroporto Internazionale Grantley Adams", "text": ""}
{"id": "4089948", "revid": "339392", "url": "https://it.wikipedia.org/wiki?curid=4089948", "title": "Aeroporto Eros", "text": ""}
{"id": "4089951", "revid": "599013", "url": "https://it.wikipedia.org/wiki?curid=4089951", "title": "Porta Vercellina", "text": "Col nome di Porta Vercellina sono state designate, nel tempo, tre porte della citt\u00e0 di Milano, ricavate rispettivamente all'interno del perimetro romano, medievale e spagnolo sulla direttrice che conduce a Vercelli."}
{"id": "4089962", "revid": "86599", "url": "https://it.wikipedia.org/wiki?curid=4089962", "title": "Rafael Ferrando", "text": "Il Minor Planet Center gli accredita la scoperta di duecentotrentadue asteroidi, effettuate tra il 2001 e il 2011, in parte in collaborazione con Carlos Segarra e con il figlio Mizar Ferrando.\nGli \u00e8 stato dedicato l'asteroide 161545 Ferrando."}
{"id": "4089963", "revid": "171091", "url": "https://it.wikipedia.org/wiki?curid=4089963", "title": "Vallone di Saint Marcel", "text": ""}
{"id": "4089967", "revid": "28592", "url": "https://it.wikipedia.org/wiki?curid=4089967", "title": "Santuario di San Vittore", "text": ""}
{"id": "4089968", "revid": "599013", "url": "https://it.wikipedia.org/wiki?curid=4089968", "title": "Porta Comasina", "text": "Con Porta Comasina si identificano le tre diverse porte della citt\u00e0 di Milano, ricavate rispettivamente all'interno del perimetro romano, medievale e spagnolo."}
{"id": "4089969", "revid": "110157", "url": "https://it.wikipedia.org/wiki?curid=4089969", "title": "Dayco", "text": "Dayco \u00e8 azienda statunitense leader globale nella ricerca, progettazione, produzione e distribuzione di sistemi di trasmissione di motori e servizi aftermarket per automobili, camion, macchinari edili, agricoli e industriali.\nStoria.\nLa Dayco, acronimo di Dayton Corporation, fondata il 17 maggio 1905 a Dayton, Ohio, USA con il nome di Dayton Rubber Manufacturing Company, attualmente con sede a Roseville, nello Stato del Michigan, progetta, produce e distribuisce tubi flessibili e cinghie dentate in gomma, tenditori, pulegge, raccordi e adattatori per automobili, mezzi pesanti e macchine industriali, offre anche kit di componenti pronti per il montaggio finale, oltre a tutta l'attrezzatura e la documentazione per l'installazione, il montaggio e la taratura dei componenti.\nLa societ\u00e0 \u00e8 stata precedentemente nota come Dayco Corporation e ha cambiato il suo nome in Dayco Product LLC nel 1986. Nel 1993 avviene la svolta per l'azienda, infatti acquista dalla Pirelli per 170 miliardi di lire la divisione PTI Spa (Pirelli Trasmissioni Industriali Spa), proprietaria, tra l'altro, del marchio Isoran, mossa che far\u00e0 diventare la Dayco leader mondiale nel settore della trasmissione di potenza.\nIn base agli accordi, per i primi cinque anni dalla cessione i prodotti avevano il doppio marchio congiunto, Dayco-Pirelli o Dayco-Isoran, dopo tale periodo tutti i prodotti hanno marchio Dayco e/o Isoran o hanno il solo marchio del committente.\nLa Dayco possiede 18 stabilimenti, di cui 5 in Italia, 12 centri di distribuzione, di cui 2 in Italia, e 6 centri di ricerca e sviluppo, di cui 2 in Italia, con una forza lavoro superiore ai 4.000 dipendenti."}
{"id": "4089972", "revid": "110157", "url": "https://it.wikipedia.org/wiki?curid=4089972", "title": "Brooklyn South", "text": "Brooklyn South \u00e8 una serie televisiva statunitense in 22 episodi trasmessi per la prima volta nel corso di una sola stagione dal 1997 al 1998.\n\u00c8 una serie del genere poliziesco incentrata sulle vicende degli agenti di una stazione di polizia a sud di Brooklyn, New York.\nTrama.\nFrancis \"Frank\" Donovan \u00e8 il sergente di pattuglia che presiede ogni giorno nel 74\u00ba distretto di polizia di Brooklyn South per le assegnazioni dei turni agli ufficiali in divisa. Donovan \u00e8 un informatore per l'odiato Internal Affairs Bureau (IAB, la \"Interdisciplinare\"), e segretamente riferito al tenente Jonas Stan, che, nei primi episodi della serie, da ufficiale dello IAB diventa capitano di zona dopo le dimissioni del capitano Lou Zerola, caduto in disgrazia per evitare uno scandalo pubblico. Viene poi rivelato che Donovan \u00e8 diventato un informatore 15 anni prima per proteggere il padre, un poliziotto in pensione che vive in Florida, dalle accuse di corruzione.\nNell'episodio pilota, diversi agenti della stazione vengono accusati della morte di un arrestato che aveva ucciso diversi agenti in una sparatoria e che era stato malmenato a morte mentre era chiuso in una cella della struttura dalla poliziotta Ann-Marie Kersey, che aveva visto il suo fidanzto, anch'egli agente, perire per mano dello psicotico. La Kersey viene poi anche promossa di grado da Donovan. Nel corso dei restanti 21 episodi, la serie segue le vicende degli agenti, sia quelle professionali, come le azioni di polizia in strada, sia i loro rapporti personali, anche amorosi.\nProduzione.\nLa serie, ideata da David Milch e Steven Bochco, fu prodotta da Steven Bochco Productions e CBS Productions e girata a New York e a Los Angeles. Le musiche furono composte da Mike Post.\nRegisti.\nTra i registi sono accreditati:\nSceneggiatori.\nTra gli sceneggiatori sono accreditati:\nDistribuzione.\nLa serie fu trasmessa negli Stati Uniti dal 22 settembre 1997 al 27 aprile 1998 sulla rete televisiva CBS. In Italia \u00e8 stata trasmessa su RaiDue con il titolo \"Brooklyn South\".\nAlcune delle uscite internazionali sono state:"}
{"id": "4089979", "revid": "838137", "url": "https://it.wikipedia.org/wiki?curid=4089979", "title": "Zheng Bin", "text": ""}
{"id": "4089980", "revid": "729019", "url": "https://it.wikipedia.org/wiki?curid=4089980", "title": "Associated British Picture Corporation", "text": "La Associated British Picture Corporation (ABPC), originariamente chiamata British International Pictures (BIP), \u00e8 stata una societ\u00e0 britannica di produzione, distribuzione e proiezione cinematografica attiva dal 1927 fino al 1970.\nStoria.\nL'azienda \u00e8 stata fondata nel 1927 dall'avvocato scozzese John Maxwell dopo che aveva acquistato i British National Studios e il loro complesso degli Elstree Studios e averli fusi con il suo circuito cinematografico ABC, rinominando la societ\u00e0 in \"British International Pictures\". Nomin\u00f2 Joseph Grossman, gi\u00e0 direttore degli Stoll Studios, come il suo Studio Manager. L'azienda prosper\u00f2 sotto la gestione paternalistica di Maxwell e nel 1937, dopo l'acquisizione della British Path\u00e9, la societ\u00e0 venne rinominata Associated British Picture Corporation e fu in grado di controllare la produzione, distribuzione e proiezione dei film, e sfidare il dominio americano del settore. Tuttavia, dopo la morte di Maxwell nel 1940, la sua vedova Catherine vendette un gran numero di azioni alla Warner Bros., che, sebbene la famiglia Maxwell rimanesse l'azionista di maggioranza, riusc\u00ec ad esercitare un certo controllo.\nDurante i primi anni della compagnia, i lavori pi\u00f9 importanti furono quelli diretti da Alfred Hitchcock, incluso il film \"Ricatto\" del 1929. Hitchcock lasci\u00f2 l'azienda nel 1933 per la rivale Gaumont British.\nDopo la seconda guerra mondiale, la societ\u00e0, le cui produzioni erano prevalentemente a carattere locale, grazie al contratto con la Warner (diventata ormai il principale azionista, con il 40% dello studio), pot\u00e9 distribuire i suoi film negli Stati Uniti d'America. In questo periodo, l'azienda produsse alcuni dei suoi migliori film come \"The Dam Busters\", Ice Cold in Alex e Summer Holiday.\nDurante il 1955, ABPC divenne la capogruppo della nuova televisione britannica ITV.\nNel 1960, tuttavia, la fortuna della societ\u00e0 diminu\u00ec e, nel 1967, la Seven Arts Productions, nuova proprietaria della Warner, decise di disfarsi delle sue partecipazioni nella ABPC che nel 1969 fu acquistata dalla EMI. La ABPC l'anno successivo fu rinominata in EMI Films e successivamente in Thorn EMI Screen Entertainment. Nel 1986, l'azienda - compresa la controllata ABC cinema - \u00e8 stata venduta al Gruppo Cannon. L'intera filmografia della ABPC pass\u00f2 cos\u00ec come propriet\u00e0 di StudioCanal."}
{"id": "4089989", "revid": "709565", "url": "https://it.wikipedia.org/wiki?curid=4089989", "title": "The Wayans Bros.", "text": "The Wayans Bros. \u00e8 una serie televisiva statunitense in 101 episodi trasmessi per la prima volta nel corso di 5 stagioni dal 1995 al 1999.\n\u00c8 una sitcom incentrata sulle vicende dei fratelli Marlon e Shawn Williams (interpretati dalla coppia di comici, e fratelli anche nella vita reale, Marlon Wayans e Shawn Wayans, due dei fratelli Wayans).\nTrama.\nShawn e Marlon Williams sono due fratelli che vivono in un appartamento sulla Roosevelt Island a New York. Shawn possiede un'edicola nell'immaginario Neidermeyer Building. Nello stesso edificio, il loro padre John \"Pops\" Williams possiede un ristorante e Deirdre 'Dee' Baxter lavora come guardia di sicurezza.\nPersonaggi e interpreti.\nGuest star.\nPaula Abdul, Adrienne Barbeau, Beau Billingslea, Earl Billings, Johnny Brown, Orlando Brown, Angelle Brooks, Monica Calhoun, H\u00e9ctor Camacho, Bill Cobbs, Kelly Coffield, Busta Rhymes, Gary Coleman, Dee Jay Daniels, Melissa De Sousa, Michael Clarke Duncan, Missy Elliott, Chip Fields, En Vogue, Antonio Fargas, Carmen Filpi, Gloria Gaynor, Pam Grier, Pat Harrington, Jr., Lawrence Hilton-Jacobs, Shari Headley, Sherman Hemsley, Roy Jones, Jr., Tamala Jones, Tracey Cherelle Jones, Andre Jamal Kinney, Tembi Locke, Kenny Lofton, Faizon Love, Barney Martin, Bernie Mac, Christopher Michael, Garrett Morris, Iona Morris, Elise Neal, Ron O'Neal, Devika Parikh, Jack Plotnick, Richard Roundtree, Ronnie Schell, Kellita Smith, Nick Spano, BernNadette Stanis, Keith Sweat, Tammy Townsend, Thea Vidale, Steve Vinovich, Adam West, Kym Whitley, Fred Willard.\nProduzione.\nLa serie, ideata da Leslie Ray, Shawn Wayans, Marlon Wayans e David Steven Simon, fu prodotta da Baby Way Productions, Next to Last Productions e Warner Bros. Television. Le musiche furono composte da Tom Rizzo.\nRegisti.\nTra i registi sono accreditati:\nSceneggiatori.\nTra gli sceneggiatori sono accreditati:\nDistribuzione.\nLa serie fu trasmessa negli Stati Uniti dall'11 gennaio 1995 al 20 maggio 1999 sulla rete televisiva The WB Television Network.\nAlcune delle uscite internazionali sono state:"}
{"id": "4089993", "revid": "46931", "url": "https://it.wikipedia.org/wiki?curid=4089993", "title": "The Wayans Bros", "text": ""}
{"id": "4089994", "revid": "1851848", "url": "https://it.wikipedia.org/wiki?curid=4089994", "title": "Yuri Floriani", "text": "Ha gareggiato per la squadra italiana alle Olimpiadi di Londra del 2012 nei 3000 m siepi."}
{"id": "4090003", "revid": "767487", "url": "https://it.wikipedia.org/wiki?curid=4090003", "title": "Diga di Piora", "text": "La diga di Piora o diga del Rit\u00f2m \u00e8 una diga a gravit\u00e0 situata in Svizzera, nel Canton Ticino, nel comune di Quinto.\nDescrizione.\nHa un'altezza di 27 metri e il coronamento \u00e8 lungo 309 metri. Il volume della diga \u00e8 di 36.000 metri cubi.\nIl lago creato dallo sbarramento, il lago Ritom, ha un volume massimo di 53,9 milioni di metri cubi, una lunghezza di 2,5\u00a0km e un'altitudine massima di 1850\u00a0m s.l.m.\nLo sfioratore ha una capacit\u00e0 di 86 metri cubi al secondo.\nLe acque del lago vengono sfruttate dalle Ferrovie Federali Svizzere (FFS), che forniscono energia alle proprie linee ferroviarie."}
{"id": "4090006", "revid": "767487", "url": "https://it.wikipedia.org/wiki?curid=4090006", "title": "1964 - Allarme a N.Y. arrivano i Beatles!", "text": "1964 - Allarme a N.Y. arrivano i Beatles (\"I Wanna Hold Your Hand\") \u00e8 un film del 1978 diretto da Robert Zemeckis.\nIl titolo originale del film fa riferimento alla canzone \"I Want to Hold Your Hand\" dei Beatles.\nTrama.\n9 febbraio 1964: i Beatles sono sbarcati da due giorni negli Stati Uniti, scatenando un enorme entusiasmo tra i giovani del Paese, e stanno per esibirsi in diretta televisiva all'\"Ed Sullivan Show\". Quattro amiche del New Jersey decidono di andare a New York per vedere i Beatles dal vivo, a loro si aggiungono altri due amici. Una volta a New York i ragazzi riescono ad eludere i controlli della polizia e ad entrare nell'hotel dove risiedono i Beatles."}
{"id": "4090007", "revid": "163662", "url": "https://it.wikipedia.org/wiki?curid=4090007", "title": "Comed\u00eca", "text": ""}
{"id": "4090013", "revid": "830939", "url": "https://it.wikipedia.org/wiki?curid=4090013", "title": "Luigi Coletti", "text": "Biografia.\nEntrato in contatto fin dai tempi del ginnasio-liceo con i pi\u00f9 illustri eruditi locali (quali Luigi Bailo e Augusto Serena), dopo aver conseguito la laurea in Giurisprudenza presso l'Universit\u00e0 di Padova, continu\u00f2 nella sua inclinazione di studioso e di critico d'arte.\nCombatt\u00e9 da volontario la prima guerra mondiale meritando la medaglia d'argento al valor militare.\nNel 1919 spos\u00f2 la marchesa Eugenia Campanari.\nCattolico convinto, ader\u00ec al fascismo fin dal suo sorgere e ne rappresent\u00f2 le tendenze in ambito culturale. Nel 1932 successe all'abate Bailo quale conservatore del Museo e della Pinacoteca civica di Treviso, dei quali promosse, con chiaro e razionale metodo storico, un importante riordino. A lui si deve la costituzione del \"Museo della casa trevigiana\" a Casa da Noal. Partecip\u00f2 ai dibattiti concernenti il patrimonio storico e artistico della citt\u00e0, sostenendo fermamente la necessit\u00e0 di valorizzare le mura di fra' Giocondo, la loggia dei Cavalieri e la chiesa di San Francesco, facendosi inoltre promotore assieme all'amico Giuseppe Fiocco dell'acquisto per la Biblioteca comunale dei preziosi manoscritto di Gustavo Bampo.\nUna serie di importanti pubblicazioni gli apr\u00ec la carriera accademica: fu prima libero docente di Storia dell'arte presso l'Universit\u00e0 di Padova, successe quindi a Roberto Longhi nella cattedra all'Universit\u00e0 di Bologna; nel 1939 vinse la cattedra a Pisa, gi\u00e0 di Matteo Marangoni. Nel 1946 accett\u00f2 di trasferirsi a Trieste, dove venne in seguito eletto preside della facolt\u00e0 di Lettere. Cess\u00f2 la docenza attiva nel 1957.\nFu promotore e presidente degli \"Amici dei monumenti\" a difesa e illustrazione del patrimonio artistico trevigiano. Colpito in seguito da una sorta di damnatio memoriae per la sua convinta adesione al fascismo, nel 1998 fu pienamente riscattato da un convegno celebrato in sua memoria a Treviso, i cui atti comparvero l'anno seguente, sotto l'egida della Fondazione Mazzotti, a cura di Antonio Diano.\nOpere.\nI pi\u00f9 importanti scritti sulla storia e sui beni storici e artistici di Treviso sono certamente il volume \"Treviso\" (Bergamo 1926) e il monumentale \"Catalogo delle cose d'arte e di antichit\u00e0 di Treviso\" (Roma 1935).\nLa sua attivit\u00e0 di critico d'arte si concretizz\u00f2 soprattutto nei tre volumi dedicati ai \"Primitivi\": \"Dall'arte benedettina a Giotto\" (1941), \"I Senesi e i Giotteschi\" (1946) e \"I Padani\" (1947), opere che lo posero tra i pi\u00f9 eminenti medievalisti italiani.\nScrisse inoltre numerose monografie tra le quali:"}
{"id": "4090021", "revid": "124500633", "url": "https://it.wikipedia.org/wiki?curid=4090021", "title": "Valeria Straneo", "text": "Biografia.\nNel 2004 si \u00e8 sposata con Manlio Esposito, con il quale ha avuto due figli: Leonardo, nato nel 2006, e Arianna, nata nel 2007. Malata di sferocitosi ereditaria, dopo un intervento di asportazione della milza, si \u00e8 migliorata meritandosi la convocazione in nazionale ai Giochi olimpici di nella maratona, grazie al sostegno della stessa FIDAL e del dott. Pierluigi Fiorella, ottenendo l'ottavo posto con un tempo di 2h25'27\".\nNel 2013 ha corso a New York la mezza maratona in 1h13'57\" e la stessa distanza in Sudafrica in 1h19'. Il 28 aprile partecipa e vince la Chia Laguna Half Marathon (a Chia in Sardegna), con il tempo di 1h13'50\". Nello stesso anno ha conquistato l'oro nella mezza maratona ai Giochi del Mediterraneo che si sono svolti a Mersin, in Turchia, stabilendo il nuovo record della manifestazione in 1h11'00\", distaccando nettamente l'algerina Souad A\u00eft Salem e la turca \u00dcmm\u00fc Kiraz.\nIl 10 agosto conquista la medaglia d'argento nella maratona ai Mondiali di Mosca, concludendo la sua prova in 2h25'58\": dopo aver condotto in testa quasi tutta la gara viene superata nel finale dalla keniota Edna Kiplagat che bissa cos\u00ec il successo del precedente campionato mondiale. Il 6 ottobre 2013 vince la Rock'n'roll Half Marathon di Lisbona in 1h09'21\".\nIl 16 agosto 2014 conquista agli Europei di Zurigo, la medaglia d'argento nella maratona. Il 28 ottobre vince la mezza maratona di Bari, in 1h17'56\"."}
{"id": "4090027", "revid": "297031", "url": "https://it.wikipedia.org/wiki?curid=4090027", "title": "Harald Dohrn", "text": "Biografia.\nHarald, uno dei figli del celebre biologo marino Anton Dohrn, trascorse l'infanzia con la sua famiglia a Napoli, dove il padre gestiva l'omonima Stazione zoologica. Nel 1904 si diplom\u00f2 al liceo di Monaco di Baviera, il \"Wilhelmsgymnasium\". Nel 1912 assunse, assieme a suo fratello Wolf Dohrn, la carica di capo della Hellerau Festspielhaus di Dresda e si convert\u00ec alla fede cattolica. Dopo la tragica morte di Wolf Dohrn, nel 1914, subentr\u00f2 come suo successore alla guida del progetto e continu\u00f2 a condurlo nello spirito del fratello, nonostante le difficolt\u00e0 dovute alla prima guerra mondiale. Nel 1922 acquist\u00f2 il Palazzo dei Festival dal suo fondatore Karl Schmidt, grazie ai suoi beni di famiglia aumentati dall'iperinflazione dovuta alla crisi economica, al fine di preservare gli obiettivi fondamentali del progetto: sperimentare nuove forme artistiche di vita e di progetti di edilizia popolare.\nNon pot\u00e9 per\u00f2 prevenire i problemi finanziari del 1933 e fu costretto a vendere tutto, nel 1938, con l'avvento del Nazismo. A seguito della cessione del terreno al governo, si trasfer\u00ec tre anni dopo, nel 1941, nella sua residenza al lago Tegernsee e inizi\u00f2 una pratica di terapia fisica. \nSua figlia Herta spos\u00f2, nello stesso anno, Christoph Probst, un membro della Rosa Bianca. Dohrn divenne cos\u00ec un simpatizzante dell'associazione e fu preso di mira dalla giustizia nazista, ma fu inizialmente assolto nel 1943. Nel 1945 partecip\u00f2 con suo fratello Hans ad una chiamata alla libert\u00e0 di azione in Baviera. Fu ucciso da un commando delle SS il 29 aprile 1945, poco prima dell'invasione americana."}
{"id": "4090028", "revid": "726373", "url": "https://it.wikipedia.org/wiki?curid=4090028", "title": "It's Like, You Know...", "text": "It's Like, You Know... \u00e8 una serie televisiva statunitense in 25 episodi di cui 19 trasmessi per la prima volta nel corso di 2 stagioni dal 1999 al 2000 e 6 nel 2001 (durante la prima televisiva fu annullata dopo i primi 19 episodi, gli ultimi 6 episodi furono trasmessi dal maggio all'ottobre del 2001).\n\u00c8 una sitcom incentrata sulla vita a Los Angeles vista attraverso gli occhi di un irriducibile newyorchese, Arthur Garment (interpretato da Chris Eigeman).\nTrama.\nLo scrittore e giornalista di Manhattan Arthur Garment sembra un pesce fuor d'acqua tra i ricchi oziosi personaggi di Hollywood. Nel pilot il suo personaggio arriva con malcelata ostilit\u00e0, intento ad osservare, con satira amara, tutte le assurdit\u00e0 e gli eccessi della cultura di Los Angeles. Durante il soggiorno con un vecchio amico del college, Garment si ritrova per\u00f2 sempre pi\u00f9 diviso tra il disprezzo per gli atteggiamenti narcisistici della West Coast e l'attrazione verso la rilassata fantasia che costantemente lo circonda.\nProduzione.\nLa serie, ideata da Peter Mehlman, fu prodotta da 42 Pound Productions, DreamWorks Television e EWH3 Productions e girata a Los Angeles in California. Le musiche furono composte da W.G. Snuffy Walden e Danny Pelfrey.\nRegisti.\nTra i registi sono accreditati:\nSceneggiatori.\nTra gli sceneggiatori sono accreditati:\nDistribuzione.\nLa serie fu trasmessa negli Stati Uniti dal 24 marzo 1999 all'ottobre del 2001 sulla rete televisiva ABC.\nAlcune delle uscite internazionali sono state:"}
{"id": "4090033", "revid": "1543377", "url": "https://it.wikipedia.org/wiki?curid=4090033", "title": "Yale University Press", "text": "Yale University Press \u00e8 una casa editrice universitaria statunitense legata alla Yale University.\nFu fondata nel 1908 da George Parmly Day ed \u00e8 diventata un servizio ufficiale della Yale University nel 1961, restando finanziariamente e operativamente autonoma.\nPubblica circa 200 nuovi libri in brossura e 100 nuovi tascabili ogni anno e conta pi\u00f9 di 3.000 libri in stampa.\nHa vinto cinque National Book Awards, due National Book Critics Circle Awards e quattro Premi Pulitzer."}
{"id": "4090040", "revid": "599013", "url": "https://it.wikipedia.org/wiki?curid=4090040", "title": "Discepole del Sacro Cuore", "text": "Le Discepole del Sacro Cuore sono un istituto religioso femminile di diritto pontificio.\nStoria.\nLa congregazione fu fondata ad Acaya l'11 aprile 1929 da Santina De Pascali (1897-1981), gi\u00e0 suora compassionista.\nL'istituto fu eretto in congregazione di diritto diocesano da Francesco Minerva, vescovo di Lecce, il 25 dicembre 1967.\nLe Discepole del Sacro Cuore ricevette il pontificio decreto di lode il 1\u00ba luglio 1973.\nAttivit\u00e0 e diffusione.\nLe suore si dedicano alla cura e all'educazione dell'infanzia e della giovent\u00f9 in asili e pensionati universitari, all'assistenza agli anziani in case di riposo e ad altre opere sociali.\nOltre che in Italia (Basilicata, Calabria, Lazio, Lombardia, Puglia), sono presenti in Madagascar e in Canada; la sede generalizia \u00e8 in via Monteroni a Lecce.\nAlla fine del 2008 la congregazione contava 126 religiose in 15 case."}
{"id": "4090061", "revid": "682087", "url": "https://it.wikipedia.org/wiki?curid=4090061", "title": "Giunta municipale", "text": ""}
{"id": "4090064", "revid": "196390", "url": "https://it.wikipedia.org/wiki?curid=4090064", "title": "Aeroporto Internazionale Atat\u00fcrk", "text": ""}
{"id": "4090069", "revid": "439868", "url": "https://it.wikipedia.org/wiki?curid=4090069", "title": "Palazzo Bentivoglio (Ferrara)", "text": "Palazzo Bentivoglio \u00e8 un edificio monumentale che si trova in via Garibaldi, a Ferrara. Fu antica dimora signorile e a lungo sede del tribunale cittadino, ospita uffici e appartamenti privati.\nStoria.\nIl palazzo, edificato nel 1449 per volont\u00e0 del duca Borso d'Este, come dono al suo consigliere Pellegrino Pasini, divenne poi abitazione del principe Alberto d'Este e dei conti Roverella.\nDivenuto propriet\u00e0 della casata bolognese dei Bentivoglio, fu ristrutturato nel 1585 per volont\u00e0 del marchese Cornelio Bentivoglio col prospetto, ideato, secondo gli storici da Pirro Ligorio, gi\u00e0 attivo a Roma ed eseguito dall'architetto locale Giovan Battista Aleotti. \nCome attestano le lapidi poste in facciata, nel palazzo risiedettero il poeta Ercole Bentivoglio, i cardinali Guido e Cornelio, vi soggiorn\u00f2 il generale Napoleone Bonaparte nel 1796 e qui spir\u00f2 il celebre ingegnere idraulico Teodoro Bonati da Bondeno nel 1820.A Bonati \u00e8 infatti dedicata una targa sul lato destro del portone, apposta nel 1820.\nDopo il secondo conflitto mondiale Palazzo Bentivoglio divenne sede del Tribunale di Ferrara, e dopo accurati restauri sede di prestigiosi uffici e signorili abitazioni.\nArchitettura.\nIl prospetto di Palazzo Bentivoglio, di gusto romano manierista, sembra ispirarsi alla facciata del cos\u00ec detto Palazzo Spada a Roma, per la quale lo stesso architetto Ligorio lavor\u00f2.\nIl portale bugnato sormontato da volute e le finestre del pian terreno con alte mensole, sono di ordine ionico ed intervallate da armature con frecce, lance e bandiere in bassorilievo, motivo che si ripete oltre il marcapiano sul fronte del piano nobile, dove, in corrispondenza del portale, campeggia imponente lo stemma della casata Bentivoglio circondato da figure allegoriche. La facciata \u00e8 coronata da un ricco fregio con cornicione.\nAll'interno i soffitti sono decorati da pitture a grottesca, realizzate nel XVII sec. dalla bottega dei Filippi, alla quale apparteneva anche Sebastiano, detto il \"Bastianino\"."}
{"id": "4090079", "revid": "686936", "url": "https://it.wikipedia.org/wiki?curid=4090079", "title": "Mohamed Sanu", "text": "Carriera.\nCincinnati Bengals.\nIl 27 aprile 2012, Sanu fu scelto nel corso del terzo giro del Draft 2012 dai Cincinnati Bengals. Il primo touchdown su ricezione della carriera lo segn\u00f2 nella settimana 10 contro i New York Giants. Sanu segn\u00f2 anche nei due turni successivi: un touchdown contro i Kansas City Chiefs e due contro gli Oakland Raiders. La sua stagione da rookie si concluse con 16 ricezioni per 154 yard e 4 touchdown.\nIl primo touchdown della stagione 2013, Sanu lo segn\u00f2 nella vittoria della settimana 11 contro i Cleveland Browns. Battendo i Vikings nella settimana 16, i Bengals ottennero la loro terza qualificazione ai playoff consecutiva, un fatto senza precedenti per la franchigia, col giocatore che sengn\u00f2 il suo secondo TD del 2013. La sua seconda stagione regolare si concluse con 455 yard ricevute e 2 touchdown disputando tutte le 16 partite, tutte tranne due come titolare.\nNella settimana 2 del 2014, Sanu divenne il ricevitore principale della squadra in quella sfida dopo l'infortunio a A.J. Green a inizio gara, rispondendo con 83 yard ricevute e un touchdown che fruttarono la vittoria sugli Atlanta Falcons. La settimana successiva pass\u00f2 un touchdown per Andy Dalton, il secondo della carriera, da 18 yard. La sua annata si chiuse al secondo posto dei Bengals con 790 yard ricevute.\nAtlanta Falcons.\nIl 10 marzo 2016, Sanu firm\u00f2 un contratto quinquennale del valore di 32,5 milioni di dollari con gli Atlanta Falcons. Nella prima stagione con la nuova maglia ricevette 653 yard e 4 touchdown giocando sul lato opposto della stella Julio Jones. And\u00f2 a segno anche nelle due gare di playoff vinte contro Seattle Seahawks e Green Bay Packers che portarono i Falcons a disputare il Super Bowl LI. Il 5 febbraio 2017 part\u00ec come titolare nella finalissima in cui i Falcons furono battuti ai tempi supplementari dai New England Patriots dopo avere sprecato un vantaggio di 28-3 a tre minuti dal termine del terzo quarto.\nNew England Patriots.\nIl 22 ottobre 2019 Sanu fu ceduto ai New England Patriots in cambio di una scelta del secondo giro del draft NFL 2020. Il 2 agosto 2020 fu messo in lista PUP, per essere attivato due giorni dopo. Il 3 settembre 2020 fu svincolato.\nSan Francisco 49ers.\nIl 15 settembre 2020 Sanu firm\u00f2 un contratto di un anno con i San Francisco 49ers."}
{"id": "4090103", "revid": "767487", "url": "https://it.wikipedia.org/wiki?curid=4090103", "title": "Istocompatibilit\u00e0", "text": "L'istocompatibilit\u00e0 \u00e8 la propriet\u00e0 delle cellule di un tessuto di essere riconosciute come proprie da parte dell'organismo e non essere quindi identificate ed eliminate dal sistema immunitario. Tale condizione si realizza tramite l'espressione di proteine di membrana appartenenti al complesso maggiore di istocompatibilit\u00e0.\nRiveste un'importanza cruciale nell'immunologia dei trapianti."}
{"id": "4090120", "revid": "253269", "url": "https://it.wikipedia.org/wiki?curid=4090120", "title": "Serge Nubret", "text": "Biografia.\nNato in Guadalupa, si trasfer\u00ec a Parigi, in Francia, nel 1950. Gi\u00e0 noto a livello locale per le sue strabilianti doti atletiche, pochi anni dopo si inser\u00ec pienamente nel mondo del Bodybuilding e, nel 1970, conquist\u00f2 il secondo posto nella competizione di Mr Universo organizzato dalla NABBA (National Amateur Bodybuilders Association).\nNubret rimase attivo principalmente negli anni 70, quando conquist\u00f2 un numero notevole di titoli e riconoscimenti. Sempre nel 1970 vinse il titolo di Mr. Europa nella categoria \"altezza pari o superiore a \".\nEsord\u00ec poi al Mr. Olympia nell'anno 1972, partecipando nella categoria di \"atleti sotto le 200 libbre ()\" e conquistando il 3\u00ba posto.\nDal 1973 al 1975 tent\u00f2 invano di conquistare il titolo di Mr Olympia nella categoria sopra le 200 libbre (), arrivando 2\u00ba nel '73 (secondo ad Arnold Schwarzenegger), 3\u00b0 nel '74 e di nuovo 2\u00b0 nel '75 a Pretoria, Sudafrica (secondo nuovamente ad Arnold Schwarzenegger).\nLa contesa finale tra i 3 finalisti, Nubret (2\u00ba posto), Schwarzenegger (1\u00ba posto) e Lou Ferrigno (3\u00ba posto) \u00e8 raccontata nel celebre film - documentario \"Uomo d'acciaio\" (1977).\nNubret continu\u00f2 ad ottenere importanti riconoscimenti e successi sino al 1982, anno della sua ultima vittoria, quando decise di ritirarsi definitivamente dalle competizioni professionistiche all'et\u00e0 di 44 anni. Tuttavia, continu\u00f2 ad allenarsi almeno fino all'et\u00e0 di 60 anni, mantenendo un fisico incredibilmente voluminoso e proporzionato.\nDopo gravi problemi di salute dal 2009, mor\u00ec all'et\u00e0 di 72 anni in una casa di riposo il 19 aprile 2011 a Pierrefitte-sur-Seine."}
{"id": "4090122", "revid": "15756", "url": "https://it.wikipedia.org/wiki?curid=4090122", "title": "Calibro (teoria dei grafi)", "text": "Nella teoria dei grafi, il calibro (in inglese \"girth\") di un grafo \u00e8 la lunghezza del ciclo pi\u00f9 corto contenuto nel grafo. Se il grafo non contiene alcun ciclo (\u00e8 cio\u00e8 un grafo aciclico), il suo calibro si definisce infinito.\nAd esempio, un ciclo di ordine 4 (quadrato) ha calibro 4. Anche una griglia ha calibro 4, e una maglia triangolare ha calibro 3. Un grafo con calibro pari a 4 o superiore \u00e8 senza triangoli.\nGabbie.\nUn grafo cubico (tutti i vertici hanno grado 3) di calibro formula_1 \u2013 cio\u00e8 pi\u00f9 piccolo possibile \u2013 \u00e8 noto come una gabbia formula_1 o come una gabbia (3,formula_1). Il grafo di Petersen \u00e8 l'unica gabbia 5 (\u00e8 il pi\u00f9 piccolo grafo cubico di calibro 5), il grafo di Heawood \u00e8 l'unica gabbia 6, il grafo di McGee \u00e8 l'unica gabbia 7 e il grafo di Tutte-Coxeter \u00e8 l'unica gabbia 8. Possono esistere gabbie multiple per un dato calibro. Per esempio ci sono tre gabbie 10 non isomorfiche, ognuna con 70 vertici: la gabbia 10 di Balaban, il grafo di Harries e il grafo di Harries-Wong.\nCalibro e colorazione dei grafi.\nPer un qualsiasi intero positivo formula_1 e formula_5, esiste un grafo con un calibro almeno di formula_1 e un numero cromatico almeno di formula_5; ad esempio, il grafo di Gr\u00f6tzsch \u00e8 senza triangoli e ha numero cromatico 4, e ripetendo la costruzione di Jan Mycielski usata per formare il grado di Gr\u00f6tzsch produce grafi senza triangoli con numero cromatico arbitrariamente grande. Paul Erd\u0151s fu il primo a provare il risultato generale, usando il metodo probabilistico. Pi\u00f9 precisamente, dimostr\u00f2 che un grafo aleatorio su formula_8 vertici, formato scegliendo indipendentemente se includere ogni bordo con probabilit\u00e0 formula_9, ha, con probabilit\u00e0 che tende a 1 quando formula_8 va a infinito, al massimo formula_11 cicli di lunghezza formula_1 o minore, ma non ha alcun insieme indipendente di dimensione formula_13. Perci\u00f2, eliminare un vertice da ogni ciclo corto lascia un grafo pi\u00f9 piccolo con calibro maggiore di formula_1, in cui ogni classe di colore di una colorazione deve essere piccola e che quindi richiede almeno formula_15 colori in una qualsiasi colorazione.\nConcetti correlati.\nIl calibro dispari e il calibro pari di un grafo sono le lunghezze rispettivamente del pi\u00f9 breve ciclo dispari e del pi\u00f9 breve ciclo pari.\nPensato come la minore lunghezza di un ciclo non banale, il calibro ammette generalizzazioni naturali come sistole 1 o sistoli superiori in geometria sistolica."}
{"id": "4090132", "revid": "122255561", "url": "https://it.wikipedia.org/wiki?curid=4090132", "title": "Chiesa di Santa Maria e San Vitale", "text": "La chiesa di Santa Maria e San Vitale, soprannominato localmente duomo, \u00e8 una chiesa di stile neogotico che si trova a Montecchio Maggiore. All'epoca della sua costruzione, gli anni 1860, il luogo prescelto era all'incontro delle due contrade che formavano il comune di Montecchio Maggiore, sulla piazza denominata piazza del mercato e successivamente piazza Marconi, dominata dal palazzo Gualdo e come sfondo il colle con i castelli di Romeo e Giulietta.\n\u00c8 dedicata a san Vitale di Milano.\nStoria.\nLa decisione della costruzione di una nuova chiesa per la parrocchia si deve all'arciprete don Antonio Simionati, sacerdote giunto a Montecchio nel 1846. L'idea della costruzione fu dettata dalle condizioni di vetustit\u00e0 dell'antica pieve, alla quale da tempo non si dedicavano cura e restauri, e dall'incremento della popolazione che richiedeva un luogo di culto pi\u00f9 capiente. La pieve, in seguito demolita, aveva origini precedenti al 1000 (probabilmente longobarde) e costituiva la fonte di ispirazione per tutte le chiese delle valli del Chiampo e dell'Agno, che qui confluivano.\nLe vicende politico-militari del 1848-1849 costrinsero a rinviare la costruzione della nuova chiesa. Il momento propizio si present\u00f2 all'inizio degli anni sessanta, quando nel 1863 fu affidato all'ingegnere vicentino Eugenio Volebele l'incarico di progettare il nuovo tempio.\nLo stile prescelto da Volebele per la chiesa \u00e8 il neogotico, forma architettonica che andava prendendo piede nella met\u00e0 dell'Ottocento, ma che rappresenta una eccezione nel panorama dell'architettura ecclesiale vicentina, dominata dallo stile neopalladiano.\nOttenuta l'approvazione del progetto da parte della reale Accademia di belle arti di Venezia, si apr\u00ec la via per altri passi di ordine amministrativo e, non meno importante, la ricerca di finanziamenti per la costruzione. Successivamente nel 1871, fu istituita una commissione di sorveglianza ed esecuzione dei lavori del nuovo tempio, e venne inoltre steso un regolamento su compiti e commissioni di quest'ultima.\nI lavori ebbero inizio tra il 12 e il 28 settembre 1873. Il 27 settembre del successivo anno ebbe luogo la cerimonia ufficiale della benedizione e posa della prima pietra dell'edificio sacro. Il giorno della cerimonia, il notaio Pietro Ceccato stese l'atto notarile della cerimonia, il quale, scritto su pergamena, fu deposto sotto la pietra benedetta entro un tubo di vetro contenente anche alcune monete dell'epoca.\nI lavori sembrarono proseguire speditamente ma non mancarono divergenze e incomprensioni tra i responsabili del progetto, che spinsero l'ing. Volebele a presentare formale rinuncia alla direzione dei lavori il 26 luglio 1883. Dall'estate dello stesso anno assunse la direzione e sorveglianza dei lavori l'ing. Giovanni Zambler, che apport\u00f2 sostanziali modifiche al progetto iniziale, le quali prevedevano tra l'altro la soppressione di alcune finestre e l'apertura di altri finestroni a bifora nella parte superiore della navata. Il progetto di Zambler non sembr\u00f2 per\u00f2 soddisfare la Reale Accademia delle Belle Arti, che lament\u00f2 l'insufficiente documentazione grafica del progetto. Dopo tante controversie per l'approvazione, solo nell'inverno del 1886 il progetto venne approvato.\nDal 1887 i lavori ripresero speditamente, sotto l'occhio vigile dal capomastro Gerardo Marchioro; il duomo cominci\u00f2 a prendere una forma definitiva, e presto venne ultimata la copertura.\nCon solenne benedizione la chiesa fu inaugurata il giorno 21 agosto 1892; a ricordo dell'avvenimento venne affissa su una parete della sacrestia una lapide.\nCampanile.\nIl campanile, che si innalza alla sinistra della chiesa, \u00e8 di pi\u00f9 recente costruzione rispetto al duomo. Con la costruzione della chiesa era stato eretto un piccolo campanile che non superava i 10 metri di altezza. Esso prest\u00f2 servizio fino al 1955, anno in cui fu demolito per lasciare posto al nuovo campanile. Nella primavera del 1948, per volere dell'allora arciprete don Francesco Ferrari, ebbero inizio i lavori per la costruzione del nuovo campanile. Il lavoro fu affidato a due imprese edili di Montecchio Maggiore, su progetto dei due ingegneri Ascanio Pagello ed Enrico Fontana. I lavori ebbero termine nel 1955, realizzandosi in tal modo lo svettante campanile esistente, che si erge fino a una altezza totale di 72 metri. Nello stesso anno vennero installate 9 campane fuse dalla fonderia De Poli e nell'anno seguente venne issata la decima campana fusa dalla medesima fonderia. Si tratta quindi di un concerto di 10 campane in tonalit\u00e0 di Do con la campana maggiore che pesa 1865\u00a0kg. Sono inceppate alla veronese con la possibilit\u00e0 del suono sia manuale sia automatico.\nDescrizione.\nIl tempio \u00e8 stato interamente costruito con pietre estratte dalle cave dei colli sovrastanti la cittadina di Montecchio, fatto che lega l'architettura al suo paesaggio in modo inscindibile, come da volere degli ideatori del tempio.\nAll'interno della chiesa si conservano altari e dipinti provenienti dall'antica pieve demolita, tra i quali una pala d'altare settecentesca del pittore vicentino Giovanni Antonio De Pieri, un trittico quattrocentesco in pietra. Oltre a opere minori dell'Ottocento, sono presenti affreschi del pittore Carlo Costantino Tagliabue realizzati nel 1909, mentre tra le opere contemporanee si annoverano una \"Via crucis\" e un grande crocifisso dipinti in stile trecentesco."}
{"id": "4090138", "revid": "196390", "url": "https://it.wikipedia.org/wiki?curid=4090138", "title": "Aeroporto Internazionale Bole", "text": ""}
{"id": "4090140", "revid": "298229", "url": "https://it.wikipedia.org/wiki?curid=4090140", "title": "Dennis Taylor", "text": "Campione del mondo 1985 e ritiratosi dal professionismo nel 2000, svolge l'attivit\u00e0 di commentatore televisivo.\nPassato al professionismo nel 1972 fece il suo debutto ai campionati del mondo nel 1973, perdendo di misura contro Cliff Thorburn al primo turno. Dopo due semifinali perse nel 1975 and 1977, Taylor raggiunse la sua prima finale nel campionato del 1979, ma perse 24\u201316 contro il debuttante Terry Griffiths.\nDopo aver raggiunto la semifinale nel campionato mondiale del 1984, perdendo contro Steve Davis, Taylor gioc\u00f2 molto bene all'inizio della stagione 1984\u201385. In settembre per\u00f2 fu sconovolto dall'improvvisa morte della madre, cosa che caus\u00f2 il suo ritiro dal Jameson International. Il suo ritorno ad un importante torneo per il ranking avvenne nel tardo 1984, quando vinse il Rothmans Grand Prix battendo Cliff Thorburn 10\u20132 in finale.\nRaggiunse la sua seconda finale dei campionati mondiali nel 1985 nella quale incontr\u00f2 Steve Davis, incontrastato protagonista degli anni ottanta, numero uno del ranking e campione del mondo in carica. Questa finale \u00e8 ricordata come una delle pi\u00f9 appassionanti nella storia dello snooker, comunemente nota come \"the black ball final\", in quanto decisa all'ultimo frame giocandosi l'ultima bilia, la nera. Dopo oltre 14 ore di gioco a 17 frame pari, il punteggio era di 62 a 44 a favore di Davis. In un clima di grande tensione, con le sole bilie marrone, blu, rosa e nera sul tavolo a Davis sarebbe stata sufficiente la sola marrone da 4 punti per garantirsi la vittoria mentre Taylor doveva realizzarle tutte. Arrivato ad imbucarle fino alla rosa, risalendo al punteggio di 62 a 59 si contesero una difficile ultima bilia nera, sbagliandola tre volte ciascuno finch\u00e9 Taylor non riusc\u00ec nell'impresa, seguita fino a tarda notte, in diretta dalla BBC, da oltre 18 milioni di spettatori nel solo Regno Unito.\nNell'autunno dello stesso anno Taylor e Davis si incontrarono di nuovo in finale al Rothmans Gran Prix, ancora una volta in una finale decisa all'ultimo frame, ma questa volta perse 10-9. L'anno successivo al suo ritorno al Crucible Taylor perse 10\u20136 contro Mike Hallett al match di apertura del torneo. Taylor, noto per il suo senso dell'umorismo, ammise la sconfitta sventolando un fazzoletto bianco messo in cima alla stecca. Taylor vinse il Masters nel 1987 battendo in finale Alex Higgins e con Davis si giocarono anche la finale dell'Irish Masters del 1990, anche questa a favore di Davis per 9-4.\nLa forma di Taylor cal\u00f2 gradualmente negli anni novanta fino ad uscire dalla top 16 del ranking dopo il campionato mondiale del 1994. Si \u00e8 ritirato dal gioco professionistico nel 2000.\nTaylor \u00e8 anche noto per i curiosi occhiali che usava durante le partite, dalla grande montatura e dall'aspetto di occhiale rovesciato, questo per avere un ottimale traguardo attraverso le lenti quando era chinato sulla stecca per il colpo. Normalmente destro, \u00e8 stato anche uno dei primi giocatori a sviluppare una buona abilit\u00e0 nel giocare con la mano sinistra.\n\u00c8 commentatore per la BBC nei principali tornei, al fianco di Terry Griffiths e John Virgo. Ha pubblicato la sua autobiografia intitolata \"Frame by Frame\"."}
{"id": "4090143", "revid": "599013", "url": "https://it.wikipedia.org/wiki?curid=4090143", "title": "Pape Amadou N'Diaye", "text": "Carriera.\nCon la Nazionale senegalese ha preso parte alla Coppa d'Africa 2000."}
{"id": "4090146", "revid": "103703", "url": "https://it.wikipedia.org/wiki?curid=4090146", "title": "Antico Palazzo di Citt\u00e0", "text": ""}
{"id": "4090147", "revid": "380453", "url": "https://it.wikipedia.org/wiki?curid=4090147", "title": "Natalia Haniko\u011flu", "text": ""}
{"id": "4090148", "revid": "31886", "url": "https://it.wikipedia.org/wiki?curid=4090148", "title": "Swan (danzatore)", "text": "Biografia.\nDal 1997 ha praticato \"popping\" e \"locking\", il cui studio dal 2002 ha approfondito al di fuori dell'Italia, con alcuni membri di gruppi fondatori dei due stili, gli Electric Boogaloos (per il poppin') e gli Original Lockers (per il locking). Nel 2006 ha fondato con Kris la crew \"GangstaBoogaloos\". Considerato uno dei pionieri in Italia, per quanto riguarda i due stili sopra citati, ha formato la maggior parte dei ballerini italiani appassionati agli stessi. Opera nel territorio nazionale e internazionale con workshops, spettacoli, giurie, convention, con l'intento di divulgare la conoscenza e le tecniche del poppin' e del lockin'.\nRiconoscimenti.\nNel 2007, Greg Campbellock jr. gli ha consegnato l'\"High Achievement Lockin' Award\" per i suoi meriti nella diffusione della disciplina e per aver appreso il modo di fare dei padri fondatori di questa danza.\nTra le competizioni vinte, le edizioni 2007 e 2008 di Juste Debout Italy."}
{"id": "4090149", "revid": "599013", "url": "https://it.wikipedia.org/wiki?curid=4090149", "title": "Mbaye Badji", "text": "Carriera.\nCon la Nazionale senegalese ha preso parte alla Coppa d'Africa 2000."}
{"id": "4090150", "revid": "76963", "url": "https://it.wikipedia.org/wiki?curid=4090150", "title": "Chris Furrh", "text": ""}
{"id": "4090151", "revid": "767487", "url": "https://it.wikipedia.org/wiki?curid=4090151", "title": "Sisters (film 1914)", "text": "Sisters \u00e8 un cortometraggio muto del 1914 diretto da Ulysses Davis.\nProduzione.\nIl film fu prodotto dalla Vitagraph Company of America.\nDistribuzione.\nDistribuito dalla General Film Company, il film - un cortometraggio in una bobina - usc\u00ec nelle sale cinematografiche statunitensi il 16 novembre 1914."}
{"id": "4090152", "revid": "827882", "url": "https://it.wikipedia.org/wiki?curid=4090152", "title": "We're All Together Again for the First Time", "text": "We're All Together Again for the First Time \u00e8 un album registrato da un quintetto capeggiato da Dave Brubeck, pubblicato nel 1973 dalla casa discografica Atlantic.\nIl disco.\nIl titolo apparentemente contraddittorio dell'album ha un preciso significato. Con Dave Brubeck e la sezione ritmica che in quegli anni lo accompagnava (Jack Six al contrabbasso e Alan Dawson alla batteria) suonano i due sassofonisti che avevano composto il The Dave Brubeck Quartet: Paul Desmond, che vi aveva fatto parte dal 1951 al 1967 e Gerry Mulligan, che lo aveva sostituito fino al 1972. Il disco, quindi, vede per la prima volta riuniti insieme i due sassofonisti con il gruppo di Dave Brubeck, nell'ambito di una tourn\u00e9e che, partita dalla Nuova Zelanda, aveva toccato Australia, Giappone e Stati Uniti prima di approdare in Europa per una dozzina di date, nell'autunno del 1972.\nIl disco \u00e8 composto da brani presi da tre diversi concerti: i brani 1, 2 e 4 provengono dal concerto del 4 novembre al Philharmonie di Berlino (dove la versione del The Dave Brubeck Quartet con Gerry Mulligan aveva gi\u00e0 registrato un disco live nel 1970); il brano n. 3 \u00e8 stato registrato il 26 ottobre all'Olympia di Parigi; gli ultimi due brani provengono dal concerto del 28 ottobre a Rotterdam (auditorium De Doelen).\nTutti i brani sono composti da membri del gruppo, tranne l'ultimo che \u00e8 un classico della musica americana ed \u00e8 una breve esecuzione solistica di Dave Brubeck.\n\"Truth\", che apre l'album, \u00e8 una libera interpretazione del brano che Dave Brubeck aveva composto pochi anni prima nell'ambito di un ambizioso progetto di un \u201coratorio contemporaneo\u201d. In realt\u00e0, il brano originale \u00e8 preso solo come spunto iniziale, per lasciare poi spazio alla creativit\u00e0 individuale degli artisti.\n\"Unfinished Woman\" \u00e8 un brano composto da Gerry Mulligan nel suo tipico stile, connubio di atmosfera e semplicit\u00e0, dove Dave Brubeck la fa da protagonista, con scambi di contrappunti tra i due sassofonisti.\n\"Koto Song\" \u00e8 un brano, di impostazione blues, che la formazione \u201cclassica\u201d del Dave Brubeck Quartet aveva gi\u00e0 registrato in due diverse occasioni ed era stato ispirato a Brubeck dall'ascolto del Koto, uno strumento classico della tradizione giapponese, avvenuto a Kyoto alcuni anni prima. \u00c8 Paul Desmond a mettere in evidenza, in questo brano, l'eleganza del proprio stile musicale e la capacit\u00e0 di creare sinuose linee melodiche.\nIl quarto brano della scaletta \u00e8 il celebre \"Take Five\", l'icona musicale del Dave Brubeck Quartet che in questa versione assume una nuova dimensione grazie al connubio tra i due sassofonisti.\nGli ultimi due brani provengono dal concerto di Rotterdam, forse il pi\u00f9 apprezzato dagli spettatori tra tutti quelli inclusi nella tourn\u00e9e. \"Rotterdam Blues\" inizia con un \u201csolo\u201d di Dave Brubeck, ritornato sul palco per il ringraziamento al pubblico, al quale si uniscono la sezione ritmica e poi i sassofoni, in un crescendo completamente spontaneo. Per chiudere il concerto, Brubeck esegue poi da solo al pianoforte un breve accenno del classico \"Sweet Georgia Brown\", improvvisazione di un brano che Brubeck sostiene di non aver eseguito forse da vent'anni..\nIl disco \u00e8 stato riproposto in CD nel 1987, senza alcun cambiamento rispetto alla versione originale."}
{"id": "4090156", "revid": "4252", "url": "https://it.wikipedia.org/wiki?curid=4090156", "title": "Uncle Sam", "text": ""}
{"id": "4090160", "revid": "1603714", "url": "https://it.wikipedia.org/wiki?curid=4090160", "title": "Pittore BMN", "text": "Opere.\n\u00c8 stato individuato come il pittore dell'anfora del British Museum B 295; la lettera N \u00e8 l'abbreviazione di Nikosthenes la cui firma \u00e8 presente sul vaso in qualit\u00e0 di ceramista. Si tratta di una piccola anfora a collo distinto che riporta quattro scene di combattimento in palestra realizzate con la tecnica a figure nere. Lo stile di questo pittore non si trova su nessun altro vaso firmato appartenente all'officina di Nikosthenes, ma \u00e8 stato possibile attribuirgli un certo numero di vasi non firmati e di coppe dei piccoli maestri; tra queste ultime si ricordano una lip cup sempre al British Museum con Teseo e il Minotauro sul labbro e una band cup, con scena di combattimento, conservata a Berlino. Tutte le ceramiche attribuite al Pittore BMN, tra i primi ad operare nell'officina di Nikosthenes, sono decorate a figure nere."}
{"id": "4090174", "revid": "339392", "url": "https://it.wikipedia.org/wiki?curid=4090174", "title": "Aeroporto Internazionale di Cincinnati", "text": ""}
{"id": "4090189", "revid": "436907", "url": "https://it.wikipedia.org/wiki?curid=4090189", "title": "Live! - Live at The O2", "text": "Live! - Live at The O2 \u00e8 il secondo album dal vivo del gruppo musicale britannico Kasabian, pubblicato il 25 giugno 2012.\nIl disco.\nContenente il concerto soldout della band all'O2 Arena di Londra tenutosi il 15 dicembre 2011 e un documentario sulla vita in tour della band durante le date in Irlanda e in Regno Unito chiamato \"I Hear Voices\", \u00e8 stato pubblicato sia in formato CD+DVD che in Blu-ray Disc.\nAnnunciato gi\u00e0 dai primi giorni di maggio 2012, \u00e8 stato inizialmente presentato in anteprima in alcuni cinema selezionati del Regno Unito e dell'Irlanda il 30 maggio, accompagnato da un relativo trailer.\nRiguardo al disco e al film, Sergio Pizzorno si \u00e8 rivelato sorpreso da come sia venuto bene:"}
{"id": "4090190", "revid": "339392", "url": "https://it.wikipedia.org/wiki?curid=4090190", "title": "Top Girls Fassa Bortolo-Hausbrandt Caff\u00e8", "text": ""}
{"id": "4090195", "revid": "189857", "url": "https://it.wikipedia.org/wiki?curid=4090195", "title": "Tornado", "text": ""}
{"id": "4090200", "revid": "1442080", "url": "https://it.wikipedia.org/wiki?curid=4090200", "title": "AEGON International 2012 - Qualificazioni singolare maschile", "text": "Le qualificazioni del singolare maschile dell'AEGON International 2012 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale."}
{"id": "4090201", "revid": "92723", "url": "https://it.wikipedia.org/wiki?curid=4090201", "title": "\u0160tefan Uher", "text": "Biografia.\nSi laure\u00f2 alla facolt\u00e0 di cinema e televisione dell'Accademia di Arte delle Muse di Praga nel 1955. Fra i suoi colleghi all'accademia c'erano i futuri registi Martin Holl\u00fd e Peter Solan che inizi\u00f2 a lavorare presso gli studi cinematografici Koliba di Bratislava dopo la laurea.\nUher incominci\u00f2 dal cortometraggio. Il suo primo lungometraggio fu \"Noi della 9A\" (\"My z deviatej A,\" 1962) sulla vita di un gruppo di studenti quindicenni e sulla loro scuola. \"Il sole nella rete\" (\"Slnko v sieti\") fu il suo secondo lungometraggio.\nUher fece seguire \"Il sole nella rete\" da altri due film con lo stesso autore-scenografo Alfonz Bedn\u00e1r e con il cineoperatore Stanislav Szomol\u00e1nyi, successivamente professore di cinematografia all'Universit\u00e0 dello Spettacolo: \"L'organo\" (\"Organ\", 1964), e \"Le tre figlie\" (\"Tri dc\u00e9ry\", 1967).\nLa colonna sonora originale de \"Il sole nella rete\" \u00e8 di Ilja Zeljenka, un compositore di avanguardia di musica concreta, che aveva collaborato con Uher anche in \"Noi della 9A\" e che continu\u00f2 la sua collaborazione per altre sei pellicole.\nL'ultimo film di Uher e di Szomol\u00e1nyi, \"Allevava cavalli sul cemento\" (\"P\u00e1sla kone na bet\u00f3ne\", 1982) \u00e8 rimasta una delle produzioni pi\u00f9 popolari del cinema slovacco fino agli anni 2000.\nNel 1989 lo Stato gli confer\u00ec il titolo di Artista nazionale."}
{"id": "4090202", "revid": "436907", "url": "https://it.wikipedia.org/wiki?curid=4090202", "title": "Boc Maxima", "text": "Boc Maxima \u00e8 il primo album in studio registrato dal gruppo scozzese di musica elettronica Boards of Canada, pubblicato nel 1996.\nL'album venne autoprodotto con l'etichetta Music70 (di propriet\u00e0 degli stessi BoC) e non pi\u00f9 ristampato.\nIl disco.\nL'album venne pubblicato in tiratura limitata di 50 copie, distribuite dai membri del gruppo ad amici e parenti. Alcune delle tracce presenti nell'album (\"Wildlife Analysis\", \"Boc Maxima\", con il titolo \"Bocuma\", \"Roygbiv\" e \"Turquoise Hexagon Sun\") vennero riproposte due anni dopo nell'album \"Music Has the Right to Children\". \"Everything You Do Is a Ballon\" venne inserita all'interno dell'EP \"Hi Scores\"."}
{"id": "4090211", "revid": "85053", "url": "https://it.wikipedia.org/wiki?curid=4090211", "title": "Emissioni filateliche della Citt\u00e0 del Vaticano", "text": ""}
{"id": "4090218", "revid": "363629", "url": "https://it.wikipedia.org/wiki?curid=4090218", "title": "Emissioni filateliche della Citt\u00e0 del Vaticano sotto Giovanni Paolo II", "text": ""}
{"id": "4090223", "revid": "290948", "url": "https://it.wikipedia.org/wiki?curid=4090223", "title": "Alcol propilico", "text": ""}
{"id": "4090225", "revid": "287204", "url": "https://it.wikipedia.org/wiki?curid=4090225", "title": "Brandon Thompson", "text": "Carriera professionistica.\nCincinnati Bengals.\nConsiderato uno dei migliori defensive tackle disponibili nel Draft 2012, il 27 aprile 2012 Thompson fu scelto nel corso del terzo giro dai Cincinnati Bengals. Brandon debutt\u00f2 il 10 settembre nella prima gara della stagione, persa nettamente contro i Baltimore Ravens per 44-13 mettendo a segno un tackle. Nella sua stagione da rookie disput\u00f2 altre due partite, senza far registrare alcuna statistica.\nNella stagione 2013, gioc\u00f2 tutte le 16 partite stagionali, di cui sette come titolare, mettendo a segno 23 tackle e 1,5 sack."}
{"id": "4090226", "revid": "123177690", "url": "https://it.wikipedia.org/wiki?curid=4090226", "title": "Coppa di Serbia 2006-2007 (pallavolo femminile)", "text": "La Coppa di Serbia di pallavolo femminile 2006-2007 \u00e8 stata la 1\u00aa edizione della coppa nazionale di Serbia. Alla competizione hanno partecipato 14 squadre e la vittoria finale \u00e8 andata per la prima volta all'Odbojka\u0161ki klub Po\u0161tar.\nRegolamento.\nAlla competizione prendono parte sedici squadre: dieci provenienti dalla Superliga pi\u00f9 altre sei proveniente dalla Prva Liga e le altre categorie minori. Le gare degli ottavi di finale si svolgono in gara unica, mentre quelle dei quarti di finale in gare di andata e ritorno. Le quattro squadre vincenti ai quarti si qualificano per la final-four."}
{"id": "4090234", "revid": "686936", "url": "https://it.wikipedia.org/wiki?curid=4090234", "title": "Chimdi Chewka", "text": ""}
{"id": "4090236", "revid": "2176948", "url": "https://it.wikipedia.org/wiki?curid=4090236", "title": "Classe Falaj 2", "text": "I pattugliatori della classe Falaj 2, della Marina militare degli Emirati Arabi Uniti sono unit\u00e0 navali sviluppate sul progetto del tipo Saettia in dotazione all Guardia Costiera Italiana. La loro principale caratteristica \u00e8 il particolare progetto di tipo stealth che le rende difficilmente individuabili dai sistemi di scoperta radar.\nCaratteristiche.\nLe prime due unit\u00e0 sono realizzate in Italia dalla Fincantieri con opzione per altre due unit\u00e0 da realizzare negli Emirati. Le unit\u00e0 di questa classe si caratterizzeranno per l'elevata capacit\u00e0 e flessibilit\u00e0 nello svolgere differenti profili di missione, quali pattugliamento e sorveglianza l'autodifesa nei confronti di minacce aeree e di superficie e di attacco contro bersagli sia navali sia terrestri, in scenari operativi nazionali e internazionali.\nLe unit\u00e0 di questa classe hanno configurazione stealth, con un design sofisticatissimo per contenere la tracciabilit\u00e0 radar ed eludere i sistemi di sorveglianza nemici e verranno consegnate comprensive di piattaforma, sistema di combattimento e integrazione funzionale. Anche armamento ed elettronica sono italiani: il cannone principale sar\u00e0 il 76/62 della OTO Melara in configurazione Super Rapido Integral Stealth; sistema di combattimento, direzione del tiro e radar verranno forniti da Selex Sistemi Integrati. La Selex Communications sar\u00e0 responsabile per il sistema di comunicazioni, mentre la ditta Elettronica SpA realizzer\u00e0 il sistema di guerra elettronica. La Elettronica SpA, societ\u00e0 del gruppo Finmeccanica (rinominato Leonardo dal 2017), vanta un'attivit\u00e0 ormai ventennale nell'Emirato avendo una joint venture con la Baynunah Aviation Technology (ELTBAT) lavorando con le Forze Armate degli emirati, cui fornisce tecnologie all'avanguardia.\nLe unit\u00e0 classe Falaj2 hanno 28 uomini di equipaggio, una lunghezza di 55,7 metri e una stazza di 650 tonnellate a pieno carico. Le altre, la cui realizzazione era prevista su licenza e assistenza italiane, nelle infrastrutture dell'Abu Dhabi Shipbuilding, principale cantiere navale degli emirati, al 50% di propriet\u00e0 governativa. potrebbero essere realizzate dall'Etihad Ship Building LLC, joint venture creata nel 2010 tra Fincantieri, Al Fattan Shipyard Industry, proprietaria di un cantiere ad Abu Dhabi, e Melara Middle East nata per la progettazione, la produzione e la vendita di differenti tipi di navi civili e militari oltre ad attivit\u00e0 di manutenzione e riallestimento.\nCostruzione.\nIl contratto di costruzione di queste unit\u00e0 navali, che prevede un'opzione per altre due unit\u00e0 da realizzare negli Emirati, ha portato nel portafoglio di Fincantieri 184 milioni di euro \u00e8 stato siglato all'inizio del 2010. Gli Emirati Arabi Uniti avevano gi\u00e0 stipulato nel 2009 un contratto con la Fincantieri per la costruzione di una corvetta Classe Abu Dhabi sul progetto delle unit\u00e0 della Classe Comandanti, da costruire a Riva Trigoso e nello stabilimento spezzino di Muggiano, con opzione per una seconda unit\u00e0. Il contratto prevede oltre un'opzione da parte della Marina degli Emirati per ulteriori due unit\u00e0 gemelle, anche il trasferimento di tecnologia dell'azienda presso uno stabilimento locale.\nLa tradizionale cerimonia del taglio della lamiera che ha dato il via alla costruzione della prima delle due unit\u00e0 \u00e8 avvenuto il 4 novembre 2010, mentre l'impostazione sugli scali della prima unit\u00e0 e il taglio della prima lamiera della seconda unit\u00e0 sono avvenuti il 15 febbraio 2011, presso lo stabilimento spezzino di Muggiano, contestualmente al varo della corvetta. \nIl varo della prima delle due unit\u00e0 del tipo Saettia \u00e8 avvenuto il 19 gennaio 2012. alla cerimonia del varo erano presenti l'ingegnere Angelo Fusco, direttore mercato Italia della divisione navi militari di Fincantieri, il vice comandante delle Forze navali degli Emirati Arabi Uniti, generale di brigata Saeed bin Hamdan Al Nahyan, il comandante in capo del Dipartimento militare marittimo dell'Alto Tirreno, ammiraglio di squadra Andrea Campregher, l'Addetto Militare presso l'Ambasciata degli Emirati Arabi Uniti di Roma, generale Sultan al Swaidi, il capo dell'Ufficio allestimento e collaudo nuove navi di Marinalles La Spezia, capitano di vascello Paolo Pezzutti, e rappresentanti di Fincantieri e di maestranze del cantiere. Come da tradizione, dopo la lettura da parte di un Sottufficiale dell'equipaggio di un passo del Sacro Libro del Corano, i partecipanti hanno assistito alla rottura della bottiglia sullo scafo del Pattugliatore, a cui \u00e8 stato assegnato il nome \"Ghantoot\" e il distintivo ottico P 251.\nIl varo della seconda unit\u00e0, a cui era stato assegnato il nome Qarnen (P 252) (arabo: \u0642\u0631\u0646\u064a\u0646) e il distintivo ottico P 252 \u00e8 avvenuto l'8 giugno del 2012. Alla cerimonia del varo erano presenti l'ingegnere Ferdinando Tognini, direttore dei Cantieri del Muggiano e di Riva Trigoso, il colonnello Mohamed Abdullah, Comandante della Squadriglia dei Falaj2, e il Capo dell'Ufficio allestimento e collaudo nuove navi (MARINALLES La Spezia), capitano di vascello Paolo Pezzutti.\nIl pattugliatore Ganthoot, prima unit\u00e0 del tipo Saettia Stealth, e la corvetta \"Abu Dhabi\", dopo aver completato il loro allestimento presso Marinalles La Spezia sono state consegnate alla Marina Militare degli Emirati Arabi Uniti l'8 gennaio 2013. Alla cerimonia della consegna, conclusasi con l'alzabandiera erano presenti l'ingegnere Alberto Maestrini, direttore navi militari di Fincantieri, il generale Ibrahim Salem Mohamed Al-Musharrakh, capo di stato maggiore delle Forze navali degli Emirati Arabi Uniti, l'ammiraglio Alberto Gauzolino, Direttore di NAVISPELOG, in rappresentanza del Capo di Stato Maggiore della Marina Militare, l'ammiraglio Andrea Toscano, comandante in capo del Dipartimento militare marittimo dell'Alto Tirreno, l'ammiraglio Ernesto Nencioni, direttore generale armamenti navali, l'Ingegnere Ferdinando Tognini Direttore dei Cantieri del Muggiano e di Riva Trigoso, e varie autorit\u00e0 civili e militari italiane e degli Emirati Arabi Uniti.\nIl secondo pattugliatore del tipo Saettia Stealth, rinominato \"Salahah\" durante la fase di allestimento, \u00e8 stato consegnato il 22 aprile 2013. La cerimonia \u00e8 avvenuta alla presenza del direttore navi militari di Fincantieri, ingegnere Alberto Maestrini, del capo di stato maggiore delle Forze navali degli Emirati Arabi Uniti, generale Ibrahim Salem Mohamed Al-Musharrakh, del comandante in capo del Dipartimento militare marittimo dell'Alto Tirreno, ammiraglio di squadra Andrea Toscano, del capo dell'Ufficio allestimento e collaudo nuove navi (MARINALLES La Spezia), capitano di vascello Paolo Pezzutti, oltre a vari rappresentanti della ditta costruttrice e del cantiere."}
{"id": "4090237", "revid": "767487", "url": "https://it.wikipedia.org/wiki?curid=4090237", "title": "The Mystery of No. 47", "text": "The Mystery of No. 47 \u00e8 un film muto del 1917 diretto da Otis Thayer.\nLa sceneggiatura di J. Storer Clouston si basa sull'omonimo romanzo dello scrittore, pubblicato a New York nel 1911.\nProdotto dalla Selig Polyscope Company, aveva come interpreti Ralph Herz, Nellie Hartley, Louiszita Valentine, Frederick Eckhart, Casson Ferguson.\nTrama.\nIrwin Molyneaux, un collezionista di porcellane, \u00e8 considerato dagli amici e dai vicini di casa come un cittadino modello fino alla sera in cui la cuoca si licenzia e la moglie ne prende il posto per portare a termine una cena a cui \u00e8 invitato il vescovo Bedford. Per nascondere il fatto che la moglie \u00e8 in cucina, Molyneaux giustifica la sua assenza raccontando che \u00e8 partita. Ma non viene creduto, anzi. Il vescovo lo sospetta e Molyneaux viene accusato di aver ucciso la moglie e la cuoca. Ricercato da Scotland Yard, svela finalmente il mistero quando, sotto falso nome, si fa assumere da un giornale di Londra per cui deve fare delle indagini per ritrovare s\u00e9 stesso. La ricomparsa della moglie, viva e vegeta, lo scagiona completamente da ogni accusa. La cuoca, poi, si rivela essere la fidanzata di Lord Francis Phillamore.\nProduzione.\nIl film fu prodotto dalla Selig Polyscope Company (A Red Seal Play)\nDistribuzione.\nIl copyright del film, richiesto dalla Selig Polyscope Co., fu registrato il 28 maggio 1917 con il numero LP10864.&lt;br&gt;\nDistribuito dalla K-E-S-E Service, il film usc\u00ec nelle sale cinematografiche statunitensi il 4 giugno 1917.\nConservazione.\nNon si conoscono copie ancora esistenti della pellicola che viene considerata presumibilmente perduta."}
{"id": "4090238", "revid": "287204", "url": "https://it.wikipedia.org/wiki?curid=4090238", "title": "Ariel Martinez", "text": ""}
{"id": "4090239", "revid": "287204", "url": "https://it.wikipedia.org/wiki?curid=4090239", "title": "Soumbeila Diakite", "text": ""}
{"id": "4090245", "revid": "287204", "url": "https://it.wikipedia.org/wiki?curid=4090245", "title": "Miki Roqu\u00e8", "text": ""}
{"id": "4090246", "revid": "1851848", "url": "https://it.wikipedia.org/wiki?curid=4090246", "title": "Andrea Longo (sciatore)", "text": "Biografia.\nIn Coppa del Mondo di combinata nordica esord\u00ec il 28 febbraio 1992 a Lahti (4\u00b0) e ottenne l'unico podio il 14 gennaio 1997 in Val di Fiemme (2\u00b0).\nIn carriera prese parte a due edizioni dei Giochi olimpici invernali, (44\u00b0 nell'individuale, 11\u00b0 nella gara a squadre) e (22\u00b0 nell'individuale), e a 4 dei Campionati mondiali (6\u00b0 nella gara a squadre a Falun 1993 il miglior risultato).\nTra il 1995 e il 1999 prese saltuariamente parte ad alcune gare della Coppa del Mondo di sci di fondo, esordendo il 13 dicembre 1995 a Brusson (53\u00b0) e ottenendo come miglior risultato un 43\u00ba posto; nel salto con gli sci gareggi\u00f2 solo a livello nazionale."}
{"id": "4090250", "revid": "124896208", "url": "https://it.wikipedia.org/wiki?curid=4090250", "title": "Failure", "text": "I Failure sono un gruppo musicale statunitense formatosi nel 1990 a Los Angeles, California. La band divenne famosa nella prima parte degli anni novanta grazie alla sua musica che mescolava forti sonorit\u00e0 metal con melodie sperimentali e pop. Fu anche una delle poche band rock all'inizio degli anni novanta a unire i classici elementi del grunge a generi diversi e pi\u00f9 elaborati come space rock e metal, contribuendo a gettare le basi per quello che sarebbe diventato il post-grunge negli anni successivi.\nDopo essersi sciolta nel novembre del 1997, la band \u00e8 ritornata in piena attivit\u00e0 nel 2014."}
{"id": "4090267", "revid": "481666", "url": "https://it.wikipedia.org/wiki?curid=4090267", "title": "Marshall Stedman", "text": "Biografia.\nEdward Marshall Stedman, Jr. nacque a Bethel, nel Maine, il 16 agosto 1874, da Edward senior e da Eliza Putnam (nata Rice) Stedman. Suo padre era un ufficiale decorato di marina: al momento della sua morte nel 1939, era il pi\u00f9 vecchio superstite graduato dell'Accademia Navale degli Stati Uniti e uno dei soli tre ufficiali che avevano preso parte alla Guerra di Secessione.\nStedman ricevette la sua prima educazione a Chicago alla South Division High Scholl e alla Harvard Preparatory School prima di frequentare il Colorado College a Colorado Springs.\nPer alcuni anni intorno al 1900, Stedman visse a Gilpin County, nel Colorado, insieme a suo padre, sua sorella Agnes, la nonna Miriam, lo zio Josiah e poi con la moglie Myrtle. Notizie giornalistiche indicano che la sua famiglia fu coinvolta in un'avventura mineraria in una zona chiamata Charlemagne Lode.\nCarriera.\nMarshall Stedman inizi\u00f2 la sua carriera teatrale intorno ai diciott'anni, entrando nella compagnia di William Morris: nel dramma\"The Lost Paradise\" di Ludwig Fulda, ebbe il ruolo di Bob Appleton e, in quello di Sydney Grundy \"Sowing the Wind\", quello di Ned Annesley. Fece poi parte per due stagioni della compagnia di E. H. Sothern diventando una star in numerosi lavori teatrali in un atto e nel repertorio shakespeariano. Nel 1899, il suo nome appare a Broadway nel cast di \"The King's Musketeer\", in cui l'attore riveste i panni del duca di Buckingham.\nNel 1906, Stedman fu nominato preside del Chicago Musical College, una scuola di teatro in cui rest\u00f2 per quattro anni. In seguito, lavor\u00f2 per una stagione nel vaudeville prima di passare al cinema. Inizi\u00f2 con la Essanay e, pi\u00f9 tardi, con la Selig Polyscope Company dove lavor\u00f2 sia come attore che come regista, sceneggiatore e anche produttore. Anni dopo, Stedman sarebbe tornato a insegnare teatro alla Eagan School of Drama and Music di Los Angeles.\nMatrimoni.\nIl 13 gennaio 1900, Stedman si era sposato a Chicago con Myrtle C. Lincoln, una giovane attrice non ancora diciassettenne, discendente diretta di \"Abraham Lincoln\". La coppia, anni dopo, ebbe un figlio, Lincoln Stedman (1907-1948) che avrebbe fatto pure lui l'attore a Hollywood. I due attori si separarono nel 1919 e il matrimonio fin\u00ec in un divorzio poco tempo dopo.\nIn seguito, Stedman si spos\u00f2 con Rieka Kulaars, una donna dalle origini olandesi.\nMorte.\nMarshall Stedman mor\u00ec il 16 dicembre 1943 all'et\u00e0 di sessantanove anni a Laguna Beach, in California."}
{"id": "4090268", "revid": "729019", "url": "https://it.wikipedia.org/wiki?curid=4090268", "title": "Drink to Me", "text": "I Drink to Me sono un gruppo musicale indie rock di Torino, formatosi nel 2002.\nBiografia.\nOriginari di Ivrea, i Drink to Me nascono nel 2002 dall'incontro tra Marco Bianchi (voce, chitarra, synth), Carlo Casalegno (basso, voce), Pierre Chindemi (chitarra) e Francesco Serasso (batteria, voce). In seguito Pierre lascer\u00e0 il gruppo, che diverr\u00e0 quindi un trio.\nLa band inizia a registrare qualche canzone e autoproduce la demo \"0_Range\". Nel 2004 \u00e8 la volta del primo EP ufficiale, chiamato \"Drunk-On'S E.P.\" e pubblicato dalla Stuprobrucio Records. Il successivo \"The Beauty E.P.\" cattura l'attenzione del Madcap Collective, che li chiama per aprire la tappa torinese dei Franklin Delano. Dopo aver pubblicato \"Kralle Brau Session\" (2005) vengono chiamati dalla label londinese Midfinger Records, che propone alla band di registrare il successivo album in Inghilterra. Nel 2006 registrano a Londra il loro primo album ufficiale dal titolo \"Don't Panic, Go Organic!\" che esce nel 2008. L'album fu mixato da Andy Savours (Blonde Redhead, Yeah Yeah Yeahs, The Killers, The Horrors).\nNel 2009 pubblicano uno split album con gli Edible Woman. Nel marzo 2010 esce il loro secondo album dal titolo \"Brazil\", prodotto da Alessio Natalizia. Questo disco suscita la curiosit\u00e0 della critica e li porta a condividere il palco con gli Editors (il 12 aprile 2010) e a girare l'Europa. Nello stesso periodo pubblicano il video di \"B1\". Il loro stile \u00e8 caratterizzato da un pop elettronico in cui bassi pulsanti e atmosfere eclettiche e colorate offerte dall'utilizzo del synth la fanno da padrone. Sono stati accostati a band come MGMT e Animal Collective, mentre tra gli artisti che ispirano il frontman Marco Bianchi, come lui stesso ha dichiarato, vi sono Arthur Russell e Leonard Cohen.\nNel 2011 entrer\u00e0 in formazione Roberto Grosso Sategna e la band proseguir\u00e0 nei concerti, con tappe anche in Norvegia.\nIl 9 marzo 2012 esce il loro terzo album dal titolo \"S\", prodotto da Unhip Records. Il disco \u00e8 stato registrato da Massimiliano Moccia, mixato da Andrea Suriani agli Alpha Dept Studios di Bologna, e masterizzato da Carl Saff a Chicago. L'album viene accompagnato dal video di \"Future days\", diretto da Luca Lumaca. In giugno si esibiscono al Traffic Festival di Torino condividendo il palco con gli Orbital. Nello stesso mese, 4 canzoni dei Drink To Me saranno remixate da diversi artisti, tra cui i Casa del mirto, e pubblicati nella compilation \"rmxS\" (Unhip).\nNell'ottobre 2012 pubblicano il video di \"The elevator\", mentre nel gennaio 2013 quello di \"Picture of the Sun\". Nel dicembre 2012, l'album \"S\" si classifica al secondo posto nella classifica degli album italiani pi\u00f9 belli dell'anno secondo il webzine specializzato \"rockit.it\".\nCosmo solista.\nNel dicembre 2012, Marco Bianchi, con lo pseudonimo Cosmo, rende disponibili gratuitamente sul web tre sue cover di altrettante canzoni italiane.\nIl 4 giugno 2013 Cosmo pubblica il suo disco solista dal titolo \"Disordine\" (42Records), da cui vengono estratti i singoli \"Ho visto un Dio\" e \"Il digiuno\"."}
{"id": "4090271", "revid": "84184", "url": "https://it.wikipedia.org/wiki?curid=4090271", "title": "Martucci", "text": ""}
{"id": "4090273", "revid": "287204", "url": "https://it.wikipedia.org/wiki?curid=4090273", "title": "Pangai-noon", "text": "Pangai-noon (Gangrouquan, \u521a\u67d4\u62f3) uno stile di kung fu che appartiene alla classificazione geografica della categoria Nanquan. Insegnato da Shu Shi Wa, costitu\u00ec le basi per il karate Uechi-ry\u016b. Il nome Pangai-noon indica che le tecniche dell'arte sono met\u00e0 dure, e met\u00e0 morbide, e deriva dalla pronuncia di Okinawa del cinese originario.\nLa Trasmissione ad Okinawa.\nPangai-noon corrisponderebbe a Gangrou in Cinese e a G\u014dj\u016b in Giapponese, tanto che questo stile in giapponese sarebbe chiamato G\u014dj\u016b-ry\u016b (\u525b\u67d4\u6d41, in cinese Gangrouliu).\nSecondo Bishop, Shu Shi Wa (1869-1945) fu un insegnante e venditore ambulante di medicinali della provincia cinese di Fujian. La sua vita non \u00e8 documentata in seguito al probabile collegamento con la societ\u00e0 segrete che lavoravano per il rovesciamento della dinastia Qing e il ritorno alla dinastia Ming.\nPer Hokama il pi\u00f9 famoso studente di Shu fu Kanbun Uechi, un okinawense che rimase con lui dal 1897 al 1904. Nel 1904 quando ottenne il grado di istruttore anziano, Uechi apr\u00ec un dojo a Nansoye. Continu\u00f2 a far visita a Shu Shi Wa ogni anno, fino Okinawa nel 1909. Uechi studi\u00f2 con Shu Shi Wa per 13 anni.\nLa tecnica Pangai-noon si basava su parate morbide ed attacchi duri. Uechi impar\u00f2 tre kata Pangai-noon: Sanchin, Seisan e Sanseirui; egli non stette abbastanza a lungo con Shu Shi Wa per imparare il Sup\u0101rinpei. Si dice che il Pangai-noon fosse il pi\u00f9 veloce fra gli stili cinesi di quell'epoca.\nFonti Cinesi.\nSecondo Yang Liping lo stile \u00e8 stato tramandato a Wenzhou \u6e29\u5dde da Yang Shaoshui (\u6768\u7ecd\u6c34,1890-1968), che lo aveva appreso da Xu Yuzhao (\u5f90\u7389\u62db), probabilmente il \"Shu Shi Wa\" della tradizione di Okinawa. Yang insegn\u00f2 al proprio figlio, Yang Zhiguang (\u6768\u5fd7\u5149, 1917-1994), ed a svariati discepoli tra cui Mei Yiben (\u6885\u76ca\u672c).\nIl Gangrouquan \u00e8 anche chiamato Gangroufa \u521a\u67d4\u6cd5, cio\u00e8 Metodo Inflessibile Flessibile. Yang Yong scrive che \u00e8 popolare anche con i nomi Gongrou (\u529f\u67d4, conseguire la flessibilit\u00e0), Gongchou (\u516c\u4ec7, vendetta pubblica), Gongrou (\u653b\u67d4, Attacco Flessibile) e Gangrou (\u521a\u67d4). Per lui, che descrive quanto sarebbe riportato nel \"Nanquan Gangroufa \u5357\u62f3\u521a\u67d4\u6cd5\", un antico Registro del Pugilato, questo pugilato \u00e8 stato tramandato in epoca della dinastia Qing da Li Nanqin \u674e\u5357\u7434 e Li Shouhan \u674e\u5b88\u6c49, rispettivamente padre e figlio. Essi lo avrebbero appreso dal monaco Buddista Leixing Heshang \u96f7\u884c\u548c\u5c1a, del monastero Shaolin del Fujian, ma non vi sono fonti storiche attendibili a confermare questo fatto, fonti, come i \"Cangnan Xianzhi \u82cd\u5357\u53bf\u5fd7\", che invece parlano di Li Nanqin. Sempre secondo Yang Yong, il maestro Yang Jishu \u6768\u7ee7\u6811 avrebbe raccontato che nel 1820 il tempio Shaolin di Putian \u8386\u7530 nel Fujian fu dato alle fiamme. Il mercante di abiti Hu Yuancai \u80e1\u5143\u8d22, in questo periodo onor\u00f2 come suo maestro un Monaco Soldato che aveva abbandonato il Tempio. In seguito Hu trasmise le proprie conoscenze a Hu Zhenmu \u80e1\u632f\u6728, Yang Guangxing \u6768\u5149\u884c, Xu Yuzhao \u5f90\u7389\u62db. Questa ricostruzione si ricollega a ci\u00f2 che racconta Yang Liping.\nUn'altra versione \u00e8 riferita dal maestro Lin Zhuangeng \u6797\u4f20\u5e9a: il monaco Zhiwu Chanshi \u81f3\u609f\u7985\u5e08 fugg\u00ec nella zona di Pingyang \u5e73\u9633 dove prese come discepolo un abitante del luogo che si chiamava Huang Zhengtong \u9ec4\u6b63\u94dc insegnandogli il Gangrou Quanfa. il discepolo preferito di Huang fu Lin Kemiao (\u6797\u53ef\u6dfc,1889\uff0d1998\uff09, nonno di Lin Zhuangeng. Secondo i praticanti di Jinxiang \u91d1\u4e61(area di Cangnan \u82cd\u5357) che seguono gli insegnamenti di Wang Kuizeng \u738b\u594e\u589e questo stile sarebbe stato portato nella loro citt\u00e0 dal Jiangxi \u6c5f\u897f.\nAnche in questi racconti si possono individuare tre rami di Gangrouquan che per\u00f2 secondo Yang Yong hanno sequenze e modalit\u00e0 di eseguirle molto simili, riconducendole ad un'unica origine.\nSequenze.\nYang Liping elenca queste sequenze (Taolu) come appartenenti al Wenzhou Gangrouquan: Liquan (\u793c\u62f3,Pugilato Rituale); Liulu Quanniang (\u516d\u8def\u62f3\u5a18,Pugilato mamma in sei sequenze); Xicai (\u4e60\u8e29, allenare i passi); Sanbu (\u4e09\u6b65, tre passi); Sibu (\u56db\u6b65, quattro passi); Da Sibu (\u5927\u56db\u6b65, Grandi Quattro Passi); Wubu (\u4e94\u6b65, Cinque Passi); Qibu (\u4e03\u6b65, Sette Passi); ecc.\nL'articolo Yinyong Nanquan invece fornisce questo elenco: Chuanquan (\u8239\u62f3, Pugilato del Battello); Zhanzhanquan (\u65a9\u6218\u62f3, Pugilato che Spacca la Guerra), Shizi Zhanzhanquan (\u5341\u5b57\u65a9\u6218\u62f3, Pugilato che Spacca la Guerra a Forma di Croce), Caishou Zhanzhanquan (\u88c1\u624b\u65a9\u6218\u62f3), Xiao Sanzhan (\u5c0f\u4e09\u6218), Zhong Siping (\u4e2d\u56db\u5e73), Xiao Wuzhi (\u5c0f\u4e94\u6307), ecc."}
{"id": "4090275", "revid": "228587", "url": "https://it.wikipedia.org/wiki?curid=4090275", "title": "Lai Tung Pai", "text": "Lai Tung Pai (in Pinyin Lai Tong Pai, anche conosciuto come Panquan \u87e0\u62f3 reso in Poon Kuen, che pu\u00f2 essere tradotto in \"Pugno sinuoso o serpeggiante\"), \u00e8 un'arte marziale di origine cinese, provenienti dal Sil Lum (cinese tradizionale Shaolin) nel Guangdong provincia di Cina. L'arte fu sviluppata nel tempio di Kwangtung e successivamente spostato nel tempio Hoi Tung Temple quando il primo fu bruciato durante la dinastia Qing. Le date non sono note, come l'unica persona vivente, Kong Hoi (cognome anteposto come nella tradizione cinese), studi\u00f2 presso il tempio Hoi Tung nel XX secolo. Il grande maestro Kong \u00e8 un membro della Hong Kong Chinese Martial Art Association..\nCome altri stili del sud della Cina fa risalire la propria origine all'abate Zhishan Chanshi (\u81f3\u5584\u7985\u5e08, che all'interno della scuola \u00e8 detto Chi Sen).\nUn articolo in lingua cinese afferma che lo stile \u00e8 stato tramandato dal monaco Shaolin Fahai Chanshi \u6cd5\u6d77\u7985\u5e08 e praticato dal maestro Jiang Hai \u6c5f\u6d77 (dovrebbe trattarsi di Kong Hoi).\nFa Hai (Fa Hoi) \u00e8 inserito alla terza generazione dello stile.\nSpecifiche dello stile.\nLai Tung Pai \u00e8 uno stile di arte marziale Sil Lum (Shaolin)."}
{"id": "4090279", "revid": "1305772", "url": "https://it.wikipedia.org/wiki?curid=4090279", "title": "Stuhr (disambigua)", "text": ""}
{"id": "4090280", "revid": "110157", "url": "https://it.wikipedia.org/wiki?curid=4090280", "title": "Lupus Dei", "text": "Lupus Dei \u00e8 il secondo album studio del gruppo musicale power metal tedesco Powerwolf.\nL'album contiene 11 tracce ed \u00e8 stato pubblicato il 5 aprile 2007 sotto la Metal Blade Records."}
{"id": "4090281", "revid": "1501558", "url": "https://it.wikipedia.org/wiki?curid=4090281", "title": "Finale del campionato mondiale di calcio 1934", "text": "La finale del campionato mondiale di calcio 1934 fu l'incontro di calcio decisivo per l'assegnazione del .\nFu disputata il 10 giugno 1934 allo Stadio Nazionale (all'epoca ribattezzato \"Stadio del Partito Nazionale Fascista\") di Roma e vide la vittoria della Nazionale italiana su quella cecoslovacca, con il punteggio finale di 2-1, maturato nel corso del primo tempo supplementare.\nAntefatti.\nDopo l'edizione inaugurale della Coppa del Mondo del 1930 in Uruguay, la FIFA assegn\u00f2 l'organizzazione del secondo mondiale all'Italia, prima volta per un Paese europeo.\nLa nazionale italiana, attiva dal 1910, aveva conquistato la prima edizione della Coppa Internazionale (1927-1930), oltre ad una medaglia di bronzo al torneo olimpico di Amsterdam nel 1928.\nLa Cecoslovacchia era, dal canto proprio, una delle migliori nazionali europee del momento, al punto che la stampa aveva definito i suoi calciatori \"i maestri cecoslovacchi\".\nA livello di risultati, la squadra dell'Europa orientale era giunta terza nella citata edizione inaugurale della Coppa Internazionale 1927-1930 e alle Olimpiadi aveva raggiunto la finale nel torneo di Anversa 1920 (anche se poi fu privata della medaglia d'argento ed esclusa dal podio), mentre al torneo di calcio di Parigi nel 1924, non era andata oltre gli ottavi di finale.\nPrima del mondiale, le due squadre si erano gi\u00e0 affrontate dieci volte: nell'ultimo confronto, disputato il 7 maggio 1933 a Firenze e valevole per la Coppa Internazionale 1933-1935, gli \"azzurri\" erano prevalsi per 2-0, fissando il bilancio degli scontri diretti totali tra le due nazionali in tre vittorie per parte e quattro pareggi.\nIl cammino verso la finale.\nL'Italia si present\u00f2 ai nastri di partenza della seconda edizione del mondiale non da favorita. \nGli \"azzurri\", peraltro, nonostante fossero la selezione del Paese organizzatore del torneo, avevano dovuto cimentarsi nelle qualificazioni alla fase finale della Coppa del Mondo. A Milano, il 25 marzo 1934, l'Italia super\u00f2 la per 4-0. Il ritiro degli ellenici in vista del ritorno assicur\u00f2 alla Nazionale italiana la qualificazione al suo primo mondiale.\nPer la fase finale della Coppa Rimet, Vittorio Pozzo, commissario tecnico della Nazionale dal 1929, aveva convocato una rosa essenzialmente fondata sul blocco dei calciatori della Juventus, da quattro anni campione d'Italia in carica (tanto che la Nazionale veniva sovente denominata \"Nazio-Juve\"). Tra i bianconeri si distinguevano, tra gli altri, il portiere Combi (titolare a seguito dell'infortunio di Ceresoli), i difensori Bertolini e Caligaris, i centrocampisti Monti e Ferrari e gli attaccanti Orsi e Borel. Monti, tra l'altro, aveva gi\u00e0 disputato la finale del campionato mondiale di calcio 1930 con la maglia dell' ed era uno dei cinque oriundi sudamericani della Nazionale, a fianco di Guarisi (brasiliano), Guaita, Orsi e Demar\u00eda (argentini).\nIl \"leader\" della squadra azzurra era, per\u00f2, l'attaccante Meazza, in forza all'Ambrosiana-Inter. Un'altra punta assai prolifica era Schiavio, del Bologna.\nL'esile formula del mondiale del 1934 prevedeva da subito la fase ad eliminazione diretta. Negli ottavi di finale, gli \"azzurri\" furono sorteggiati contro gli , reduci dal sorprendente terzo posto ai mondiali del 1930. La partita, disputata a Roma il 27 maggio 1934, non ebbe storia: l'Italia si impose con un perentorio 7-1, con tripletta di Schiavio, doppietta di Orsi e marcature di Ferrari e Meazza.\nDi tutt'altra levatura fu l'avversario nei quarti di finale: la del celebre portiere Zamora. A Firenze, il 31 maggio, gli azzurri si trovarono in svantaggio al 29', a causa della segnatura di Regueiro. Al 44' Ferrari riport\u00f2 in parit\u00e0 il punteggio, che non si sblocc\u00f2 neanche ai tempi supplementari, complice la superba prestazione di Zamora, capace di sventare cinque palle goal italiane. \nIn occasione del gol del pareggio della formazione italiana, gli spagnoli lamentarono un fallo di Meazza sul portiere spagnolo, e di contro gli azzurri protestarono per un rigore non concesso per fallo su Schiavio. \nCome da regolamento, la partita venne ripetuta il giorno seguente, sempre a Firenze. Le squadre scesero in campo fortemente rinnovate: a causa della durezza del gioco, l'Italia aveva dovuto operare quattro cambi, la Spagna sette, tra cui il proprio portiere titolare. La gara fu risolta dopo appena 11 minuti da Meazza, mentre da parte spagnola si levarono polemiche per un goal annullato agli iberici dall'arbitro svizzero Mercet.\nIn semifinale, gli \"azzurri\" si trovarono di fronte l', detentrice della Coppa Internazionale (vinta nel 1931-1932), tra le favorite del torneo. A Milano, il 3 giugno, l'Italia ebbe la meglio del \"Wunderteam\" per 1-0 grazie a Guaita; gli austriaci protestarono per un presunto intervento irregolare di Meazza sul portiere Platzer. Tuttavia fu piuttosto lo stesso Platzer a intervenire fallosamente sulla mezzala italiana, dopo che gli sfugg\u00ec il pallone, finendo per restarne travolto. Secondo alcune fonti, le voci di favoritismi all'Italia furono parte della propaganda antifascista.\nLa Cecoslovacchia, che aveva conquistato la qualificazione al mondiale del 1934 superando la , si present\u00f2 invece alla fase finale da favorita. Il commissario tecnico Karel Petr\u016f aveva convocato una rosa composta per gran parte dai calciatori dello Slavia Praga, dominatore del campionato nazionale sin dal 1929. Tra essi si segnalavano il portiere e capitano Pl\u00e1ni\u010dka e gli attaccanti Pu\u010d, Svoboda e Sobotka. Altro centravanti assai temibile era Old\u0159ich Nejedl\u00fd, in forza all'altro club di Praga, lo Sparta.\nI cecoslovacchi esordirono, negli ottavi di finale, il 27 maggio a Trieste. L'avversaria era la , che pass\u00f2 in vantaggio al 10' con Dobay, chiudendo il primo tempo sull'1-0. Nella ripresa, la Cecoslovacchia prima agguant\u00f2 il pareggio con Pu\u010d al 49', poi realizz\u00f2 la rete del definitivo 2-1 con Nejedl\u00fd al 67'.\nNei quarti, il 31 maggio a Torino, la Cecoslovacchia affront\u00f2 la , dando luogo ad un confronto estremamente combattutto. Andata in svantaggio, a causa della marcatura al 18' di Kielholz, la squadra di Petr\u016f ribalt\u00f2 il punteggio grazie a Svoboda e Sobotka. Al momentaneo pareggio svizzero con Andr\u00e9 Abegglen, la Cecoslovacchia rispose con il goleador Nejedl\u00fd, che all'83' realizz\u00f2 la rete del definitivo 3-2.\nLa vittoria sugli svizzeri proiett\u00f2 la Cecoslovacchia in semifinale contro la . A Roma, il 3 giugno, si erse a protagonista assoluto ancora Nejedl\u00fd, autore di una tripletta contro i tedeschi, superati per 3-1. Grazie alle marcature contro la Germania, Nejedl\u00fd si sarebbe consacrato capocannoniere del torneo, con 5 goal.\nTabella riassuntiva del percorso.\n\"Note: In ogni risultato sottostante, il punteggio della finalista \u00e8 menzionato per primo.\"\nPrepartita.\nL'arbitro designato dalla FIFA fu lo svedese Ivan Eklind, il quale, peraltro, aveva arbitrato anche la semifinale Italia-Austria. La sua scelta sarebbe stata oggetto di copiose polemiche nel dopopartita, a partire da presunte simpatie verso il fascismo da parte del direttore di gara svedese.\nDalla Cecoslovacchia, giunsero due treni speciali carichi di tifosi.\nI calciatori cecoslovacchi prepararono la gara nel loro ritiro in localit\u00e0 Croce, presso Frascati.\nGli italiani, che alloggiavano in un albergo al Pincio, trascorsero invece la vigilia in pieno relax nella pineta di Castel Fusano, presso Ostia, per poi assistere, nel tardo pomeriggio del 9 giugno al Foro Mussolini, all'incontro di tennis tra Italia e Svizzera, valevole per l'International Lawn Tennis Challenge 1934 (oggi Coppa Davis).\nDescrizione della partita.\nItalia e Cecoslovacchia si presentarono all'appuntamento decisivo per l'assegnazione del titolo allo \"Stadio del Partito Nazionale Fascista\" di Roma il 10 giugno 1934.\nNonostante non si fosse ancora giunti al solstizio d'estate, la capitale italiana era nel pieno di un'ondata di caldo, con temperature che superavano i 40\u00a0\u00b0C.\nIl regime fascista, al potere in quegli anni in Italia, contava molto sulla vittoria della Nazionale a scopi propagandistici. In tribuna d'onore sedeva, tra gli altri, Benito Mussolini, a fianco di Jules Rimet e delle principesse Maria Francesca e Mafalda di Savoia.\nLuis Monti, venendo schierato in campo dal CT italiano Pozzo, divenne il primo (e, ad oggi, l'unico) calciatore ad aver disputato due finali mondiali con due maglie diverse (dopo quella giocata nel 1930 con l' e persa per 4-2 contro l').\nLa stampa internazionale vedeva favorita la Cecoslovacchia, che in effetti comand\u00f2 il gioco per buona parte della partita, a fronte di un'Italia nervosa e impacciata. Pu\u010d e Sobotka colpirono due pali, mentre l'estremo difensore cecoslovacco Pl\u00e1ni\u010dka intercett\u00f2 un paio di conclusioni di Meazza e Schiavio.\nIl risultato fu sbloccato dal cecoslovacco Pu\u010d al 71' con un rasoterra che batt\u00e9 Combi, ammutolendo i tifosi italiani.\nLa marcatura realizzata galvanizz\u00f2 la Cecoslovacchia, che sfior\u00f2 il 2-0 in un altro paio di occasioni: prima Sobotka sprec\u00f2 a porta vuota, poi Svoboda colp\u00ec il terzo palo per gli ospiti.\nPozzo decise di correre ai ripari: scambi\u00f2 le posizioni tra lo stanco Schiavio e Guaita, alterando gli schemi difensivi degli avversari. Lo stesso Pozzo, per incoraggiare i suoi giocatori, lasci\u00f2 la panchina per posizionarsi dietro la porta cecoslovacca.\nA nove minuti dalla fine, quando la partita sembrava compromessa, gli \"azzurri\" colsero il pareggio, grazie alla conclusione a rete di Orsi con un tiro ad effetto da circa venti metri. Si pass\u00f2 quindi ai tempi supplementari.\nQui il punteggio cambi\u00f2 quasi subito: al 95' Schiavio, servito al centro dell'area di rigore da Guaita, calci\u00f2 un potente destro in diagonale da circa sette-otto metri, battendo Pl\u00e1ni\u010dka e portando l'Italia in vantaggio. Dopo la segnatura, Schiavio, probabilmente per la calura, la stanchezza o l'emozione, svenne per qualche istante, fino ad essere svegliato a colpi di schiaffi da Meazza e Pozzo.\nLa rete ebbe un contraccolpo decisivo sul morale dei cecoslovacchi, che non furono in grado di raggiungere il pareggio. L'Italia si erse, per la prima volta nella propria storia, a campione del mondo.\nDopopartita.\nCiascun membro della Nazionale italiana ricevette un premio di 20.000 lire.\nLa gara, cos\u00ec come l'intero mondiale, lasci\u00f2 strascichi polemici sulla vittoria dell'Italia. La stampa internazionale, in particolar modo quelle francese, austriaca e cecoslovacca, denunci\u00f2 un'atmosfera di pressione sugli arbitri, tesa a favorire la nazionale di casa.\nMolte polemiche si concentrarono sugli arbitraggi delle partite dell'Italia contro la Spagna e l'Austria e, soprattutto, della finale contro la Cecoslovacchia. L'arbitro Eklind, prima di quest'ultima partita, si rec\u00f2 in tribuna d'onore per rendere omaggio alle autorit\u00e0 fasciste, oltre ad essere stato visto a colloquio personale con lo stesso Mussolini. \nL'ultimo sopravvissuto dei calciatori della finale, il portiere cecoslovacco Franti\u0161ek Pl\u00e1ni\u010dka, mor\u00ec il 20 luglio 1996."}
{"id": "4090283", "revid": "1501558", "url": "https://it.wikipedia.org/wiki?curid=4090283", "title": "Finale del campionato mondiale di calcio 1938", "text": "La finale del campionato mondiale di calcio 1938 fu l'incontro di calcio decisivo per l'assegnazione del .\nDisputata il 19 giugno 1938 allo stadio Yves du Manoir di Colombes, nei pressi di Parigi, vide la vittoria dell' sull', con il punteggio finale di 4-2.\nAntefatti.\nIn occasione della terza edizione dei mondiali di calcio, in programma in Francia nel 1938, l' si present\u00f2 da campione in carica, pur tra le polemiche che avevano accompagnato la vittoria della Coppa del Mondo del 1934.\nGli \"azzurri\", guidati sin dal 1929 da Vittorio Pozzo, avevano fatto proprio l'ultimo mondiale battendo in finale la . Al tempo stesso, l'Italia aveva conquistato per la seconda volta la Coppa Internazionale, nell'edizione 1933-1935, e soprattutto si era aggiudicata la medaglia d'oro al torneo di calcio delle Olimpiadi di Berlino nel 1936.\nDal canto proprio, l'Ungheria era reduce da un quarto (1927-1930) e due terzi posti (1931-1932 e 1933-1935) nella Coppa Internazionale. Al torneo olimpico di Berlino del 1936 era stata, invece, eliminata agli ottavi di finale, mentre nella precedente edizione della Coppa del Mondo del 1934 era uscita ai quarti di finale per mano dell'.\nAlla vigilia del mondiale, le due nazionali si erano gi\u00e0 affrontate sedici volte, con un bilancio di otto vittorie italiane, quattro pareggi ed altrettante affermazioni ungheresi: nell'ultima sfida, il 25 aprile 1937 a Torino, erano prevalsi gli \"azzurri\" per 2-0.\nIl cammino verso la finale.\nIn quanto detentrice della Coppa Rimet, l'Italia fu esonerata dalle qualificazioni al campionato mondiale di calcio 1938 e direttamente ammessa alla fase finale. Il ritiro dell' a seguito dell\"'Anschluss\" (con cui la Germania nazista aveva annesso il Paese alpino), avvenuto nello stesso 1938, e il conseguente abbandono del celeberrimo \"Wunderteam\" rendevano gli \"azzurri\" i grandi favoriti per il mondiale francese.\nIl CT Pozzo aveva convocato una nazionale fortemente rinnovata dall'ultimo mondiale (solo Masetti, Monzeglio, Meazza e Ferrari avevano fatto parte della rosa che aveva conquistato il titolo nel 1934), fondata essenzialmente su calciatori dell'Ambrosiana-Inter e del Bologna, vincitori delle precedenti tre edizioni del campionato, nonch\u00e9 di Roma e Triestina, autrici di prestazioni convincenti negli ultimi anni.\n\"Leader\", capitano e regista della Nazionale era l'attaccante dell'Ambrosiana-Inter Giuseppe Meazza, a cui si affiancavano compagni di reparto del calibro di Luigi Colaussi, Silvio Piola della Lazio e Giovanni Ferrari. Colonna portante del centrocampo era l'italo-uruguaiano Michele Andreolo (unico oriundo della Nazionale), mentre la difesa era incentrata sugli juventini Pietro Rava e Alfredo Foni.\nPer il mondiale 1938, la FIFA conferm\u00f2 la formula dell'eliminazione diretta sin dal primo turno.\nIl sorteggio parve arridere agli \"azzurri\", che furono contrapposti, negli ottavi di finale, alla , sulla carta tra gli avversari pi\u00f9 abbordabili del lotto.\nL'esordio italiano ebbe luogo il 5 giugno a Marsiglia, in un ambiente decisamente ostile: prima del calcio d'inizio, gli \"azzurri\" eseguirono il saluto romano, venendo accolti da una bordata di fischi da parte del pubblico francese, rinvigorito anche da numerosi esuli antifascisti italiani. L'Italia, come da pronostico, pass\u00f2 in vantaggio dopo appena due minuti con Ferraris, ma sub\u00ec la sorprendente reazione degli scandinavi: la Norvegia colp\u00ec tre volte il palo, per poi pareggiare a sette minuti dalla fine grazie alla rete di Brustad. Prima della fine dei tempi regolamentari, l'arbitro tedesco Beranek annull\u00f2 ai norvegesi il goal che poteva sancire l'eliminazione dell'Italia al primo turno.\nLa partita dovette risolversi ai tempi supplementari: qui si impose la Nazionale italiana, grazie alla rete di Piola al 94'.\nDi tutt'altro livello appariva l'avversario degli \"azzurri\" nei quarti di finale, la padrona di casa, complice anche l'ostico pubblico locale. Difatti, il 12 giugno a Colombes, l'Italia, che scese in campo con un completo nero su disposizione di Mussolini, fu nuovamente fischiata dai tifosi francesi. La gara si accese subito per effetto del vantaggio italiano al 9', con marcatura di Colaussi, a cui la Francia prontamente replic\u00f2 con Heisserer dopo appena un minuto.\nNel secondo tempo, tuttavia, una doppietta di Piola, in ambedue le marcature servito da Biavati, fiss\u00f2 il punteggio sul definitivo 3-1, che qualific\u00f2 l'Italia in semifinale.\nIl 16 giugno a Marsiglia, l'Italia si trov\u00f2 di fronte uno degli avversari pi\u00f9 temibili, il . La \"Sele\u00e7ao\" era reduce da due durissimi incontri con la (battuta 6-5) e la (eliminata, dopo il pari per 1-1 nella prima partita, al termine di uno spareggio vinto dai sudamericani per 2-1): per tale motivo, il CT Pimenta, non schier\u00f2 in semifinale l'attaccante Tim e il pi\u00f9 celebre compagno di reparto, la stella Le\u00f4nidas (futuro miglior marcatore del torneo con 7 goal), al fine di risparmiarne le forze in vista della finale. Del resto, i brasiliani erano cos\u00ec convinti di vincere al punto da aver gi\u00e0 prenotato l'aereo per Parigi e da aver rifiutato l'offerta del CT italiano Pozzo di lasciare i posti sul velivolo agli \"azzurri\" in caso di sconfitta della \"Sele\u00e7ao\". L'Italia, tuttavia, sfoder\u00f2 una superba prestazione, portandosi in vantaggio al 51' con Colaussi e raddoppiando al 60' con Meazza su rigore (concesso per un fallo di Domingos da Guia su Piola), calciato dal \"Balilla\" reggendosi i pantaloncini, a cui si era rotto l'elastico.\nIl goal finale del brasiliano Romeu fu ininfluente e l'Italia guadagn\u00f2 l'accesso alla finale per la seconda volta consecutiva.\nL'Ungheria, guidata da Alfr\u00e9d Schaffer, si era aggiudicata un posto alla fase finale del mondiale del 1938 dopo aver sconfitto, nelle qualificazioni, la per 11-1. \nI magiari presentavano una rosa formata per lo pi\u00f9 da calciatori delle tre principali forze del campionato nazionale: l'\u00dajpest, il Ferencv\u00e1ros e l'MTK Hung\u00e1ria.\nDifesa in porta da Antal Szab\u00f3, la nazionale magiara schierava un offensivo 2-3-5, guidato in difesa da S\u00e1ndor B\u00edr\u00f3 e a centrocampo da Gyula L\u00e1z\u00e1r, e culminante con un prolifico attacco trascinato dal capitano Gy\u00f6rgy S\u00e1rosi (che tra gli anni '40 e gli anni '60 avrebbe allenato diverse squadre italiane), P\u00e1l Titkos e il goleador Gyula Zsengell\u00e9r (futuro romanista, autore di oltre 600 goal in carriera).\nIl sorteggio, per il primo turno, fu benevolo nei confronti degli ungheresi, abbinati alle , prima nazionale asiatica ai mondiali di calcio. Il 5 giugno a Reims, come da pronostico, l'Ungheria si impose facilmente con un perentorio 6-0, grazie alle marcature di Kohut e Toldi e alle doppiette di S\u00e1rosi e Zsengell\u00e9r.\nNei quarti, il 12 giugno a Lilla, i magiari dovettero misurarsi con la : ancora S\u00e1rosi e Zsengell\u00e9r risolsero la partita, fissando, con una rete per parte, il risultato finale in un 2-0 per l'Ungheria.\nIn semifinale, il 16 giugno a Parigi, la selezione di Schaffer si trov\u00f2 di fronte la . La partita non inizi\u00f2 nel migliore dei modi per i magiari, che andarono sotto di un goal dopo appena un minuto a causa della marcatura di Nyberg. Al 19', tuttavia, un'autorete di Jacobsson riport\u00f2 il punteggio in parit\u00e0. A met\u00e0 del primo tempo, l'Ungheria mostr\u00f2 la propria superiorit\u00e0, grazie a Sas e Zsengell\u00e9r, i quali siglarono un rapido uno-due tra il 37' e il 39'. Nella seconda frazione di gara, S\u00e1rosi e nuovamente Zsengell\u00e9r fissarono il punteggio finale sul 5-1 per l'Ungheria.\nTabella riassuntiva del percorso.\n\"Note: In ogni risultato sottostante, il punteggio della finalista \u00e8 menzionato per primo.\"\nIl prepartita.\nL'arbitro designato dalla FIFA per la finale fu Georges Capdeville, primo francese ad arbitrare la sfida decisiva della Coppa del Mondo (il secondo e, ad oggi, ultimo sarebbe stato il connazionale Maurice Guigue nel 1958) e il solo direttore di gara nella storia dei mondiali a dirigere una finale nel proprio Paese.\nCapdeville aveva gi\u00e0 arbitrato la ripetizione dell'incontro tra e , valevole per i quarti di finale.\nDescrizione della partita.\nItalia e Ungheria scesero in campo, per la sfida decisiva per l'assegnazione del titolo mondiale, a Colombes, presso Parigi, nello storico Stade olympique Yves-du-Manoir, che aveva gi\u00e0 ospitato la finale del torneo di calcio dei Giochi della VIII Olimpiade del 1924 tra e .\nQuelle che erano apparse le migliori squadre del torneo confrontarono due differenti, ma egualmente efficaci, scuole di gioco: pi\u00f9 tecnica ed elegante l'Ungheria, pi\u00f9 rapida e pratica l'Italia. I magiari, peraltro, vantavano il miglior attacco (13 goal realizzati) e la miglior difesa (appena una rete subita) del torneo.\nLa finale fu trasmessa in diretta in Italia via radio, con il commento di Niccol\u00f2 Carosio.\nSugli spalti, si verific\u00f2 un'autentica sfida tra tifosi italiani (tra cui anche fascisti), che sostenevano la Nazionale azzurra, ed esuli antifascisti, che invece parteggiavano per l'Ungheria, cos\u00ec come la maggior parte del pubblico di casa.\nLa partita inizi\u00f2 per l'Italia nel migliore dei modi: gi\u00e0 al 6', Colaussi port\u00f2 in vantaggio gli \"azzurri\". La reazione ungherese fu per\u00f2 fulminea e dopo soli due minuti Titkos sigl\u00f2 la rete del pareggio.\nI calciatori italiani, tuttavia, non si demoralizzarono. Ispirata dalla regia di Meazza, la squadra di Pozzo riprese il comando delle operazioni e al 16', dopo un rapido scambio con Ferrari, Piola riport\u00f2 in vantaggio gli \"azzurri\".\nAl 35', nuovamente Colaussi, con un tiro ad effetto, batt\u00e9 Szab\u00f3, realizzando il 3-1 che parve porre la parola fine sulla partita.\nNel secondo tempo, l'Italia sfior\u00f2 la quarta segnatura con Biavati, che colp\u00ec il palo. Al 70', per\u00f2, S\u00e1rosi batt\u00e9 Olivieri, riportando in gara i magiari. L'Italia mostr\u00f2 per\u00f2 la sua superiorit\u00e0: all'82', lo stesso Biavati effettu\u00f2 un cross verso l'area di rigore ungherese e Piola insacc\u00f2 la palla per il definitivo 4-2.\nIl dopopartita.\nL'Italia vinse con pieno merito il suo secondo titolo mondiale, cancellando le polemiche che avevano accompagnato la vittoria del 1934.\nAllorch\u00e9 Meazza, ricevuta la Coppa Rimet dal presidente francese Lebrun, la alz\u00f2 al cielo, il pubblico mise da parte i rancori politici e tribut\u00f2 agli azzurri un lungo e sportivo applauso.\nLo stesso capitano ungherese S\u00e1rosi, al termine della partita, strinse la mano a Meazza, sussurrandogli: \u00ab\"La vittoria \u00e8 andata certamente ai migliori\"\u00bb.\nVittorio Pozzo divenne il primo e, ad oggi, unico allenatore a vincere due edizioni della Coppa del Mondo.\nL'Italia era a quel punto tra le favorite anche per la conquista dei mondiali del 1942, ma lo scoppio della seconda guerra mondiale, nel 1939, imped\u00ec lo svolgimento del massimo torneo calcistico fino al 1950.\nDurante il conflitto bellico, la Coppa Rimet sarebbe stata custodita dal dirigente sportivo italiano Ottorino Barassi, che la nascose sotto il letto dentro una scatola per le scarpe, salvandola dalla Gestapo, che intendeva requisirla.\nL'ultimo sopravvissuto dei calciatori della finale del 1938, Pietro Rava, mor\u00ec il 5 novembre 2006."}
{"id": "4090284", "revid": "834", "url": "https://it.wikipedia.org/wiki?curid=4090284", "title": "La cur\u00e9e", "text": ""}
{"id": "4090285", "revid": "1846281", "url": "https://it.wikipedia.org/wiki?curid=4090285", "title": "Finale del campionato mondiale di calcio 1930", "text": "La finale del campionato mondiale di calcio 1930 fu l'incontro decisivo per l'assegnazione del titolo nella prima edizione dei mondiali di calcio. Venne disputata il 30 luglio 1930 allo stadio del Centenario di Montevideo e vide la vittoria dell' sull', con il punteggio finale di 4-2.\nAd oggi, \u00e8 l'unica finale della Coppa del mondo a cui non abbia partecipato una nazionale europea.\nAntefatti.\nNel 1930, la nazionale uruguaiana stava vivendo uno dei periodi di maggior successo della propria storia. Dalla prima edizione del 1916, la \"Celeste\" aveva gi\u00e0 vinto sei volte il \"Campeonato Sudamericano de Football\" (precursore dell'odierna Copa Am\u00e9rica). Inoltre, aveva mostrato al mondo il proprio valore conquistando la medaglia d'oro ai Giochi Olimpici di Parigi nel 1924 e di Amsterdam nel 1928 (in quest'ultimo torneo aveva sconfitto in finale proprio l'Argentina).\nAnche l'Argentina si trovava in un momento piuttosto roseo a livello di risultati. Oltre al citato argento olimpico ottenuto nel 1928, l\"'Albiceleste\" aveva all'attivo quattro edizioni del \"Campeonato Sudamericano\", incluse le ultime due del 1927 e del 1929.\nLe due nazionali platensi, che dominavano il calcio sudamericano dall'inizio del XX secolo, si erano gi\u00e0 affrontate ben 116 volte prima del mondiale. La grande rivalit\u00e0 che le divideva era alimentata anche dalle sfide in due delle pi\u00f9 antiche manifestazioni calcistiche per nazionali, la Copa Lipton (creata nel 1905) e la Copa Newton (istituita nel 1906), messe in palio a cadenza praticamente annuale tra Argentina ed Uruguay.\nProprio nella Copa Newton del 1930, le due nazionali si erano affrontate per l'ultima volta prima del mondiale di calcio: la partita and\u00f2 in scena a Buenos Aires il 25 maggio e termin\u00f2 1-1, risultato che consegn\u00f2 (secondo il regolamento del torneo) il trofeo all'Uruguay.\nIl cammino verso la finale.\nPer il mondiale casalingo del 1930, Alberto Horacio Suppici, commissario tecnico dell'Uruguay dal 1928, aveva grosso modo confermato il blocco dei calciatori convocati per il \"Campeonato sudamericano\" 1929, malgrado il deludente terzo posto ivi conquistato.\nCapitano della \"Celeste\" era il difensore di origine italiana Jos\u00e9 Nasazzi; ma il \"leader\" degli uruguaiani era il mediano Jos\u00e9 Leandro Andrade, tra i pi\u00f9 grandi giocatori della storia. L'attacco era il reparto pi\u00f9 temibile dell'Uruguay, che poteva vantare calciatori del calibro di H\u00e9ctor Scarone, Pedro Cea, H\u00e9ctor Castro, Peregrino Anselmo, Pedro Petrone e Santos Iriarte.\nL'Uruguay fu sorteggiato nel gruppo 3, formato da tre squadre: con la \"Celeste\", finirono in tale raggruppamento anche il e la .\nI padroni di casa esordirono il 18 luglio contro il Per\u00f9, nella partita inaugurale dello \"Stadio del Centenario\": nonostante partisse nettamente favorito, l'Uruguay riusc\u00ec a piegare i peruviani solo al 60', con goal di Castro.\nTre giorni dopo, la \"Celeste\" scese nuovamente in campo al \"Centenario\" contro la Romania: la squadra europea aveva a propria volta sconfitto il Per\u00f9 per 3-1, e ci\u00f2 rendeva la sfida contro l'Uruguay decisiva per la vittoria del girone e il conseguente passaggio del turno. I sudamericani si imposero con un perentorio 4-0: le marcature, tutte realizzate nei primi 35 minuti, portarono la firma di Dorado, Scarone, Anselmo e Cea.\nL'Argentina, detentrice del titolo sudamericano, era invece allenata dalla coppia formata da Francisco Olazar e Juan Jos\u00e9 Tramutola. \"Leader\" e trascinatore degli argentini era il centromediano Luis Monti (futuro \"azzurro\"). Anche per l\"'Albiceleste\", l'attacco era il punto forte della squadra, essendo composto, tra gli altri, dal capitano Manuel Ferreira, da Carlos Peucelle, da Roberto Cherro e da Guillermo St\u00e1bile. Quest'ultimo, partito come riserva, sarebbe poi divenuto titolare a seguito dell'infortunio di Cherro nella prima partita.\nL'Argentina fu sorteggiata nel gruppo 1 con , e .\nAll'esordio, il 15 luglio al \"Gran Parque Central\" di Montevideo contro la selezione europea, gli argentini ebbero la meglio grazie alla rete realizzata all'81' da Monti, che aveva precedentemente costretto il francese Laurent (autore del primo goal nella storia dei mondiali, siglato due giorni prima contro il Messico) ad abbandonare la gara a seguito di un duro contrasto, lasciando gli avversari in dieci. Tre minuti dopo l'arbitro brasiliano Gilberto de Almeida R\u00eago, durante un contropiede dei transalpini, fischi\u00f2 inaspettatamente la fine sebbene mancassero ancora sei minuti al 90'. A fronte delle proteste francesi, il direttore di gara, accortosi dell'errore, fece riprendere la partita quasi mezz'ora dopo, quando ormai gran parte del pubblico aveva lasciato lo stadio e molti dei giocatori erano gi\u00e0 sotto la doccia.\nTre giorni dopo, i biancocelesti affrontarono al \"Centenario\" il Messico, che fu battuto per 6-3: per l'Argentina andarono in rete tre volte St\u00e1bile, due Zumelz\u00fa e una Varallo.\nIl 22 luglio, contro il Cile anch'esso a punteggio pieno, and\u00f2 in scena al \"Centenario\" la partita decisiva per la vittoria del girone. St\u00e1bile realizz\u00f2 una doppietta al 12' e al 13', ma due minuti dopo il cileno Subiabre accorci\u00f2 le distanze. La svolta accadde al 51', quando Mario Evaristo marc\u00f2 la rete del definitivo 3-1, qualificando l'Argentina in semifinale.\nGli altri due gironi furono vinti dalla (gruppo 2) e dalla rivelazione (gruppo 4), che in semifinale furono gli avversari rispettivamente dell'Uruguay e dell'Argentina.\nIl 26 luglio, Argentina e Stati Uniti si affrontarono al \"Centenario\" per l'accesso alla prima finale dei mondiali di calcio. La partita non ebbe storia: l\"'Albiceleste\" travolse gli statunitensi con un netto 6-1, grazie alle marcature di Monti e Scopelli e alle doppiette del goleador St\u00e1bile e di Peucelle.\nL'indomani fu la volta di Uruguay e Jugoslavia, sempre al \"Centenario\". A sorpresa, gli slavi si portarono in vantaggio dopo appena quattro minuti con Vujadinovi\u0107, ma l'Uruguay seppe ribaltare il punteggio con un rapido uno-due tra il 18' e il 20', grazie alle reti di Cea ed Anselmo. Quest'ultimo realizz\u00f2 la propria doppietta personale al 31', mentre, nel secondo tempo, altri due goal di Cea e una marcatura di Iriarte fissarono il punteggio finale in un altro 6-1.\nTabella riassuntiva del percorso.\n\"Note: In ogni risultato sottostante, il punteggio della finalista \u00e8 menzionato per primo.\"\nIl prepartita.\nL'elevata posta in palio e la grande rivalit\u00e0 tra le due finaliste richiamarono per il match decine di migliaia di tifosi da entrambi i Paesi.\nTrentamila argentini attraversarono a bordo di navi (di linea o noleggiate) il R\u00edo de la Plata per sostenere l\"'Albiceleste\", al grido di \u00ab\"Argentina s\u00ec! Uruguay no! Vittoria o morte!\"\u00bb. Il loro arrivo in massa provoc\u00f2 un intasamento delle banchine di attracco al porto di Montevideo, al punto che diversi tifosi argentini mancarono il fischio d'inizio.\nI cancelli del \"Centenario\" furono aperti alle ore 8.00 del mattino (sei ore e un quarto prima del calcio d'avvio) e gi\u00e0 alle 12.00 gli spalti erano pieni, nonostante l'accesso allo stadio fosse stato rallentato dalle operazioni di perquisizione degli spettatori da parte della polizia uruguaiana, per evitare che venissero portate all'interno armi. Le preoccupazioni delle forze dell'ordine risultarono fondate: furono infatti sequestrati coltelli, asce, bastoni, bombe carta e pistole.\nI dati dell'epoca parlano di 93.000 spettatori, anche se il referto ufficiale della FIFA ne indica 68.346.\nL'arbitro designato dalla FIFA per la partita fu il belga John Langenus, che aveva gi\u00e0 diretto le gare del primo turno Uruguay-Per\u00f9 e Argentina-Cile, nonch\u00e9 la semifinale Argentina-Stati Uniti. Inizialmente riluttante per il timore di conseguenze per le proprie decisioni arbitrali, Langenus accett\u00f2 appena due ore prima della sfida, a condizione che venisse stipulata un'assicurazione sulla sua vita in favore della propria famiglia, che subito dopo la partita fosse accompagnato al porto di Montevideo da una scorta armata e che vi fosse una nave pronta a salpare per l'Europa entro un'ora dal fischio finale.\nLangenus si rec\u00f2 allo stadio solo dopo aver redatto il proprio testamento e averlo consegnato al console belga a Montevideo.\nAll'arrivo al \"Centenario\", Langenus si present\u00f2 alla polizia uruguaiana, ma inizialmente fu preso per impostore e arrestato: prima di lui, altre 13 persone si erano infatti spacciate per l'arbitro della finale. Solo l'intervento del console belga e del sarto che aveva preparato la divisa da arbitro convinse i poliziotti a rilasciarlo.\nQuali guardalinee della partita furono designati il belga Henry Christophe e il boliviano Ulises Saucedo. Quest'ultimo, nonostante fosse anche l'allenatore della , aveva gi\u00e0 arbitrato la gara del primo turno tra Argentina e Messico. Dal canto suo, Christophe aveva diretto l'incontro fra Cile e Messico, nel medesimo gruppo.\nIn campo c'erano ben sette calciatori aventi origini italiane: tre per l'Uruguay e quattro per l'Argentina.\nDescrizione della partita.\nLa partita and\u00f2 in scena in condizioni meteorologiche alquanto insolite per una finale mondiale: Montevideo, nel pieno dell'inverno australe, era ricoperta da una coltre di nebbia e cadeva la neve.\nAmbedue le squadre scesero in campo con l'offensivo modulo 2-3-5. L'Uruguay non pot\u00e9 schierare Anselmo, tra i migliori calciatori della \"Celeste\" e autore di una doppietta in semifinale, perch\u00e9 fu vittima di un attacco di panico probabilmente causato dal timore di una dura marcatura da parte di Luis Monti. Anselmo fu rimpiazzato da Castro, centravanti che aveva perduto sul lavoro a 13 anni la mano destra ed era soprannominato \"El Manco\" (il monco).\nSubito dopo l'entrata in campo delle due squadre, si verific\u00f2 la prima controversia. Entrambe le nazionali recarono infatti con loro un pallone da calcio, pretendendo che fosse scelto per giocare la finale. Con l'ausilio di una monetina, Langenus decise salomonicamente di far giocare il primo tempo con il pallone argentino e il secondo con quello uruguaiano: quest'ultimo sarebbe stato al centro delle polemiche post-partita degli argentini a causa della sua forte durezza e del suo peso eccessivo.\nLa gara fu disputata a viso aperto da entrambe le nazionali, che diedero vita ad una delle pi\u00f9 spettacolari finali mondiali di sempre. Al 12', Cea serv\u00ec Scarone, il quale, superato Monti, pass\u00f2 la palla a Dorado, che port\u00f2 in vantaggio l'Uruguay con un tiro rasoterra da destra. Dopo soli otto minuti, gli argentini trovarono per\u00f2 il pareggio grazie alla rete del centravanti Peucelle, su assist di Varallo.\nGalvanizzata dalla marcatura, l'Argentina prosegu\u00ec nel proprio pressing. Al 37' il capitano biancoceleste Ferreira serv\u00ec nell'area avversaria St\u00e1bile, il quale port\u00f2 in vantaggio gli ospiti con una forte conclusione, nonostante le vibranti proteste uruguaiane per un presunto fuorigioco. Per \"El Filtrador\" si tratt\u00f2 dell'ottavo goal nel mondiale, ergendosi pertanto a miglior marcatore della competizione.\nIl primo tempo si chiuse con l'Argentina in vantaggio per 2-1. Durante l'intervallo, nello spogliatoio uruguaiano, il \"leader\" Andrade rimprover\u00f2 i compagni di squadra, esortandoli al massimo impegno per evitare un'umiliante sconfitta casalinga.\nAnche la ripresa, tuttavia, fu iniziata meglio dall'Argentina. Monti manc\u00f2 l'occasione del 3-1 e Varallo colp\u00ec una clamorosa traversa.\nLe due occasioni fallite dagli argentini furono decisive. Al 57', Cea, su assist di Scarone, riport\u00f2 il punteggio in parit\u00e0; undici minuti dopo, sempre Cea serv\u00ec Iriarte, che realizz\u00f2, con un potente tiro dalla lunga distanza, la rete del 3-2 per l'Uruguay.\nL'Argentina torn\u00f2 in attacco alla disperata ricerca del pareggio, costruendo diverse occasioni nitide: Francisco Varallo sfior\u00f2 il 3-3, ma Jos\u00e9 Andrade salv\u00f2 in spaccata sulla linea di porta. A due minuti dalla fine, St\u00e1bile sfior\u00f2 la traversa, ma, nel capovolgimento di fronte, Dorado cross\u00f2 per Castro, che, di testa, sigl\u00f2 il definitivo 4-2 per l'Uruguay.\nIl dopopartita.\nCome promesso, al termine della partita, Langenus fu immediatamente accompagnato dalla polizia uruguaiana al porto di Montevideo, senza neppure passare per gli spogliatoi e con ancora addosso la divisa da arbitro. La nave, il piroscafo \"Duilio\", non pot\u00e9 per\u00f2 salpare per l'Europa prima del giorno seguente a causa della nebbia.\nPer celebrare il titolo mondiale, l'Uruguay proclam\u00f2 tre giorni di festa nazionale.\nL'Argentina visse invece la sconfitta contro i rivali come un'ingiustizia. L'opinione pubblica del Paese accus\u00f2 i calciatori uruguaiani di gioco brutale e violento e l'arbitro Langenus di parzialit\u00e0, per aver sorvolato su molti episodi in favore dei padroni di casa.\nA Buenos Aires, un centinaio di irati tifosi argentini prese a sassate il consolato uruguaiano.\nI \"media\" e i tifosi argentini non risparmiarono per\u00f2 neanche i propri calciatori, criticandoli per scarso impegno nella finale e tacciandoli di codardia. I calciatori argentini si giustificarono, lamentandosi per il trattamento ricevuto dai tifosi uruguaiani per tutto il mondiale. Francisco Varallo asser\u00ec che il ritiro argentino era stato continuamente preso d'assalto da esagitati che di giorno insultavano i calciatori dell\"'Albiceleste\" in allenamento e di notte non li lasciavano dormire. In particolare, la notte prima della partita decine di tifosi uruguaiani si sarebbero assiepati sotto l'hotel dell'Argentina, intonando cori e producendo schiamazzi per disturbare il sonno dei calciatori avversari, senza che la polizia locale fosse intervenuta.\nAncora, gli argentini denunciarono un clima fortemente intimidatorio quando, dopo l'intervallo della finale, tornarono in campo in vantaggio per 2-1. Monti afferm\u00f2 che, all'uscita dallo spogliatoio, gli argentini si trovarono di fronte circa 300 militari con le baionette spiegate. La scena avrebbe intimorito i giocatori biancocelesti, al punto che Fernando Paternoster avrebbe confidato ai compagni: \u00ab\"Meglio che perdiamo, altrimenti qui moriamo tutti\"\u00bb; mentre Luis Monti avrebbe domandato: \u00ab\"Cosa vogliono, che faccia l'eroe per una partita di calcio?\"\u00bb.\nLo stesso Monti dichiar\u00f2, tempo dopo, di aver addirittura ricevuto minacce di morte per s\u00e9 e per la propria famiglia alla vigilia della gara.\nAnche gli uruguaiani, tuttavia, lamentarono minacce di morte ricevute da anonimi tifosi argentini prima del match.\nLe forti polemiche post-partita portarono alla rottura delle relazioni tra le due Federazioni calcistiche (e si ripercossero negativamente anche sui rapporti diplomatici tra le rispettive nazioni), al punto che solo due anni dopo, il 15 maggio 1932, le rispettive nazionali tornarono a sfidarsi.\nIl 30 agosto 2010 scomparve, all'et\u00e0 di 100 anni, Francisco Varallo, ultimo sopravvissuto tra i calciatori scesi in campo in occasione della finale."}
{"id": "4090302", "revid": "15756", "url": "https://it.wikipedia.org/wiki?curid=4090302", "title": "Kepler-7 b", "text": "Kepler-7 b \u00e8 un pianeta extrasolare che orbita attorno alla stella Kepler-7, distante 3377 anni luce dal sistema solare, nella costellazione della Lira. La sua massa \u00e8 all'incirca 138 volte quella terrestre, il 43% di quella di Giove, nonostante il suo raggio sia maggiore di quest'ultimo (1,48 RJ). Ha infatti una densit\u00e0 molto bassa, pari a 166 kg/m\u00b3, sette volte meno di Giove, il che lo rende il secondo pianeta scoperto pi\u00f9 rarefatto conosciuto, secondo solo a WASP-17b\nStella madre.\nLa stella madre del pianeta, Kepler-7, \u00e8 una nana gialla leggermente pi\u00f9 massiccia del Sole del 35%, con un raggio 1,84 volte superiore ed una temperatura prossima ai 6000\u00a0K. Pare essere, secondo i modelli evolutivi, nella parte finale della sua permanenza nella sequenza principale\nScoperta.\nIl pianeta \u00e8 stato scoperto nella prima ondata di scoperte tramite la Missione Keplero, nelle prime 6 settimane di osservazioni. Kepler \u00e8 un satellite puntato in direzioni di stelle simili al Sole alla ricerca di pianeti adatti ad ospitare la vita tramite il metodo del transito. Le prime scoperte furono annunciate il 4 gennaio 2010 nella riunione invernale dell'American Astronomical Society, a Washington.\nCaratteristiche.\nKepler-7 b \u00e8 un pianeta gioviano caldo, la sua distanza dalla stella madre, 0,06 UA, \u00e8 infatti notevolmente inferiore a quella di Mercurio dal Sole. Ha una densit\u00e0 del 17% di quella dell'acqua, paragonabile ad esempio a quella del polistirene. Di tutti i pianeti finora scoperti, solo WASP-17b sembra meno denso di Kepler-7 b."}
{"id": "4090303", "revid": "332094", "url": "https://it.wikipedia.org/wiki?curid=4090303", "title": "Re.2002", "text": ""}
{"id": "4090305", "revid": "640277", "url": "https://it.wikipedia.org/wiki?curid=4090305", "title": "Kepler-7b", "text": ""}
{"id": "4090326", "revid": "729019", "url": "https://it.wikipedia.org/wiki?curid=4090326", "title": "Futaba (azienda)", "text": "La \u00e8 un'azienda giapponese con sede a Mobara, nella prefettura di Chiba, che opera prevalentemente nel settore dell'elettronica.\nStoria.\nFutaba Corporation fu fondata nel 1948 come azienda di produzione e vendita di tubi a vuoto per ricevitori radio. Utilizzando la tecnologia dei tubi a vuoto inizi\u00f2 la produzione di display fluorescenti nel 1962. Futaba successivamente inizi\u00f2 la produzione di sistemi RC (radiocomando) i quali oggi rappresentano uno dei due core business dell'azienda. Segu\u00ec lo sviluppo di componenti in plastica e moduli VFD a completare la linea dei prodotti. L'azienda ancora oggi produce la componentistica meccanica ed elettronica all'interno delle proprie unit\u00e0 produttive.\nProdotti.\nRadiocomandi.\nFutaba divenne una delle prime aziende del suo ramo a fornire radiocomandi per modellismo dinamico. \nLa distribuzione in nord America \u00e8 Hobbico, Ripmax nel Regno Unito, Robbe in Germania e altri nel mondo.\nMarchi concorrenti sono FrSky, Hitec, Spektrum RC (Horizon Hobby, LLC.), Airtronics (Sanwa-Denshi), Japan Remote Control Co. (JR), Graupner e Multiplex Modellsport.\nVFD.\nDisplay fluorescenti a vuoto (Vacuum Fluorescent Display) sono l'altro settore in cui l'azienda opera da decenni.\nCuriosit\u00e0.\nUn radiocomando Futaba \u00e8 usato nel film \"Back to the Future\" quando \"Doc\" guida la DeLorean a distanza."}
{"id": "4090330", "revid": "28592", "url": "https://it.wikipedia.org/wiki?curid=4090330", "title": "Castello Suardi", "text": ""}
{"id": "4090347", "revid": "69794", "url": "https://it.wikipedia.org/wiki?curid=4090347", "title": "Erwin Kassai", "text": ""}
{"id": "4090351", "revid": "767487", "url": "https://it.wikipedia.org/wiki?curid=4090351", "title": "Norgesmesterskapet 1971", "text": "La Norgesmesterskapet 1971 di calcio fu la 66\u00aa edizione del torneo. La squadra vincitrice fu il Rosenborg, che vinse la finale contro il Fredrikstad con il punteggio di 4-1."}
{"id": "4090353", "revid": "3732", "url": "https://it.wikipedia.org/wiki?curid=4090353", "title": "Cirillo VI Tanas", "text": "Biografia.\nSeraphim Tanas nacque a Damasco nel 1680. I suoi genitori, Nasr e Sispina Saifi, erano cattolici di rito greco. Suo zio materno, Euthymios Saifi, eparca di Sidone, si impegn\u00f2 ad educarlo nella fede cattolica. Dopo averlo ordinato diacono, lo invi\u00f2 in Europa per proseguire i suoi studi di teologia: il 4 maggio 1702 fu ammesso nel Pontificio Collegio Urbano di Propaganda Fide a Roma. Terminati i suoi studi lasci\u00f2 Roma il 23 agosto 1710, ritorn\u00f2 a Sidone presso suo zio, che, in questo stesso anno, lo ordin\u00f2 prete.\nNel 1711 il patriarca greco-ortodosso di Antiochia Cirillo V Zaim lo chiam\u00f2 presso di s\u00e9 a Damasco, lo ordin\u00f2 corepiscopo e predicatore ufficiale del patriarcato greco-ortodosso. Nello stesso periodo entr\u00f2 nell'Ordine Basiliano Salvatoriano.\nNel 1712 i cattolici di San Giovanni d'Acri lo elessero vescovo della loro citt\u00e0. Prima di accettare, Seraphim Tanas consult\u00f2 Propaganda Fide, in quanto San Giovanni d'Acri apparteneva al patriarcato greco-ortodosso di Gerusalemme, dove maggiore era l'ostilit\u00e0 nei confronti dei prelati favorevoli al cattolicesimo. Propaganda rispose che l'elezione era valida solo se Tanas fosse riuscito a sottomettere San Giovanni d'Acri al patriarcato di Antiochia. Cosa impossibile: per cui Tanas dovette rinunciare ad occupare quella sede.\nNello stesso periodo Seraphim Tanas si rec\u00f2 a Roma per questioni riguardanti la Chiesa maronita. Contestualmente present\u00f2 a papa Clemente XI un rapporto sui progressi del cattolicesimo in Siria e conferm\u00f2 che il patriarca Cirillo V era, almeno nelle intenzioni, cattolico ed aspettava un invito di Roma per redigere un atto formale di fede cattolica. Tramite Tanas il papa invi\u00f2 un breve apostolico a Cirillo V, il 9 gennaio 1716, invitandolo a dichiararsi pubblicamente cattolico. Questi redasse una professione di fede che invi\u00f2 a Roma tramite il suo fidato collaboratore Seraphim Tanas. Il 21 maggio 1718 il papa rispose con un altro breve, servendosi ancora una volta di Seraphim Tanas come suo ambasciatore.\nIl 5 gennaio 1720 moriva Cirillo V ed il suo successore Athanasios III Dabbas favor\u00ec una recrudescenza della persecuzione contro il partito cattolico del patriarcato di Antiochia: molti preti di tendenze cattoliche finirono in carcere, ed anche alcuni vescovi, tra cui Euthymios Saifi, zio di Seraphim Tanas. Athanasios mor\u00ec il 28 luglio 1724.\nNel successivo sinodo fu eletto nuovo patriarca Seraphim Tanas con il nome di Cirillo VI. Fu consacrato vescovo il 1\u00ba ottobre 1724 nella cattedrale patriarcale di Damasco. Questa elezione fu tuttavia contestata dal patriarca ortodosso di Costantinopoli, Geremia III, per le eccessive influenze cattoliche nell'elezione di Tanas; questi fu scomunicato da Geremia, che impose un nuovo patriarca sulla sede antiochena, Silvestro di Aleppo, consacrato l'8 ottobre. Il sultano di Costantinopoli ritir\u00f2 il riconoscimento iniziale dato a Cirillo VI per appoggiare il patriarca Silvestro, che inizi\u00f2 a perseguitare i sostenitori di Cirillo e tutti coloro che nel patriarcato antiocheno erano favorevoli all'unione con la Chiesa cattolica, specialmente a Damasco e ad Aleppo, e fece confiscare tutte le chiese delle comunit\u00e0 cattoliche. Cirillo VI dovette fuggire in Libano per evitare l'arresto. Si venne cos\u00ec a creare uno scisma all'interno del patriarcato ortodosso antiocheno, che port\u00f2 alla nascita della Chiesa cattolica greco-melchita.\nLa Santa Sede si mosse con grande cautela. Solo l'8 luglio 1729 Propaganda Fide pubblic\u00f2 il decreto di approvazione dell'elezione \"valida e libera\" di Cirillo VI, approvazione che era stata data gi\u00e0 il 15 marzo precedente. Il 13 agosto il cappuccino Doroteo della Santissima Trinit\u00e0 fu incaricato di esigere ed esaminare la professione di fede di Cirillo VI. Il pallio fu assegnato solo il 29 febbraio 1744.\nLa cautela di Roma era doppiamente motivata. Da una parte non si voleva la divisione del patriarcato antiocheno, e solo le persecuzioni di Silvestro convinsero la Santa Sede a confermare l'elezione di Cirillo. Inoltre questi, come suo zio Euthymios, era favorevole ad una certa latinizzazione dei riti e dei costumi greco-melchiti, sostenuto dai missionari latini, soprattutto i Francescani. Nel breve a Doroteo della Santissima Trinit\u00e0 Roma chiedeva espressamente che Cirillo rinunciasse ad ogni tentativo di modificare il rito bizantino e che fossero ripristinati tutti gli usi antichi, precedenti alle modifiche di Euthymios e dello stesso Cirillo. Il problema della latinizzazione del rito greco continu\u00f2 ad agitare gli animi nella Chiesa melchita, fino al pronunciamento definitivo di papa Benedetto XIV, che il 24 dicembre 1743, con la bolla \"Demandatam caelitus\", pose fine alla latinizzazione e ad ogni tentativo di modificare il rito greco; inoltre proib\u00ec ai missionari latini di accettare fedeli di rito greco nel rito latino.\nCirillo VI Tanas convoc\u00f2 diversi sinodi della Chiesa melchita (1736, 1751 e 1756) al fine di dare una struttura alla Chiesa melkita, ma senza un pieno successo.\nNel 1759 Cirillo VI, anziano e malato, scelse il sacerdote Michel Jawhar come suo successore; il 30 luglio 1759 convoc\u00f2 un sinodo dei vescovi melchiti, dove rassegn\u00f2 le dimissioni. Jawhar fu eletto patriarca assumendo il nome di Atanasio. Fu consacrato vescovo il giorno successivo, 31 luglio, da Cirillo VI, che mor\u00ec pochi mesi dopo, il 10 gennaio 1760.\nRoma tuttavia non conferm\u00f2 n\u00e9 l'abdicazione di Cirillo VI n\u00e9 di conseguenza l'elezione di Jawhar ed il 1\u00ba agosto 1760 nomin\u00f2 patriarca, successore di Cirillo VI, il soarita Massimo II Hakim.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "4090357", "revid": "1754196", "url": "https://it.wikipedia.org/wiki?curid=4090357", "title": "Quintano (disambigua)", "text": ""}
{"id": "4090367", "revid": "28592", "url": "https://it.wikipedia.org/wiki?curid=4090367", "title": "Quintano (Castelli Calepio)", "text": ""}
{"id": "4090374", "revid": "1124164", "url": "https://it.wikipedia.org/wiki?curid=4090374", "title": "Tagliuno", "text": "Tagliuno (\"Ta\u00fc\" in dialetto bergamasco) \u00e8 la sede comunale del comune bergamasco di Castelli Calepio posta oltre l'autostrada A4.\nStoria.\nLa localit\u00e0 \u00e8 un piccolo villaggio agricolo di antica origine, da sempre costituito in comune e parrocchia.\nTagliuno si fuse per la prima volta con Calepio su ordine di Napoleone, ma gli austriaci annullarono la decisione al loro arrivo nel 1815 con il Regno Lombardo-Veneto.\nDopo l'unit\u00e0 d'Italia il paese crebbe da duemila a quattromila abitanti. Fu il fascismo a decidere la soppressione del comune unendolo a Castelli Calepio.\nSul luogo vi \u00e8 l'antica chiesa del Santissimo Salvatore in stile romanico."}
{"id": "4090375", "revid": "715366", "url": "https://it.wikipedia.org/wiki?curid=4090375", "title": "Edipo re (Musorgskij)", "text": ""}
{"id": "4090376", "revid": "287204", "url": "https://it.wikipedia.org/wiki?curid=4090376", "title": "Calepio (disambigua)", "text": ""}
{"id": "4090377", "revid": "599013", "url": "https://it.wikipedia.org/wiki?curid=4090377", "title": "Kai Nilsen", "text": "Carriera.\nClub.\nNilsen debutt\u00f2 per il Fredrikstad in data 30 luglio 1961, in una sfida contro lo Steinkjer. Nello stesso anno, il club vinse l'edizione stagionale della Coppa di Norvegia, ma Nilsen non gioc\u00f2 la finale e per questo non pot\u00e9 fregiarsi del titolo, come previsto dalle regole di allora.\nNel 1965, pass\u00f2 al Lisleby. Dopo due stagioni in forza a questo club, fece ritorno al Fredrikstad. Raggiunse la finale della Coppa di Norvegia 1971, dove fu per\u00f2 il Rosenborg ad imporsi. Si ritir\u00f2 nel 1973."}
{"id": "4090378", "revid": "28592", "url": "https://it.wikipedia.org/wiki?curid=4090378", "title": "Calepio (Castelli Calepio)", "text": ""}
{"id": "4090380", "revid": "110157", "url": "https://it.wikipedia.org/wiki?curid=4090380", "title": "Chiesa di San Carlo Borromeo (Brusio)", "text": "La chiesa di San Carlo Borromeo \u00e8 un edificio religioso che si trova a Brusio, nel Cantone dei Grigioni.\nStoria.\nLa struttura viene citata per la prima volta in documenti storici risalenti al 1439. Nel 1618 venne completamente ricostruita e venne ripetutamente rimaneggiata nel corso del XX secolo.\nDescrizione.\nLa chiesa ha una pianta ad unica navata ricoperta da una volta a botte."}
{"id": "4090384", "revid": "1305772", "url": "https://it.wikipedia.org/wiki?curid=4090384", "title": "Songthaew", "text": "Un songthaew (in alfabeto thai: \u0e2a\u0e2d\u0e07\u0e41\u0e16\u0e27, in alfabeto lao: \u0eaa\u0ead\u0e87\u0ec1\u0e96\u0ea7, trasl. IPA: , letteralmente: due file) \u00e8 un veicolo per il trasporto pubblico di passeggeri utilizzato in Thailandia e Laos. Viene utilizzato anche in Malaysia, dove \u00e8 chiamato dua baris, ed in Birmania, dove prende il nome di lain ka (dall'inglese \"line car\").\nIl servizio viene offerto con dei \"pick-up\" o dei camioncini i cui cassoni posteriori sono aperti sui lati, hanno il tetto coperto e sono provvisti sui fianchi di 2 panche dove siedono i viaggiatori, che vi accedono dal lato posteriore. Nei modelli pi\u00f9 grandi si trova a volte una terza panca centrale. Alcuni passeggeri siedono nell'abitacolo a fianco dell'autista e, in caso di sovraffollamento, altri stanno in piedi all'interno del cassone o al suo esterno sul lato posteriore, dove si trovano apposite pedane e maniglioni di sostenimento.\nI \"songthaew\" svolgono il loro servizio prevalentemente sul territorio comunale, dove integrano o sostituiscono il normale esercizio di autobus urbani. Vengono usati anche per il trasporto in ambito provinciale, in tale caso si utilizzano soprattutto i veicoli pi\u00f9 grandi. Di solito i percorsi e le tariffe del trasporto sono prefissati, ma in alcuni casi, come nella citt\u00e0 di Chiang Mai, si pu\u00f2 scegliere il percorso, fissare il prezzo della corsa con l'autista e durante il tragitto possono accedervi altri passeggeri che a loro volta pagano per il tratto percorso. In altre localit\u00e0, concordare il tragitto con un \"songthaew\" che non abbia altri passeggeri a bordo, equivale all'utilizzo di un normale taxi ed \u00e8 pi\u00f9 costoso.\nA seconda della localit\u00e0, l'indicazione della destinazione pu\u00f2 essere scritta su una targa anteriore oppure la destinazione varia con il colore della vettura. Il \"songthaew\" si ferma in qualsiasi punto del tragitto per far salire o scendere i passeggeri. Per scendere si schiaccia un pulsante ed il conducente si ferma sul posto, nel caso il pulsante mancasse si deve comunicare a voce l'invito a fermarsi. Il pagamento avviene dopo che il passeggero \u00e8 sceso: si avvicina ad un finestrino dell'abitacolo di guida e paga direttamente all'autista."}
{"id": "4090387", "revid": "8660", "url": "https://it.wikipedia.org/wiki?curid=4090387", "title": "Orson Charles", "text": "Carriera professionistica.\nCincinnati Bengals.\nConsiderato uno dei migliori prospetti tra i giocatori nel ruolo di tight end disponibili nel Draft 2012, il 28 aprile Charles fu scelto nel corso del quarto giro dai Cincinnati Bengals. Nella sua stagione da rookie disput\u00f2 tutte le 16 partite della stagione regolare, 6 delle quali come titolare, facendo registrare 8 ricezioni per 101 yard. Nella successiva scese in campo in tredici gare, nessuna come titolare, ricevendo un solo passaggio da 8 yard. Fu svincolato alla fine della pre-stagione 2014."}
{"id": "4090388", "revid": "28592", "url": "https://it.wikipedia.org/wiki?curid=4090388", "title": "Val Calepio", "text": ""}
{"id": "4090393", "revid": "767487", "url": "https://it.wikipedia.org/wiki?curid=4090393", "title": "Per Haftorsen", "text": "Carriera.\nClub.\nHaftorsen vest\u00ec la maglia dello Haugar dal 1967 al 1970. Successivamente pass\u00f2 al Fredrikstad, dove raggiunse anche la finale della Coppa di Norvegia 1971: in questa sfida, per\u00f2, fu il Rosenborg ad imporsi. Il club retrocesse nella 2. divisjon al termine del campionato 1973. Haftorsen rimase per\u00f2 in forza al Fredrikstad per un'altra stagione. Torn\u00f2 poi allo Haugar nel 1975, restandovi fino al 1978. Entr\u00f2 a far parte della Hall of Fame di quest'ultima squadra.\nNazionale.\nConta 11 presenze per la . Esord\u00ec il 10 giugno 1969, quando gioc\u00f2 nella sconfitta per 1-3 contro la ."}
{"id": "4090395", "revid": "124695915", "url": "https://it.wikipedia.org/wiki?curid=4090395", "title": "Chiesa di San Bartolomeo dei Vaccinari", "text": "La chiesa di San Bartolomeo dei Vaccinari era una chiesa di Roma, nel rione Regola. Essa era collocata in via della Regola, oggi denominata a ricordo dell'antico edificio via di San Bartolomeo dei Vaccinari, che collega la moderna via Arenula con piazza delle Cinque Scole. Fu demolita attorno al 1885 per la costruzione di via Arenula; l'altare maggiore fu ricollocato nella Chiesa della Beata Vergine del Rosario (Asmara) in Eritrea.\nStoria e descrizione.\nLa chiesa \u00e8 menzionata per la prima volta in una bolla di papa Urbano III del 1186 tra le chiese filiali di San Lorenzo in Damaso con il nome di Santo Stefano \"de cacabariis\". Nella seconda met\u00e0 del XIV secolo \u00e8 ricordata con il nome di Santo Stefano \"de Benedectinis\", indizio che a quell'epoca essa apparteneva ai Benedettini. Dal 1408 e fin dopo la met\u00e0 del Cinquecento assume il cognome \"de silice\", fino ad assumere quello \"dei Vaccinari\" con papa Pio V. Era conosciuta anche come santo Stefano \"de Arenula\", dal nome del rione in cui era collocata la chiesa: cos\u00ec \u00e8 riportata nel catalogo di Torino (n\u00ba 349).\nLa chiesa fu sede di una parrocchia senza fonte battesimale in quanto filiale di San Lorenzo in Damaso; in una visita del 1560 si dice che \"\u00ab ha da 16 a 20 case che sono dei vaccinari e genti povere e che sta maltrattata e poco monda \u00bb\". Con Pio V nel 1570 smise le sue funzioni parrocchiali e fu affidata alla confraternita dei conciatori di pelli, chiamati a Roma \"vaccinari\"; essi fecero riedificare la chiesa nel 1723 dedicandola al loro santo patrono, l'apostolo Bartolomeo. Nello scavo per la costruzione del nuovo edificio fu trovata una gran quantit\u00e0 di corna, indizio della presenza dei \"vaccinari\" nella zona.\nL'interno della chiesa era a navata unica con due altari laterali per lato. Il quadro dell'altare maggiore raffigurante il santo titolare era di Giovanni De Vecchi (1536-1614); gli altri altari erano decorati con tele di Jacopo Zoboli (1681-1767) e di Michelangelo Cerruti (1663-1748)."}
{"id": "4090402", "revid": "126257", "url": "https://it.wikipedia.org/wiki?curid=4090402", "title": "Storia dello stemma sforzesco", "text": ""}
{"id": "4090404", "revid": "1305772", "url": "https://it.wikipedia.org/wiki?curid=4090404", "title": "Dieter Schl\u00fcter", "text": "Biografia.\nDieter Schl\u00fcter \u00e8 un ingegnere tedesco che ha sviluppato il primo modello radiocomandato di elicottero, poi commercializzato come scatola di montaggio. Sul finire del 1969 fu il primo al mondo a riuscire nell'intento di far volare un elicottero radiocomandato. Nel giugno del 1970 vol\u00f2 il primo modello interamente autocostruito che stabil\u00ec il record mondiale di distanza e durata di volo; rispettivamente 11,5\u00a0km e 28 minuti. Il successo fece richiedere agli appassionati di modellismo aereo la costruzione e la vendita di modelli, Schl\u00fcter lavoratore autonomo della KFZ-Sachverst\u00e4ndiger fece del proprio hobby la sua professione. Alla fine del 1971 vendette 300 scatole di montaggio di elicotteri con ordinativi per altri 500. Sulla via del successo commerciale si cre\u00f2 a Norimberga la ditta HEGI, la produzione e la commercializzazione su licenza alla Graupner per la Germania e alla Kalt per il Giappone. All'inizio del 1974 come professionista indipendente si crea la \"Schl\u00fcter-Hubschrauber-Modellbau\" a M\u00fchlheim am Main fornitrice di rivenditori in tutto il mondo. Tra il 1975 e il 1981 costru\u00ec modelli radiocontrollati diversi da elicotteri, come navi, aerei. Nel 1986 vendette la sua azienda alla Robbe Modellsport con la condizione di essere per tre anni progettista nella stessa azienda. Fond\u00f2 l'ufficio tecnico \"Ingenieur-B\u00fcro f\u00fcr Konstruktion und Dokumentation\" a Wiesbaden, sviluppando tra gli altri i modelli Junior 50, Scout 60, Magic ed altri diversi accessori per il catalogo Robbe. Per impieghi industriali cre\u00f2 modelli radiocomandati di elicotteri sotto il nome \"Aero-Tec Helicopter-Technik GmbH\", nel 1997 controllata da Uwe Welter. Schl\u00fcter continua l'attivit\u00e0 di progettista in altri campi come barche sportive e yacht."}
