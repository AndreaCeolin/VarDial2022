{"id": "4221807", "revid": "114210235", "url": "https://it.wikipedia.org/wiki?curid=4221807", "title": "Tromba (registro d'organo)", "text": "La tromba \u00e8 un registro d'organo ad ancia, presente nella maggior parte degli organi.\nStruttura.\nLa tromba, appartenente alla famiglia delle ance, \u00e8 uno dei registri d'organo pi\u00f9 antichi. Se ne ha notizia nella disposizione fonica di un organo costruito a Delft nel 1455, cos\u00ec come era presente in uno strumento a Lubecca nel 1598. Michael Praetorius, inoltre, la cita varie volte nei suoi trattati. \u00c8 presente in praticamente tutte le scuole organarie europee.\nLe canne di questo registro possono essere costruite con materiali diversi a seconda del timbro che si vuole conferire: si va dall'argento, allo stagno, all'ottone, al rame. Nella scuola organaria francese la tromba \u00e8 uno dei registri pi\u00f9 presenti. Appartiene, come timbro, alla stessa famiglia della bombarda e del clarone, insieme ai quali forma la cosiddetta \"batterie d'anches\".\nLa tromba \u00e8 quasi sempre da 8', ma \u00e8 possibile trovare rare trombe da 16' e da 4', anche se tecnicamente una tromba da 16' diventa una bombarda e una da 4' diventa un clarino. Il clarino (\"clairon\"), infatti, \u00e8 sostanzialmente una tromba da 4', misura atipica nell'organaria italiana ma frequentissima in quella francese.\n\"En chamade\".\nSe le canne sono posizionate orizzontalmente all'infuori della cassa, il registro prende il nome di \"trompette en chamades\" (o semplicemente \"Chamades\") e pu\u00f2 essere presente nelle misure da 16', 8', 4' o 2'.\nIl motivo per cui gli organari vennero indotti a posizionare le canne in modo orizzontale \u00e8 principalmente timbrico: indirizzando i suoni direttamente verso gli ascoltatori anzich\u00e9 verso l'alto, infatti, si ha una minore perdita di armonici dovuta alla dispersione, producendo quindi una sonorit\u00e0 migliore. Altre ragioni sono una migliore stabilit\u00e0 dell'intonazione, una maggior protezione contro la polvere e un impatto visivo pi\u00f9 suggestivo.\nLa prima attestazione di questo modo di posizionare le trombe si trova nell'organo del 1588 della cattedrale di Huesca, in Spagna, divenendo in seguito una caratteristica abbastanza comune nell'intera penisola iberica. \u00c8 possibile trovare \"en chamade\" anche altri registri, come il clarone, il bajoncillo, la chirim\u00eda e la dulzaina.\nNell'organaria spagnola il gruppo dei registri ad ancia prende il nome di \"Trompeteria\" o di \"Langueteria\". La tromba iberica, presente con i nomi di \"Trompeta Real\", \" Trompeta Imperial\", \"Trompeta Magna\" o \"Trompeta de Batalla\", produce un suono pulito, potente e molto chiaro. Anche in questo caso le canne sono posizionate orizzontalmente all'infuori della cassa a eccezione della \"Trompeta Real\", che \u00e8 l'unica verticale.\nIn Francia le trombe \"en chamade\" apparvero per la prima volta sull'organo della basilica di Santa Maria Maddalena a Saint-Maximin-la-Sainte-Baume, costruito da Jean-Esprit Isnard nel 1772-1774. Le trombe orizzontali non fanno parte della tradizione organaria italiana, tedesca ed europea del nord, dove le canne di questo registro sono sempre verticali. Nel novecento e attualmente si sono costruiti e si costruiscono molti organi canne con la presenza di questo registro: basilica di San Bernardino all'Aquila. ; [Auditorium Rai di Napoli, chiesa di Noale (VE), Auditorium dei Conservatori: di Bari, di Bologna, di Padova, di Ferrara...]; chiesa del Sacro cuore di Busto Arsizio di Varese, chiesa di Bibione, basilica di Santa Maria degli Angeli Roma... In Italia si sono anche costruiti organi canne con la presenza di pi\u00f9 ance orizzontali: per esempio presso la chiesa di Santa Galla a Roma o presso la chiesa di Santa Rita a Torino. "}
{"id": "4221809", "revid": "439868", "url": "https://it.wikipedia.org/wiki?curid=4221809", "title": "Teatro Coccia", "text": "Il Teatro Coccia \u00e8 il principale teatro lirico di Novara (nonch\u00e9 uno dei maggiori teatri di tradizione italiani), ed \u00e8 altres\u00ec il teatro \"storico\" pi\u00f9 importante del Piemonte. Si affaccia lungo via fratelli Rosselli, e delimita ad ovest piazza dei Martiri e ad est piazza Giacomo Puccini.\nStoria.\nNel 1886 l'antico Teatro Nuovo (inaugurato nel 1779 su progetto di Cosimo Morelli) veniva abbattuto perch\u00e9 ritenuto ormai inadeguato alle richieste dei tempi. A quell'epoca, infatti, la citt\u00e0 vedeva una notevole crescita demografica e un'affermazione della borghesia, rivolta sempre pi\u00f9 al mondo della cultura, dove l'interesse per gli spettacoli teatrali non si limitava soltanto alle nobili e prestigiose famiglie novaresi, ma coinvolgeva il resto della cittadinanza. Gi\u00e0 intorno al 1860 l'architetto novarese Alessandro Antonelli aveva proposto la fusione del Teatro Nuovo col Teatro Sociale, per accorpare in un unico edificio le varie tipologie di spettacoli, ma il maestoso progetto fu giudicato troppo costoso e sproporzionato rispetto alle richieste e alle disponibilit\u00e0 finanziarie cittadine.\nIl 13 aprile 1873, a Novara, moriva Carlo Coccia, per pi\u00f9 di trent'anni maestro di Cappella del Capitolo del Duomo (che vanta un'importante tradizione di maestri operisti, come Pietro Generali, Saverio Mercadante e Antonio Cagnoni), nonch\u00e9 direttore del Civico Istituto Musicale \"Brera\". Il Teatro Nuovo, che da tempo richiedeva una sua denominazione, per onorificare degnamente l'insigne musicista, ne assunse il nome il 6 luglio dello stesso anno.\nL'appalto del 9 marzo 1886 viene affidato all'architetto milanese Giuseppe Oliverio a discapito del progetto troppo costoso elaborato da Andrea Scala.\nDescrizione.\nI lavori del nuovo Coccia iniziarono nel 1886 impiegando molto materiale del precedente teatro, che venne demolito quasi completamente. Il nuovo complesso occupava un'area quattro volte maggiore ed era orientato diversamente rispetto al vecchio teatro, con l'entrata sull'attuale via Fratelli Rosselli anzich\u00e9 sull'odierno largo Puccini. Il perimetro esterno venne circondato da un porticato in granito rosa di Baveno, con colonne in stile dorico, e da un solo piano con enormi finestroni (alternato, anch'esso, con colonne in stile ionico).\nLa grandezza della sala a forma di ferro di cavallo \u00e8 notevole, circondata da tre ordini di ampi palchi, dalla prima galleria e dal loggione, tutti decorati in stile rinascimentale, con una serie di colonne corinzie di ghisa sormontate da una scultura raffigurante un cigno. La capienza della sala era di 1500 posti, con una massima di 1800 persone; gli ultimi lavori di restauro, tuttavia, hanno ridimensionato la capienza, portando a 918 i posti a sedere.\nIl boccascena \u00e8 di 14 metri, la profondit\u00e0 di 23 metri, mentre la torre scenica della graticcia si sviluppa per ben 22,5 metri di altezza. Vi \u00e8 anche un'altra sala per spettacoli, chiamata \"Piccolo Coccia\", con una capienza di 200 posti.\nL'ultimo restauro, completato nel 1993, ha riportato i colori originali della sala (velluti in rosa antico, decorazioni color avorio e oro), dopo le modifiche avvenute negli anni 20/30 del secolo scorso, che avevano sostituito le tapezzerie col colore rosso, e operato una totale doratura dei parapetti dei palchi.\nAttivit\u00e0 artistica.\nL'inaugurazione del nuovo Teatro Coccia avviene la sera del 22 dicembre 1888, con l'opera \"Gli ugonotti\" di Giacomo Meyerbeer, diretti da quello che sar\u00e0 il direttore pi\u00f9 famoso del 900, Arturo Toscanini. Il maestro diriger\u00e0 nel tempio novarese anche Aida e La forza del destino di Giuseppe Verdi. Il 21 dicembre 1893, al Coccia si rappresenta per la prima volta la seconda versione, quella che viene eseguita tuttora, della Manon Lescaut di Giacomo Puccini. A cavallo tra il 1895 e il 1896 il M\u00b0 Antonino Palminteri dirige rispettivamente \"Tannh\u00e4user\" di Richard Wagner e \"Loreley\" di Alfredo Catalani. Nel dicembre del 1900 Antonino Palminteri ritorna al Coccia per dirigere \"Tosca\" e il successo fu cos\u00ec strepitoso che la Stampa cos\u00ec si espresse:\" La Tosca al Coccia. Quanto all'esecuzione [...] splendidamente l'orchestra diretta dal Palminteri, la quale suon\u00f2 con affidamento tale che certo non rivelava una prima esecuzione. E merito di ci\u00f2 va dato al maestro Palminteri che ha saputo dare slancio, colorito, ed efficacia [...] e quindi piacque la musica pucciniana.\" E Giacomo Puccini invi\u00f2 al M\u00b0 Antonino Palminteri questo telegramma: \"Giacomo Puccini grato si rallegra coll'Egr.\u00b0 M\u00b0 Palminteri e con gli esecutori per il successo ottenuto a Novara [...] Saluti e auguri G.Puccini\" \nUn articolo del Corriere della Sera del 1932 definisce il teatro Coccia l'anticamera per il Teatro alla Scala. Tale lusinga \u00e8 dovuta al fatto che molti dei grandissimi artisti del panorama lirico mondiale hanno debuttato sul palcoscenico novarese, come ad esempio \nil soprano Carmen Melis nell'Iris di Pietro Mascagni (stagione 1905/06), il soprano Gilda Dalla Rizza ne La forza del destino di Giuseppe Verdi (stagione 1912/13), il tenore Antonio Melandri nella Lucia di Lammermoor di Gaetano Donizetti (stagione 1922/23), il soprano Sara Scuderi ne Il trovatore di Giuseppe Verdi (stagione 1924/25), il tenore novarese Angelo Bad\u00e0 (uno dei comprimari pi\u00f9 famosi del primo 900).\nIn questi anni sul podio del teatro novarese fanno da padrone le prestigiose bacchette di Gino Marinuzzi, Antonino Palminteri, Lorenzo Molajoli, Pietro Fabbroni, Napoleone Annovazzi, Pietro Mascagni, Giuseppe Podest\u00e0, Alberto Franchetti, Federico Del Cupolo e Arturo Lucon (che sar\u00e0 direttore artistico del Coccia dal 1945 fino alla morte, nel 1950). Vanno poi ricordate le molteplici presenze di artisti come Mafalda Favero, Gina Cigna, Lina Pagliughi, Toti Dal Monte, Rosetta Pampanini, Lina Bruna Rasa, Clara Petrella, Bianca Scacciati, Mercedes Capsir, Giuseppina Cobelli, Tito Schipa, Augusto Ferrauto, Aureliano Pertile, Carlo Galeffi, Luciano Neroni, Giulio Neri, Galliano Masini, Mario Filippeschi, Giuseppe Valdengo, Antonio Salvarezza, Mariano Stabile, Giovanni Inghilleri e Enzo Mascherini.\nGli anni '40 vedono un altro grande debutto (nonostante il conflitto mondiale, il teatro continuer\u00e0 la sua attivit\u00e0): sul podio del \"Coccia\" sale per la prima volta il novarese Guido Cantelli ne La traviata di Giuseppe Verdi (con Gina Cigna), nel 1943. Cantelli, dopo l'enorme successo ottenuto, dirige Madama Butterfly di Puccini, una seconda Traviata con Margherita Carosio, Afro Poli e Giacinto Prandelli, il Werther di Jules Massenet (con Giovanni Malipiero), e nel 1945 Tosca. Negli anni successivi, fino alla fine degli anni'70, nelle stagioni novaresi sono sempre protagonisti i grandi nomi, infatti giungono nel teatro novarese Renata Tebaldi, Mario Del Monaco, Giuseppe Di Stefano, Boris Cristoff, Virginia Zeani, Anna De Cavalieri, Ebe Stignani, Giulietta Simionato, Nicola Filacuridi, Aldo Protti, Anna Moffo, Rita Orlandi Malaspina, Margherita Guglielmi, Giulio Fioravanti, Gianna Galli, Bonaldo Giaiotti e Giovanna Casolla. I direttori d'orchestra pi\u00f9 assidui di questi anni sono Franco Patan\u00e8, Ermanno Wolf-Ferrari, Napoleone Annovazzi, Alberto Zedda e Armando Gatto. Nella stagione 1964/65 Luchino Visconti firma la regia de La traviata.\nUn altro grande debutto al teatro Coccia \u00e8 quello di Riccardo Muti, vincitore nel 1967 del \"Premio Cantelli\", concorso per giovani direttori d'orchestra.\nNel 1983 esordiscono al Coccia i soprani Daniela Dess\u00ec, ne L'elisir d'amore di Gaetano Donizetti, e Denia Mazzola Gavazzeni, ne Un ballo in maschera di G.Verdi. Nel 1986 \u00e8 poi la volta del tenore Luca Canonici in Rigoletto di G. Verdi; questo \u00e8 l'ultimo anno prima del grande restauro. Il teatro, che \u00e8 ancora propriet\u00e0 della societ\u00e0 dei palchettisti, viene venduto al comune (su proposta caldeggiata fortemente dal novarese Umberto Orsini), che si assume tutti i diritti per l'adeguamento e la ristrutturazione. La riapertura avviene nel 1993 con un concerto dell'Orchestra Filarmonica della Scala diretta da Riccardo Muti, e la stagione lirica riapre con l'opera Gli ugonotti di Meyerbeer, con Katia Ricciarelli, Nikola Gjuzelev e la debuttante Paoletta Marrocu. Negli anni a seguire hanno calcato le scene novaresi cantanti come Luciana Serra, Cecilia Gasdia, Tiziana Fabbricini, Daniela Lojarro, Enzo Dara, Alberto Gazale, Franco Vassallo, che debutta al Coccia con L'amico Fritz nel 1994, Marco Berti, Giorgio Surian, Patrizia Ciofi, Giorgio Zancanaro, Stefania Bonfadelli, D\u012bm\u012btra Theodosiou, Roberto Aronica, Veronica Simeoni, Bruno Pratic\u00f2 e Jessica Pratt; direttori e registi come Nello Santi, Matteo Beltrami, Andrean Battistoni, Bruno Aprea, Franco Zeffirelli, Beppe de Tomasi, Pierluigi Pizzi, Giorgio Gallione, Alberto Fassini, Renato Bonajuto, Dario Argento, Daniele Abbado.\nPremio Guido Cantelli.\nIl 3 ottobre 1961 si svolge nel teatro Coccia la prima edizione del \"Premio Guido Cantelli\".\nQuesto concorso, che ha visto vincitori numerosi direttori d'orchestra di fama mondiale, si \u00e8 svolto fino al 1980."}
{"id": "4221831", "revid": "30610", "url": "https://it.wikipedia.org/wiki?curid=4221831", "title": "Episodi di The Vampire Diaries (quarta stagione)", "text": "La quarta stagione della serie televisiva The Vampire Diaries, composta da 23 episodi, \u00e8 stata trasmessa sul canale statunitense The CW dall'11 ottobre 2012 al 16 maggio 2013.\nIn Italia, la stagione \u00e8 stata trasmessa in prima visione assoluta dal 29 novembre 2012 al 13 giugno 2013 su Mya di Mediaset Premium. \u00c8 stata trasmessa in chiaro dal 9 maggio al 24 luglio 2014 su La5.\nAl termine di questa stagione esce dal cast principale Joseph Morgan. Matt Davis ricompare come guest star.\nL'episodio \"Conseguenze\" \u00e8 un backdoor pilot, che ha dato origine alla serie televisiva spin-off \"The Originals\".\nTutto sta per cambiare.\nTrama.\nElena si sveglia la mattina dopo l'incidente, di cui non ricorda quasi nulla. Stefan e Damon le spiegano che la notte precedente \u00e8 morta con il sangue di Damon in circolo e che quindi \u00e8 in fase di transizione per diventare vampira. Nel frattempo, in citt\u00e0 il pastore Young, membro del Consiglio dei Fondatori, arresta Forbes e il sindaco Lockwood, poich\u00e9 Alaric aveva precedentemente rivelato che Caroline e Tyler sono degli esseri soprannaturali. \nKlaus \u00e8 ancora nel corpo di Tyler e cerca di convincere Bonnie a farlo ritornare nel suo vero corpo, ma la strega deve prima cercare di riportare in vita Elena. Intanto, il pastore Young e il resto dei membri del Consiglio catturano ed imprigionano Rebekah, Stefan ed Elena nella fattoria del pastore. Anche Caroline viene catturata, ma viene salvata da Klaus. Bonnie si reca spiritualmente nell'aldil\u00e0 per cercare di far tornare umana Elena, ma sua nonna la ferma dicendole di tornare immediatamente nell'altro mondo e di non praticare mai pi\u00f9 la magia nera, altrimenti gli spiriti la puniranno. Bonnie, quindi, non riesce a salvare Elena, la quale sta iniziando a mostrare segni di stanchezza, prime avvisaglie che sta per morire. Stefan allora, grazie all'aiuto di Rebekah, uccide una guardia permettendo a Elena di berne il sangue e di completare, cos\u00ec, la trasformazione. Poco dopo, Damon e Matt arrivano alla fattoria e salvano tutti i vampiri. Bonnie esegue l'incantesimo per trasferire l'anima di Klaus nel suo vero corpo e Tyler \u00e8 cos\u00ec libero. Avendo compiuto un incantesimo di magia nera, Bonnie attira su di s\u00e9 le ire degli spiriti che decidono di punirla, ma sua nonna si sacrifica per lei e viene punita al suo posto. Mentre Stefan dona un anello per il giorno ad Elena creato da Bonnie, il pastore Young decide di farsi saltare in aria con gli altri membri del Consiglio dei Fondatori, ignari delle sue intenzioni.\nIl bivio.\nTrama.\nIn citt\u00e0 arriva uno straniero che comincia ad indagare sulla morte del pastore e degli altri membri del Consiglio. Elena, intanto, aiutata da Stefan, cerca di nutrirsi di sangue animale, ma ogni volta lo rigetta. Damon, allora, le fa bere il suo sangue e le consegna una sacca di sangue umano, anche se Stefan \u00e8 contrario, ma anche questo tentativo fallisce e Elena vomita nuovamente il sangue. \nElena, infatti, ha bisogno di nutrirsi direttamente da una vena, ma il pensiero di uccidere qualcuno le impedisce di nutrirsi direttamente da un essere umano.In citt\u00e0 si stanno per svolgere i funerali delle vittime dell'esplosione e per l'occasione April, la figlia del pastore a cui Elena faceva da baby sitter, torna in citt\u00e0. La ragazza viene per\u00f2 attaccata in chiesa dal misterioso straniero, che altro non \u00e8 che un cacciatore di vampiri, che aveva gi\u00e0 prima colpito Tyler. Lo scopo del cacciatore \u00e8 scoprire se ci sono vampiri in citt\u00e0, cos\u00ec, durante la celebrazione in chiesa, lascia che il sangue di April scorra nel tentativo di scovare i vampiri. Damon capisce che \u00e8 una trappola e invita tutti a non muoversi, ma Elena \u00e8 insofferente all'odore del sangue. La ragazza sta per perdere il controllo a causa della fame, cos\u00ec Matt, che si sente in colpa per la sua situazione, le offre il proprio. Tyler, intanto, tenta di attirare l'attenzione su di s\u00e9 per proteggere gli amici e viene cos\u00ec colpito dal cacciatore. Lo sparo crea la confusione generale e permette ai suoi amici di allontanarsi. Successivamente, al Mystic Grill, Matt e Jeremy incontrano il cacciatore, ma non lo riconoscono e Jeremy vede sul braccio dell'uomo un tatuaggio che nessun altro pu\u00f2 vedere. Elena, Stefan, Caroline, Jeremy, Bonnie e Matt fanno volare in cielo lanterne giapponesi ricordando i loro cari scomparsi tragicamente, mentre Damon, sulla tomba di Alaric, confessa all'amico di sentire la sua mancanza. Lo spirito invisibile dell'uomo, dietro Damon, afferma che anche lui sente la stessa cosa.\nFesta fatale.\nTrama.\nDopo essere stato ferito, Tyler \u00e8 ricoverato in ospedale, dove viene nuovamente aggredito ed immobilizzato dal cacciatore, che estrae il suo veleno di lupo mannaro, ottenendo cos\u00ec un'arma per uccidere tutti i vampiri presenti in citt\u00e0. Connor decide di avvicinare Jeremy, confidandogli che se \u00e8 riuscito a vedere il suo tatuaggio, invisibile a tutti, allora \u00e8 un potenziale futuro cacciatore.Nel frattempo, Elena si nutre da Matt cercando di non oltrepassare il limite, per paura di non riuscire a fermarsi in tempo e ucciderlo. In citt\u00e0, vista la recente sparatoria in chiesa, scatta il coprifuoco per tutti i giovani, ma Rebekah organizza una festa di ribellione nella sua nuova casa. Elena e Stefan si recano alla festa, nonostante tra le 2 ragazze non scorra buon sangue. In citt\u00e0 arriva Hayley, un lupo mannaro che aiut\u00f2 Tayler contro l'asservimento da Klaus.\nDamon escogita un piano per catturare il cacciatore e viene aiutato, oltre che da Jeremy e Meredith, anche da Klaus, che ha imposto ai suoi ibridi di tenere sotto controllo Tyler. Attirato nel magazzino dell'ospedale, Connor viene catturato da Damon e Klaus che, prima che il cacciatore si suicidi facendosi saltare in aria, Klaus dice a Connor che lui \u00e8 uno dei Cinque.Intanto, alla festa Elena e Rebekah scoprono di essere state avvelenate con il siero di Tyler dal cacciatore e Klaus va in loro soccorso dopo le sue ultime scoperte su Connor. Damon offre ad Elena il suo aiuto per controllare la sete, mentre si scopre che Klaus ha salvato il cacciatore dall'esplosione.\nI cinque cacciatori del passato.\nTrama.\nDamon, Elena e Bonnie si recano in college fuori citt\u00e0, nella speranza di insegnare alla nuova vampira a cibarsi. Stefan \u00e8 riluttante all'idea di lasciare Elena e Damon ma, dopo aver scoperto che il cacciatore \u00e8 ancora vivo e prigioniero di Klaus, decide di rimanere a Mystic Falls per indagare. Al college, Damon, Elena e Bonnie seguono una lezione del professor Shane, che conosceva la nonna di Bonnie e che si rivela molto informato riguardo al mondo soprannaturale. Nel frattempo, a Mystic Falls, Klaus racconta a Stefan dei 5, un gruppo di cacciatori che egli ha conosciuto novecento anni prima, e chiede a Stefan di aiutarlo a scoprire cosa nasconde la sorella al riguardo, in quanto all'epoca era stata legata sentimentalmente ad uno di loro.\nAl college, Damon ed Elena si recano ad un ballo organizzato dagli studenti, e la ragazza comincia a lasciarsi andare e a nutrirsi senza remora e senza uccidere nessuno. Intanto, Bonnie affronta l'argomento \"magia\" con il professore. Rebekah decide di raccontare ci\u00f2 che sa a Stefan e Klaus, e dal suo racconto si scopre che il tatuaggio dei Cinque cacciatori \u00e8 una mappa per trovare la cura per il vampirismo. Klaus costringe Jeremy a disegnare il tatuaggio, in quanto \u00e8 l'unico in grado di vederlo. Rebekah viene pugnalata dal fratello dopo aver rivelato a Stefan dov'era stata sepolta la spada del cacciatore, elemento fondamentale per interpretare la mappa. Damon ed Elena discutono circa la nuova natura della ragazza, troppo differente rispetto a prima, e che pertanto Elena fa fatica ad accettare. Nel frattempo, Connor riesce a liberarsi e a uccidere l'ibrido messo a fargli la guardia e si reca nell'ufficio del professor Shane.\nIl killer.\nTrama.\nConnor torna nel suo camper mentre ricorda la conversazione avuta con Shane, che gli ha chiesto di uccidere tutti i vampiri di Mystic Falls. Il giorno seguente, il cacciatore si reca al Mystic Grill dove prende in ostaggio Jeremy, Matt e April per attirare Stefan e gli altri. Klaus, che si trova in Italia, informa Stefan circa la fuga del cacciatore e gli intima di tenerlo in vita. Connor invia un messaggio a Tyler, Stefan e Damon usando il telefono di Jeremy, chiedendo loro di raggiungerlo al Grill, dove ha piazzato trappole per vampiri. Jeremy apprende dai discorsi di Connor di essere stato soggiogato da qualcuno affinch\u00e9 non ricordi di una conversazione avuta con lui il giorno precedente. Matt ed April, intanto, cercano una via di fuga, e Stefan riesce a salvarli. Elena si reca al pub e crea un diversivo che aiuta Stefan a salvare Jeremy.Damon capisce che Stefan deve avere un accordo con Klaus, pertanto ha uno scontro con lui e Stefan \u00e8 costretto a raccontargli tutto riguardo alla cura. Prima che i 2 possano fermarla, per\u00f2, Elena uccide Connor. \nBonnie, nel frattempo, riacquista i poteri grazie all'aiuto di Shane. Caroline, gelosa di Hayley, litiga con Tyler e, dopo la morte di Connor, sulla mano di Jeremy compare il tatuaggio del cacciatore. Elena, in seguito al suo primo omicidio, ha delle allucinazioni che la sconvolgono.\nA volte impazziamo tutti un po'.\nTrama.\nElena uccide Jeremy in seguito ad un'allucinazione che le fa credere che il fratello sia Connor. Stefan cerca di chiarire la situazione con Elena che, avendo scoperto di come il ragazzo abbia soggiogato il fratello per motivi a lei oscuri, non ripone pi\u00f9 in lui alcuna fiducia.\nA casa Lockwood, Tyler ed Hayley discutono con Klaus riguardo alla morte dell'ibrido Dean, fatto saltare in aria dal cacciatore; Caroline interrompe la discussione riportando a Tyler le sue cose, segno che tra i due \u00e8 finita, ma ci\u00f2 \u00e8 solo una messa in scena per ingannare Klaus, che si trova li con loro. Stefan, intanto, riceve una telefonata da Klaus, che lo raggiunge e lo informa di essere a conoscenza delle allucinazioni di Elena: la giovane vampira \u00e8 vittima della maledizione del cacciatore ed \u00e8 destinata a togliersi la vita pur di fermarle. Il vampiro Originale riesce a prendere la ragazza e a rinchiuderla in una stanza dove le \u00e8 impossibile farsi del male. Tyler, Stefan e Caroline hanno, tra gli ibridi di Klaus, un amico che, avendo spezzato il legame di asservimento, pu\u00f2 aiutarli a liberare Elena. Una volta sopraggiunto sul luogo Stefan libera la ragazza, che per\u00f2 fugge via sconvolta e tormentata dalle visioni di Connor e Katherine. Damon e Bonnie apprendono che \u00e8 possibile spezzare l'incantesimo risvegliando un nuovo cacciatore: i due decidono cos\u00ec di far uccidere a Jeremy un vampiro. Caroline, al Mystic Grill, intrattiene Klaus per permettere agli amici di liberare Elena, ma \u00e8 costretta a raccontargli del loro piano quando viene informata della fuga della ragazza; inoltre gli comunica come spezzare la maledizione del cacciatore. Intanto, durante la sua esposizione a scuola, il professor Shane mostra quella che \u00e8 ritenuta la prima pietra tombale del mondo e narra la storia di una strega molto potente di nome Qetsiyah che, insieme al suo innamorato, Silas, cre\u00f2 un incantesimo che gli don\u00f2 l'immortalit\u00e0.Elena si reca sul Wickery Bridge, luogo che l'ha vista combattere la morte per ben due volte; qui ha un'allucinazione in cui sua madre le dice di farla finita. La vampira getta il suo anello nel fiume e si prepara ad attendere l'alba, ma Damon arriva in tempo per salvarla. Klaus, intanto, torna a casa dove rimprovera l'ibrido che l'aveva tradito e lo esorta ad andarsene, ma questo viene ucciso da Jeremy. Elena si sveglia nel suo letto con Damon a vegliare su di lei e viene informata dell'esistenza della cura. Tyler e Caroline litigano per la morte del loro amico ibrido: la vampira, infatti, ignorando volutamente il legame che Tyler aveva stretto con lui, ha chiesto a Klaus il permesso di ucciderlo pur di salvare Elena e ha inoltre promesso all'Originale un appuntamento in cambio. Al Grill, Matt informa Damon delle numerose telefonate tra il pastore Young ed il professor Shane, soprattutto il giorno dell'esplosione. Elena e Stefan chiariscono le loro divergenze e comprendono che il loro rapporto \u00e8 finito.\nIl custode di mio fratello.\nTrama.\nKlaus decide di fare da accompagnatore a Caroline durante il concorso di bellezza per l'elezione di Miss Mystic Falls. Anche Jeremy e Matt sono addetti ai preparativi e, mentre trasportano alcune cose, Jeremy mostra la sua nuova incredibile forza sollevando diversi pesi. Nel frattempo, Hayley e Tyler continuano a spezzare il legame di asservimento dei loro amici ibridi e decidono di presentarsi al concorso come una coppia.Durante la notte Jeremy sogna di uccidere Elena e svegliandosi dall'incubo scopre di aver inconsciamente intagliato numerosi paletti incidendo il simbolo dei 5. \nNel mentre, Elena e Caroline aiutano April che, iscritta al concorso, \u00e8 indecisa su quale vestito indossare: sopraggiunge Damon che suggerisce l'abito che le ragazze avevano escluso e, con molto stupore da parte di Caroline, Elena cambia idea e si dichiara d'accordo con lui. Prima dell'inizio del concorso, Damon si confronta con Shane e lo incolpa di essere responsabile della morte di tutti i membri del Consiglio; Stefan, invece, si reca all'ospedale in cerca di qualcuno da trasformare e, dopo averlo trovato, contatta Jeremy per farglielo uccidere.Il concorso di bellezza comincia: April, in mancanza di Jeremy, impegnato segretamente con Stefan, viene scortata da Matt; prima per\u00f2 il ragazzo informa Elena degli incubi del fratello. Shane confida a Damon che sar\u00e0 necessaria la magia di una strega della famiglia Bennett per rompere il sigillo che contiene la cura al vampirismo.Jeremy torna al concorso intenzionato ad uccidere la sorella. Nella confusione causata dall'elezione di April come Miss Mystic Falls, Elena lo segue e i due cominciano a lottare: mentre Jeremy sta per uccidere Elena, l'intervento di Matt salva la ragazza.Tornato a casa, Jeremy fa le valigie, deciso a lasciare la citt\u00e0 pur di non nuocere alla sorella, ma viene interrotto da Matt che gli dice che Elena si \u00e8 trasferita altrove e che lui vivr\u00e0, da ora in avanti, sotto il suo stesso tetto. Elena, invece, si presenta a casa Salvatore con la sua roba e Stefan decide di cambiare abitazione per un po', lasciandola sola con Damon. Il vampiro va a sfogarsi da Caroline, che crede di aver scoperto il motivo per cui Elena cambi sempre il suo parere e ascolti devotamente Damon: essendo stata creata con il sangue di quest'ultimo, ha nei suoi confronti una sorta di legame di asservimento che la acceca, facendole credere di provare per lui sentimenti che in realt\u00e0 non esistono. Nello stesso momento, a casa Salvatore, Damon ed Elena ricordano il precedente concorso di Miss Mystic Falls, quando ballarono insieme, e cominciano a danzare dinnanzi al camino. I due iniziano a baciarsi appassionatamente e vanno a letto insieme.\nSi torna a Bourbon Street.\nTrama.\nCaroline e Stefan continuano a discutere riguardo al legame di asservimento che lega Elena a Damon e, incerti sul da farsi, decidono di tenere la loro scoperta segreta. Nel frattempo, Tyler ed Hayley aiutano l'ibrido Adrian a rompere l'asservimento nei confronti di Klaus; la ragazza di Adrian, Kim, vedendolo sofferente, interrompe tutto e porta via il ragazzo dicendo loro che non continueranno a torturarlo e che non \u00e8 necessario che rompa il legame.Elena concorda con Damon di tenere la loro relazione nascosta; poi, mentre la ragazza \u00e8 a scuola, Stefan si presenta a casa Salvatore informando Damon riguardo all'asservimento di Elena. Damon, recatosi a scuola, convince Elena a bere da una sacca di sangue e si rende conto che Stefan ha ragione: i due decidono di intraprendere un viaggio per New Orleans per cercare la strega che aveva rotto il legame di asservimento di cui era rimasta vittima Charlotte, vampira trasformata nel 1942 da Damon. \nMentre sono via, Elena organizza a casa Salvatore una piccola festa con Bonnie e Caroline, per divertirsi con le amiche come ai vecchi tempi.Hayley convince Tyler ad obbligare Adrian a spezzare l'asservimento e gli consiglia di imporsi sul gruppo e diventare il maschio alfa. A New Orleans, intanto, Damon e Stefan incontrano Charlotte e le chiedono di condurli all'abitazione della strega che stanno cercando. Elena, Bonnie e Caroline finiscono col parlare di Damon e dell'asservimento e litigano; le ragazze vengono interrotte dagli ibridi guidati da Kim, che, decisa a non accettare Tyler come leader, fa rapire Caroline per poi portarla nel loro rifugio. Mentre corrono a salvarla, Tyler spiega ad Elena che l'asservimento influisce sul modo di agire di una persona ma non sui suoi sentimenti. Superata la brutta nottata trascorsa, Elena e Caroline chiariscono le loro divergenze e tornano amiche.Damon incontra la strega, che gli spiega che un vampiro si lega al proprio creatore solo quando prova per lui dei sentimenti umani prima di trasformarsi e che se vuole liberare la sua asservita deve lasciarla per sempre. Tornati a Mystic Falls, Stefan racconta a Caroline del viaggio a New Orleans. A casa Salvatore, Damon apprende che Elena \u00e8 a conoscenza dell'asservimento e questa, intuite le sue intenzioni, cerca di fargli capire che i suoi sentimenti sono reali.\nAdeste Fideles.\nTrama.\nTyler, Kim ed Adrian progettano una rivoluzione contro Klaus. Tyler racconta a Caroline di come Hayley abbia trovato una strega abbastanza potente da essere in grado di fare l'incantesimo dello scambio di corpi, che si \u00e8 offerto volontario per ospitare l'essenza di Klaus e che si far\u00e0 murare vivo in modo che, una volta che l'Originale sar\u00e0 dentro di lui, non possa scappare. Caroline, per\u00f2, non \u00e8 d'accordo.Damon ed Elena arrivano al cottage sul lago della famiglia Gilbert, dove Bonnie sta aiutando Jeremy a liberarsi dall'impulso di uccidere Elena. Jeremy, dopo aver invitato la sorella ad entrare, cerca nuovamente di attaccarla.Avendo scoperto da Stefan che Klaus nasconde l'antica spada necessaria per decifrare la mappa che porta alla cura, Caroline lo informa del piano di Tyler e lo esorta ad impossessarsene prima di sera, in modo che il suo ragazzo sia salvo. Dopo aver trovato la cassaforte vuota, Stefan chiama Damon e gli racconta quanto sta accadendo; il fratello gli suggerisce di uccidere Tyler o di informare Klaus della trappola pur di non perdere la loro possibilit\u00e0 di trovare la cura. Stefan cerca di convincere Tyler a non agire, ma, insieme a Caroline, \u00e8 preso in ostaggio dagli ibridi affinch\u00e9 i 2 non siano d'intralcio alla loro operazione.\nShane parla con Elena del suo asservimento nei confronti di Damon e la ragazza gli chiede se conosce un modo per rompere con l'ipnosi il loro legame: Shane le confida che non esiste una tale soluzione. Interrotti da Damon, il professore racconta loro di essere a conoscenza del luogo in cui si trova la cura e che non hanno affatto bisogno della spada di Klaus poich\u00e9 potr\u00e0 condurli al nascondiglio lui stesso: si tratta della tomba di Silas, di cui racconta la storia senza lasciar trapelare il luogo in cui Silas e la cura siano sepolti.Saputo che possono prendere la cura anche senza spada e che pertanto non hanno pi\u00f9 bisogno di Klaus, Stefan e Caroline decidono di lasciar proseguire agli ibridi il loro piano e vengono liberati; la ragazza, per\u00f2, propone a Tyler di usare il corpo di Rebekah per non doversi sacrificare lui stesso. Hayley, contraria, una volta rimasta sola con la ragazza le rompe il collo.Dopo aver risolto il problema di Jeremy, Damon ordina a Elena di lasciarlo per sempre e tornare a casa e la ragazza \u00e8 costretta ad obbedirgli. Al Mystic Grill, April trova Caroline morta nel bagno, ma la vampira si risveglia e soggioga la ragazza facendole dimenticare tutto. Poco dopo, Caroline incontra Matt, che la informa che April indossa il bracciale con la verbena e che quindi ricorda ancora tutto. Appresa da Caroline l'ubicazione della sua amica Rebekah, April va nella cantina dei Lockwood, vicina alla quale si trovano i dodici ibridi che, improvvisamente, vengono attaccati da Klaus. Hayley va da Tyler e gli rivela di aver mentito sulla strega e che, per trovare la sua famiglia, ha fatto un accordo con qualcuno. Lei in cambio doveva procurare dodici vittime per il prossimo sacrificio, perci\u00f2 ha rivelato a Klaus che gli ibridi non sono pi\u00f9 asserviti e che hanno cospirato contro di lui. Spinge inoltre Tyler a scappare prima che Klaus lo trovi, mentre quest'ultimo massacra facilmente il branco da solo. April, nascosta nella cantina dei Lockwood, spaventata dopo aver visto Klaus uccidere Kim, apre la bara di Rebekah.Caroline cerca, senza successo, April, dopodich\u00e9 si reca a casa Salvatore dove si lascia sfuggire con Stefan che Damon non ha liberato Elena e che sono stati insieme.Carol cerca di contattare suo figlio al telefono, ma Tyler non risponde. Sopraggiunge Klaus e, quando la donna lo supplica di non fare del male al figlio, l'ibrido si rende conto che ora lei \u00e8 tutto ci\u00f2 che rimane a Tyler, perci\u00f2 l'affoga nella fontana per vendetta.\nSpeciale dopo scuola.\nTrama.\nAll'interno della palestra della scuola viene organizzata la commemorazione per la morte di Lockwood; lo sceriffo Forbes annuncia il nome del nuovo sindaco, Rudy Hopkins, padre di Bonnie. Mentre assiste alla cerimonia, Elena vede Rebekah e va a cercarla. Mentre parla con April nel corridoio, Elena viene sorpresa da Rebekah e neutralizzata.Dopo l'assemblea, Caroline chiama Stefan per accertarsi della sua situazione emotiva e lo incita a riprendersi dall'aver saputo di Damon ed Elena per aiutarla a gestire la situazione con Tyler, che non riesce a sopportare che la madre venga data per morta a causa di un incidente. Poco dopo, Stefan riceve una telefonata di Rebekah che lo informa di aver rapito Elena, e il ragazzo chiama immediatamente Caroline per avvisarla. Di nuovo a scuola, Stefan e Caroline vengono presi da Rebekah, che li soggioga insieme ad Elena affinch\u00e9 non lascino la biblioteca. La vampira Originale, poi, obbliga tutti a dirle la verit\u00e0 riguardo alla cura e ad aggiornarla su quello che \u00e8 successo nel periodo di tempo in cui \u00e8 stata chiusa nella bara. Dopo aver appreso che Stefan ed Elena si sono lasciati, li costringe a raccontarle il motivo della rottura, e Stefan afferma che la colpa \u00e8 di Elena perch\u00e9 \u00e8 andata a letto con Damon.Intanto, alla casa sul lago, arriva Klaus, che pretende che Jeremy uccida molti vampiri, mentre Damon preferisce continuare ad addestrarlo. Mostrando a Jeremy come si colpisce un vampiro, Damon spara a Klaus per vendicare, simbolicamente, Carol Lockwood.Dopo essere stata informata da Stefan dell'esistenza del professor Shane, Rebekah manda Kol a rapire il professore. Nel frattempo, Klaus informa Damon che ha in mente per Jeremy un metodo molto pi\u00f9 veloce per ottenere il completamento della mappa.Le domande di Rebekah continuano e questa volta \u00e8 Elena ad esprimere i suoi sentimenti nei confronti di Stefan, dicendo che non \u00e8 pi\u00f9 innamorata di lui, ma di Damon. Poco dopo, Tyler arriva nella biblioteca e Rebekah gli ordina, sempre soggiogandolo, di trasformarsi in lupo, sapendo che cos\u00ec rischier\u00e0 di uccidere Elena, Stefan e Caroline, che non possono lasciare la scuola. Shane, nel mentre, viene torturato da Kol, ma Bonnie lo salva con la magia mettendo in pericolo la vita di April. Elena e gli altri riescono a salvarsi da Tyler. Elena vuole parlare con Stefan, scusandosi per la situazione venutasi a creare tra loro e Damon, quando Rebekah si intromette nella discussione e propone ad Elena una soluzione: soggiogare Stefan e fargli cancellare ogni suo ricordo a proposito della ragazza. \u00c8 per\u00f2 Stefan a prendere parola, dicendo alla Originale di cancellargli ogni ricordo di Elena, la quale \u00e8 sconvolta nel sentire la decisione di Stefan. Rebekah, per\u00f2, si rifiuta di fargli un favore e decide di ricompensarlo per il dolore da lei patito col dover convivere per sempre col cuore infranto, dopodich\u00e9 lascia tutti liberi di andarsene. Elena vorrebbe ancora parlare con Stefan che, invece, se ne va senza una parola. Dopo essere tornata a casa, Elena telefona a Damon per informarlo di quanto \u00e8 successo e gli dice che lo ama; il ragazzo, che per tutto il giorno non ha fatto altro che ascoltare ripetutamente i messaggi che lei gli aveva lasciato in segreteria, le dice che trover\u00e0 la cura per lei e le chiede di raggiungerlo.A casa Salvatore, Stefan riceve la visita di Rebekah, alla quale propone di essere sua alleata per trovare la cura, visto che Damon, Klaus e Shane sono tutti un passo avanti a loro. Rebekah sembra essere favorevole e informa Stefan che Shane \u00e8 il responsabile dell'esplosione che ha ucciso il consiglio. April si reca dallo sceriffo Forbes e dal sindaco Hopkins e rivela tutto ci\u00f2 che ha scoperto sull'omicidio che ha commesso Shane. Nello stesso momento Damon, Matt e Jeremy entrano in un bar dopo essere stati chiamati da Klaus, e scoprono che l'Originale ha trasformato tutti i presenti per farli uccidere da Jeremy.\nPrendimi se puoi.\nTrama.\nDopo essersi rifiutato di uccidere i vampiri appena trasformati da Klaus, Jeremy scappa con Matt, rifugiandosi nella casa sul lago, dato che Klaus ha dato l'ordine ai nuovi vampiri di uccidere Matt per costringere Jeremy a impalarli. Alla baita arriva anche Elena, che decide di portare Matt al sicuro fin quando la situazione non si risolve. Nel frattempo, a Mystic Falls, Forbes, su richiesta del nuovo sindaco, arresta il professor Shane per aver organizzato l'omicidio dei membri del consiglio.\nJeremy e Damon, vanno a caccia del nuovo gruppo di vampiri durante il giorno, approfittando del fatto che si sono sicuramente nascosti a causa del sole, ma scoprono che sono gi\u00e0 stati tutti uccisi da Kol, il quale non vuole che venga trovata la cura e che Silas venga risvegliato.Bonnie si confronta con Shane che \u00e8 in custodia nell'ufficio dello sceriffo, e rimane allibita scoprendo che l'uomo \u00e8 effettivamente il responsabile dell'omicidio, anche se lui sostiene che sia stato un rituale necessario per risvegliare Silas, e che comunque tutte le vittime torneranno in vita una volta che Silas sar\u00e0 libero.Kol, dopo la fuga di Jeremy, tiene in ostaggio Damon, ma Klaus, supplicato da Elena, interviene per farlo liberare. Kol lascia andare Damon, ma prima lo soggioga obbligandolo ad uccidere Jeremy.Rebekah e Stefan, nel frattempo, cercano nell'ufficio di Shane la pietra tombale di Silas per avere, come gli altri gruppi, un vantaggio per trovare la cura. I due la trovano grazie ad un uomo che sopraggiunge nell'ufficio, ma non scoprono la sua identit\u00e0 poich\u00e9 si uccide mentre i due lo stavano torturando.Shane cerca di convincere Bonnie che quanto fatto fosse necessario ai fini del ritrovamento della cura, ma quando il professore le dice che Silas pu\u00f2 riportare in vita anche sua nonna, la ragazza perde il controllo dei suoi poteri: grazie all'intervento di suo padre e ad alcune parole di Shane, Bonnie torna in s\u00e9.Damon d\u00e0 la caccia a Jeremy e, capendo di essere stato soggiogato a farlo, ordina a Jeremy di scappare. Elena, non sapendo cosa fare, chiede aiuto a Stefan, che prontamente ferma il fratello prima che uccida Jeremy e lo imprigiona nella cantina della loro abitazione, dissanguandolo per indebolirlo. Elena vorrebbe vedere Damon ma Stefan lo impedisce poich\u00e9, visto il legame di asservimento, lo libererebbe e quest'ultimo tenterebbe di uccidere Jeremy a causa della compulsione. Elena discute con Stefan, chiedendogli come possa fidarsi di Rebekah che ha cercato di ucciderla una volta, di tutta risposta Stefan le fa notare che Damon ha cercato pi\u00f9 di una volta di uccidere Jeremy, quindi non \u00e8 nella posizione di giudicare. Elena non capisce come mai Stefan si comporti in modo distaccato nei suoi confronti, non essendo il tipo da vendicarsi quando gli si spezza il cuore e Stefan le fa capire che si sta comportando come sempre, la differenza \u00e8 che non \u00e8 pi\u00f9 innamorato di lei, lasciando la ragazza senza parole. Elena suggerisce a Jeremy di uccidere Kol cos\u00ec da eliminare, in un colpo solo, tutti i vampiri collegati alla sua linea di sangue, in modo da liberare Damon dalla costrizione.Rebekah e Stefan, nel mentre, decidono di cominciare una relazione senza per\u00f2 coinvolgere i loro sentimenti e vanno a letto insieme.\nNel mirino del killer.\nTrama.\nStefan si sveglia nel letto di Rebekah e cerca di sgattaiolare via, ma fuori dalla porta incontra Klaus. Rebekah li sente e capisce che il fratello \u00e8 l\u00ec per avere l'unico paletto di quercia bianca non in mano a Kol, ma non si fida pi\u00f9 di lui e lo invita ad andarsene. Allora Klaus prova a far leva su Stefan per farlo prendere a lui. Stefan affida Damon, ancora in cella, a Klaus e parlando con lui Damon capisce che l'Originale teme di aver perso Caroline dopo aver ucciso la madre di Tyler.Elena chiama Stefan e gli spiega il suo piano: Jeremy uccider\u00e0 Kol e, per evitare ripicche da parte dei fratelli, Matt dovr\u00e0 impalare Rebekah, mentre Bonnie dovr\u00e0 mettere fuori gioco Klaus finch\u00e9 non troveranno la cura. Stefan si dichiara d'accordo, quindi la ragazza chiama Kol con il pretesto di voler negoziare una tregua. Jeremy va a casa di Bonnie per accompagnarla da Elena e Kol, ma sia suo padre, sia sua madre, arrivata in quella, sono contrari e cercano di dissuaderla, ma non riuscendoci le fanno perdere conoscenza.Jeremy torna a casa Gilbert ed Elena gli dice che Kol \u00e8 gi\u00e0 andato via. Qualcuno bussa alla porta e i due fratelli aprono, convinti che sia Bonnie: in realt\u00e0 \u00e8 Kol, che ha sentito tutto e pertanto ha deciso di negare la tregua. Entrato in casa, mentre Elena e Jeremy si nascondono, giura di strappare le braccia al ragazzo, per privarlo del tatuaggio senza per\u00f2 incorrere nella maledizione del cacciatore che lo colpirebbe se Jeremy morisse. Kol inizialmente ha la meglio nella lotta, ma alla fine Jeremy riesce a ucciderlo definitivamente. Klaus assiste alla scena dalla finestra e giura vendetta, ma arriva Bonnie che con un incantesimo lo rinchiude nel soggiorno di casa Gilbert per alcuni giorni, fino alla Luna nuova, poi tutti si trasferiscono a casa Salvatore. Qui, libero dal controllo di Kol, Damon esce dalla sua cella. Arriva anche Stefan, che tuttavia confessa di non aver impalato Rebekah: la vampira, infatti, gli ha confessato di voler tornare umana e, seppur sconvolta dalla morte del fratello, \u00e8 decisa ad aiutarli a trovare la cura per usarla su se stessa. Infine, Jeremy mostra a tutti che il marchio del cacciatore \u00e8 stato completato.\nNel bel mezzo di nulla.\nTrama.\nElena, Stefan, Damon, Jeremy, Bonnie e Rebekah, guidati da Shane, giungono sull'isola dove dovrebbe trovarsi la cura: qui, mentre Jeremy e Bonnie decifrano la mappa del cacciatore, sorgono rivalit\u00e0 tra Elena e Rebekah. \nIntanto, a Mystic Falls, Tyler provoca Klaus, rinchiuso a casa Gilbert, quando arriva Caroline. Klaus chiede di chiamare Bonnie per farle spezzare l'incantesimo e liberarlo, ma quando Caroline si avvicina per controbattere lui riesce a morderla, avvelenandola.Sull'isola, Stefan rivela a Rebekah che, come lei, ha intenzione di usare la cura su se stesso. Shane, messo alle strette da Damon, che sospetta che l'uomo stia facendo il doppio gioco, gli racconta che un anno prima aveva scoperto l'esistenza di un pozzo stregato dove aveva rivisto sua moglie e in quell'occasione lei gli aveva rivelato l'esistenza di un modo per riportare in vita lei e il loro figlio, ovvero liberare lo stregone Silas, sotterrato in una grotta sotto il pozzo. Per liberarlo \u00e8 necessario un incantesimo molto potente e la moglie gli aveva spiegato come incanalare abbastanza energia per eseguirlo: massacrare per tre volte dodici persone. Shane, per\u00f2, ha portato a termine solo due massacri, e quindi il suo lavoro non \u00e8 ancora finito.La mattina dopo, tutti si accorgono che Jeremy \u00e8 scomparso e si dividono: Elena, Stefan e Rebekah vanno a cercarlo, mentre Bonnie decide di restare all'accampamento per fare un incantesimo di localizzazione e Shane resta con lei per assicurarsi che non perda il controllo. Damon, invece, decide di lasciar perdere la ricerca e confessa ad Elena che non vuole che lei torni umana perch\u00e9 smetterebbe di amarlo. Al ritorno, quella sera, Elena, Stefan e Rebekah scoprono che anche Shane, Bonnie e la pietra tombale di Qetsia sono spariti. Allora decidono di mettere da parte i loro dissapori per trovarli e arrivare alla cura.A Mystic Falls, Caroline sta peggiorando e Tyler decide di portarla da Klaus, dicendogli che, se vuole che lei muoia, dovr\u00e0 vederla morire sotto i suoi occhi. Caroline dice a Klaus che sa che ha un lato umano e che lui \u00e8 innamorato di lei e Klaus decide di salvarla.Damon, mentre sta per andarsene dall'isola, viene aggredito da un uomo. Durante la breve lotta, che vede prevalere lo sconosciuto, Damon nota sulla mano dell'uomo il tatuaggio dei Cinque Cacciatori.\nGi\u00f9 nella tana del coniglio.\nTrama.\nDamon viene catturato da Galen Vaughn, un altro cacciatore facente parte dei 5. \nNel frattempo, Elena, Stefan e Rebekah cercano un modo per rintracciare Bonnie e Jeremy, che sono stati presi da Shane, che sin dall'inizio aveva programmato di liberarsi degli altri e di raggiungere da solo il luogo di sepoltura di Silas. Elena telefona a Caroline e le chiede di recuperare la spada dei Cinque Cacciatori in modo da decifrare il tatuaggio e poter arrivare anche loro alla tomba. Intanto, Bonnie e Jeremy, trascinati da Shane e da uno stregone indigeno dell'isola di nome Massak, arrivano alla cripta di Silas.Tyler, una volta trovata la spada dei Cinque in possesso di Klaus, la porta a Caroline per decifrarne l'iscrizione sull'elsa, che \u00e8 in effetti un cryptex, ma scoprono che \u00e8 in aramaico, lingua che nessuno parla pi\u00f9 ormai da molti secoli. Klaus, per\u00f2, la conosce e decide quindi di aiutare i due con la decodifica, scoprendo che la cura \u00e8 composta da una dose sola e quindi ne pu\u00f2 usufruire solo una persona. Rebekah, dopo averlo saputo, parla con Stefan e, compreso che questi la darebbe a Elena, gli spezza il collo.Arrivati alla caverna, Massak decide di non proseguire oltre e prende da Shane la pietra tombale come ricompensa per il lavoro svolto. Dopo aver raggiunto il punto giusto per fare l'incantesimo per trovare la tomba, Shane viene ferito a causa del terremoto prodotto dall'incantesimo, cos\u00ec Jeremy e Bonnie ne approfittano per andare a recuperare la cura da soli e lo abbandonano.Nel frattempo, Caroline calma le acque tra Klaus e Tyler, ma Klaus resta ostile nei confronti di Tyler e gli consiglia di fuggire il pi\u00f9 lontano possibile, poich\u00e9 si vendicher\u00e0 comunque. Caroline e Tyler, quindi, sono costretti a dirsi addio.Anche Damon e Vaughn si dirigono alla caverna e, durante la loro discussione, Damon scopre che non \u00e8 stato Vaughn a salvare Jeremy dall'attacco dell'indigeno del giorno prima e cos\u00ec capisce che c'\u00e8 qualcun altro sull'isola, cosa poi confermata dalla scoperta del cadavere di Massak. I due trovano la cripta e, prima che Vaughn uccida Damon, arrivano in suo soccorso Rebekah e, successivamente, Stefan ed Elena. Vaughn riesce a battere sia Damon che Rebekah e scappa. Stefan convince Elena a proseguire mentre lui si occupa del fratello. Poco dopo Elena, mentre cerca Jeremy e Bonnie, viene attaccata da un individuo misterioso. Nel mentre, Jeremy e Bonnie trovano la tomba e cercano di appropriarsi della cura, ma essendo fossilizzata insieme al corpo pietrificato di Silas capiscono che solo grazie al suo risveglio si pu\u00f2 entrarne in possesso. I due ragazzi vengono raggiunti da Vaughn, che colpisce Bonnie con un pugnale ferendola gravemente e inizia poi a combattere brutalmente con Jeremy, ma viene fermato e neutralizzato da Elena. Nel frattempo, anche Stefan scende nella cripta e trova Elena ferita e sanguinante: quella che ha salvato Jeremy \u00e8 in realt\u00e0 Katherine.Katherine viene scoperta da Jeremy e, dopo averlo ferito, lo morde e offre il suo sangue a Silas per permettere a questi di risvegliarsi. Katherine scappa con la cura, mentre Silas comincia a nutrirsi e, una volta ristabilito, spezza il collo a Jeremy, uccidendolo.\nResta accanto a me.\nTrama.\nTornati dall'isola, Elena e Stefan ripongono il corpo di Jeremy nella sua stanza perch\u00e9 Elena ritiene che, pur essendo un cacciatore e quindi un essere sovrannaturale, il fratello possa comunque svegliarsi poich\u00e9 indossava l'anello di famiglia. D'accordo con Stefan, Damon rimane sull'isola in cerca di Bonnie, scomparsa dopo il risveglio di Silas, nonch\u00e9 necessaria per poter far rivivere Jeremy; qui si imbatte in Rebekah, rimasta anche lei sull'isola in cerca della cura, ignara che questa \u00e8 stata rubata da Katherine.Bonnie viene informata da Shane, curato da Silas, della morte di Jeremy; Damon e Rebekah, intanto, si scontrano nuovamente con Vaughn e, dopo averlo obbligato a parlare, il cacciatore rivela loro che aveva incontrato precedentemente Katherine, con cui si era accordato per trovare Silas, cosa di cui la vampira era a conoscenza grazie ad Hayley. Stefan chiede a Damon di tornare a Mystic Falls anche senza Bonnie, poich\u00e9 \u00e8 necessario il legame di asservimento che lo lega ad Elena affinch\u00e9 la ragazza accetti, con serenit\u00e0, la morte del fratello. In quel momento, per\u00f2, Bonnie ricompare da dietro un cespuglio e tornano insieme a Mystic Falls.A casa Gilbert, Damon informa Stefan che Bonnie ha perso la ragione: la strega, infatti, riunisce tutti e li informa di dover completare \"il triangolo dell'Espressione\", ovvero sacrificare dodici persone, per avere accesso al potere necessario per rompere il velo che separa il purgatorio che intrappola tutte le creature sovrannaturali (l'Altra Parte) e il loro mondo, e riportare cos\u00ec tra i vivi Jeremy, Vicki, sua nonna e tutti gli altri. \nLa situazione degenera e, mentre si discute del rituale di Bonnie, Elena si rende conto di aver perso il fratello e di non essere disposta a far tornare in vita tutte le creature sovrannaturali pur di rivederlo, cos\u00ec, vinta dalla disperazione, decide di inscenare un incendio in casa sua per creare una copertura che giustifichi la morte del fratello. Damon decide di aiutarla a superare il dolore e le dice di spegnere la sua umanit\u00e0 in modo da non soffrire, cosa che la ragazza fa, piegata dal legame di asservimento.Shane va da Bonnie e le dice che, poich\u00e9 non ha l'appoggio dei suoi amici, saranno loro due da soli a far cadere il velo che divide i due lati; nello stesso momento Rebekah, sull'isola, trova il corpo del vero Shane abbandonato sulla spiaggia: l'uomo \u00e8 ancora vivo, ma Silas ha assunto le sue sembianze.Elena, distaccata e senza umanit\u00e0, decide freddamente di bruciare lo stesso la sua abitazione con all'interno il corpo del fratello, perch\u00e9 certa che non vorr\u00e0 pi\u00f9 tornare a casa anche quando tutto sar\u00e0 passato.\nIl marchio.\nTrama.\nTutti sono preoccupati per Elena che, spenta la sua umanit\u00e0, agisce in preda ai suoi istinti di vampiro e attacca le persone per nutrirsi. Damon e Stefan decidono di impegnarla facendola tornare a scuola, e di tenere sotto controllo la cosa grazie al legame di asservimento. Hayley si incontra segretamente con Klaus, a cui chiede protezione dai vampiri al servizio di Katherine che hanno l'ordine di ucciderla; dopo averla salvata dall'attacco di un vampiro, Klaus porta Hayley nella sua abitazione per sapere tutto ci\u00f2 che la ragazza sa su Katherine, cos\u00ec da poterla finalmente trovare e recuperare la cura che ha rubato.Damon, anch'egli impegnato a cercare Katherine, si reca da Klaus, dove scopre che il vampiro originale ha condannato a morte, con un suo morso, un vampiro amico della doppelg\u00e4nger; Stefan, nel frattempo, si reca da Forbes e scopre che l'intera scorta di sangue dell'ospedale \u00e8 stata prosciugata da qualcuno. \nMentre Damon cerca il vampiro morso da Klaus, si imbatte in Rebekah, con cui crea una temporanea alleanza, visto che la ragazza possiede una fiala di sangue del fratello che pu\u00f2 servire a salvare il vampiro moribondo in modo da interrogarlo sul nascondiglio di Katherine.Elena, rientrata su richiesta di Damon nel gruppo delle cheerleader, partecipa alla gara annuale delle stesse, ma, oltre a cibarsi di una ragazza di una squadra avversaria, durante l'esibizione della sua squadra fa in modo che Caroline cada dopo un salto: Stefan decide quindi di immobilizzarla con della verbena e rinchiuderla in casa, poich\u00e9 l'asservimento con Damon, basato sui sentimenti di Elena, \u00e8 ormai spezzato, visto che la ragazza non prova pi\u00f9 alcuna emozione.Il vampiro moribondo viene fermato da Damon che, dopo aver riconosciuto in lui il suo amico Will, lo uccide; Elena, bloccata a casa Salvatore, organizza una grande festa e, non appena interviene lo sceriffo, la ragazza l'aggredisce e ne approfitta per fuggire dall'abitazione. Dopo averla trovata, Caroline litiga con Elena e le due cominciano a combattere, per poi essere separate dai fratelli Salvatore; Matt s'incontra con Caroline, a cui spiega di essere diventato il proprietario della casa di Tyler, visto che il ragazzo gli ha intestato l'atto di propriet\u00e0.Dopo aver passato la notte insieme a lei, Klaus riconosce in una voglia sulla spalla di Hayley il marchio di un clan di lupi mannari che vivevano in Louisiana, catturando cos\u00ec l'attenzione della ragazza, che \u00e8 in cerca delle proprie origini.Avendo scoperto che diversi ospedali, nelle vicinanze di Mystic Falls, sono stati derubati delle scorte di sangue, Stefan informa Damon sul suo sospetto che Silas, dopo averli seguiti dall'isola, sia l'artefice dei furti, visto il suo bisogno di sangue; Damon, dopo aver chiuso la conversazione con il fratello, si allontana in macchina con Elena verso New York.\nNotte a New York.\nTrama.\nCercando indizi che riconducano a Katherine, cliente del vampiro Will che forniva false identit\u00e0, Damon ed Elena girano per New York, per poi rifugiarsi in un locale cui era solito frequentare Damon nel 1977, il \"Billy's\".Silas, dopo aver rivelato a Bonnie di essere nel corpo di Shane, la convince a compiere l'ultimo sacrificio per poter rivedere Jeremy. Stefan chiede l'aiuto di Klaus per fermare Silas e, insieme a Caroline, cercano di intervenire in tempo prima che il triangolo dell'espressione sia completo.Nei suoi ricordi del 1977, Damon racconta ad Elena di come avesse passato quel periodo insieme a Lexi, risoluta a fargli riaccendere la sua umanit\u00e0; i 2 sono raggiunti da Rebekah che, sempre in cerca della cura, \u00e8 determinata a convincere Elena ad allearsi con lei alle spalle del vampiro.\nIn un libro trovato nell'ufficio di Shane, Caroline, Klaus e Stefan scoprono che l'ultimo sacrificio deve vedere protagoniste dodici streghe; contemporaneamente, anche Bonnie apprende la stessa notizia da Silas, perci\u00f2 convince il padre di avere bisogno dell'aiuto di molte streghe per domare i suoi poteri.Mentre Elena e Rebekah ballano distratte dalla sete di sangue, Damon trova nell'ufficio di Will un foglio con tutte le identit\u00e0 assunte da Katherine nel corso degli anni, con alcuni vecchi indirizzi usati di recente. Nel frattempo, Klaus e Caroline scoprono che il massacro pu\u00f2 avvenire in due luoghi, perci\u00f2 decidono, con Stefan, di dividersi. \u00c8 Stefan a raggiungere il posto esatto in cui verr\u00e0 completato il triangolo dell'espressione, e cerca di fermare le streghe, ignare del sotterfugio di Silas: queste, scoperta la verit\u00e0, decidono di uccidere Bonnie. Per impedire la morte dell'amica, Caroline uccide la strega che ha canalizzato il potere, ma, essendo le dodici streghe tutte collegate tra loro, commette il massacro completando il triangolo.A New York, Elena scopre che Damon sta ancora cercando la cura, che lei, per\u00f2, non vuole pi\u00f9 prendere, e, seducendolo, cerca di rubargli gli indirizzi di Katherine, ma lui non ci casca e le racconta di come nel 1977 finse di essere innamorato di Lexi, mentre aveva usato la scusa della ritrovata umanit\u00e0 solamente per liberarsi di lei. Le racconta, inoltre, che Lexi gli ricordava un periodo che voleva dimenticare, perci\u00f2 rivedendola a Mystic Falls la uccise. Vedendo fallire Elena nel suo piano, Rebekah interviene rompendo il collo di Damon ed impossessandosi del foglio con le informazioni utili per ritrovare Katherine.Stefan, dopo aver riaccompagnato Bonnie a casa, scopre che la ragazza non ha alcun ricordo dopo essere svenuta nella caverna, sull'isola, quindi \u00e8 all'oscuro sia della morte di Jeremy che del triangolo d'espressione; Elena e Rebekah, nel frattempo, lasciano New York sulle orme di Katherine. Klaus, infine, ha un faccia a faccia con Silas: questi lo minaccia chiedendogli di trovare e consegnargli la cura, dopodich\u00e9 lo pugnala con il paletto di quercia bianca, mancando appositamente il cuore del vampiro originale.\nVita in provincia.\nTrama.\nElena e Rebekah sono alla ricerca di Katherine, e dopo aver girato tutte le citt\u00e0 segnate sulla lista di Damon non sono pi\u00f9 molto convinte di trovarla, fino a quando giungono in una cittadina soggiogata dalla vampira. Damon e Stefan, intanto, sono sulle tracce delle 2 vampire e grazie alle informazioni dello sceriffo Forbes trovano la cittadina: Willoughby. \nKlaus, nel frattempo, combatte contro il dolore provocato dalle schegge di legno di quercia bianca e contro Silas, che con le sembianze di Caroline \u00e8 andato da lui a chiedere di nuovo la cura. Quando Silas se ne va, la vera Caroline si presenta da Klaus, dopo le numerose telefonate di quest'ultimo, e accetta di aiutarlo.In Pennsylvania, Elena e Rebekah trovano finalmente Katherine e cercano di scoprire dove nasconda la cura, ma questa non ha intenzione di parlare. Dopo averle preso il telefono, scoprono che Katherine deve incontrarsi con un certo \"em\", che potrebbe sapere qualcosa. Stefan e Damon giungono alla tavola calda, mentre Elena prende il posto di Katherine all'incontro con il misterioso \"em\", che si scopre essere Elijah. Elena non riesce ad ingannare Elijah per molto, visto che a causa dell'anello solare viene scoperta: Katherine, infatti, non lo indossa, ma porta al suo posto un braccialetto. Katherine confessa di avere una relazione con Elijah e tutti sono molto sorpresi di sapere che anche l'originale si trova in Pennsylvania.Caroline cerca di convincere Klaus a riportare indietro Tyler, se vuole il suo aiuto.Elena ed Elijah hanno una conversazione durante la quale l'Originale apprende della morte di Jeremy, di cui Katherine non gli aveva parlato, mentre Rebekah e Damon seguono Katherine a casa sua a prendere la cura. La vampira, per\u00f2, mette k.o. Damon e, per fuggire da Rebekah, getta la cura per terra. La vampira Originale, comunque, riesce a recuperarla prima che si rompa, e Stefan raggiunge i due nel momento stesso in cui Rebekah prende la cura.Intanto, a Mystic Falls, mentre Klaus sta cercando di convincere Caroline ad aiutarlo, si rende conto di non provare pi\u00f9 dolore e comprende che era stato Silas a farglielo credere.Rebekah si risveglia, ma scopre di essere ancora un vampiro: la cura era un falso. Katherine incontra Elijah che, saputo ci\u00f2 che lei ha fatto a Jeremy, non riesce a fidarsi e la accusa di volerlo usare per liberarsi di Klaus. Katherine, per\u00f2, decide di dimostrargli che i suoi sentimenti per lui sono sinceri e gli affida la cura senza volere nulla in cambio, chiedendogli di decidere che cosa fare del loro futuro. Rebekah ed Elijah informano Klaus del loro ritorno a Mystic Falls con la cura, dopo che la vampira ha confessato al fratello di voler tornare umana. Caroline dice a Klaus che se vuole essere suo amico deve smetterla di dare la caccia a Tyler, ma l'ibrido le ricorda che lui non lo sta affatto cercando. Intanto, Elena chiede ai fratelli Salvatore di rinunciare a farla tornare come prima in quanto lei non vuole prendere la cura: per rendere ancora pi\u00f9 chiare le sue volont\u00e0, spezza il collo a una cameriera dicendo che, se non rinunceranno, uccider\u00e0 altra gente.\nLe tue foto.\nTrama.\nBonnie si reca al cimitero dove giace Jeremy, quando quest'ultimo le appare dicendole di aprire gli occhi: si tratta, infatti, di un sogno. Al suo risveglio, Bonnie trova il divano su cui riposa in fiamme, senza sapere come sia successo. \nA casa Salvatore, intanto, Damon e Stefan escogitano un piano per riaccendere i sentimenti di Elena, senza scatenare l'ira omicida della vampira. A casa Mikaelson, invece, Rebekah, Klaus ed Elijah discutono riguardo all'utilizzo della cura: Rebekah la vuole per tornare umana, Klaus per liberarsi una volta per tutte di Silas, che non lo lascer\u00e0 in pace finch\u00e9 non avr\u00e0 la cura. Elijah non \u00e8 intenzionato a darla a Klaus e sfida Rebekah a trascorrere una giornata da umana, dimostrandogli che il suo non \u00e8 solo un capriccio e che vuole davvero vivere cos\u00ec. Rebekah trova un'alleata in Elena, che vuole farle superare il test per potersi liberare della cura: infatti, se la usa Rebekah, non potranno darla a lei. La sera del ballo di fine anno scolastico, Elena viene scortata, seppur controvoglia, dai fratelli Salvatore. Giunti a scuola, Damon e Stefan cercano di risvegliare qualche emozione in Elena mostrandole delle foto di quando era umana. Anche Bonnie e Matt cercano di aiutarla, facendole capire che non \u00e8 sola e che ha amici al suo fianco, ma la vampira insulta Bonnie dicendole che lei le ricorda tutto quello che ha perso. Bonnie scappa all'ingresso, dove riceve la visita di Jeremy. Intanto, Rebekah cerca di adattarsi al suo ruolo di umana chiedendo consiglio a Matt, che dimostra di non avere fiducia in lei. Stefan balla con Elena cercando di farle ricordare ci\u00f2 che avevano condiviso in passato, ma la ragazza non si fa influenzare dalle sue parole e se ne va, cos\u00ec Stefan viene consolato da Caroline, che gli assicura che un giorno trover\u00e0 un'altra donna di cui si innamorer\u00e0 follemente e che gli far\u00e0 dimenticare per sempre Elena. Rebekah chiede ad April di aiutarla a diventare la reginetta del ballo, ma la ragazza si rifiuta scatenando l'ira di Elena che la minaccia di morte se non far\u00e0 quello che Rebekah le ha chiesto. Nel frattempo, Bonnie condivide un ballo con Jeremy, scoprendo poi che si tratta di Silas. Elijah consegna a Klaus il paletto di quercia bianca come simbolo delle sue buone intenzioni, chiedendogli di non dare pi\u00f9 la caccia a Katherine, ma Klaus si rifiuta. Rebekah e Matt hanno il loro primo ballo, mentre Bonnie comunica ai suoi amici di essere stata avvicinata da Silas. Matt e Bonnie vengono incoronati re e reginetta del ballo, ed Elena decide di uccidere Bonnie, perch\u00e9 senza di lei Silas non potr\u00e0 richiamare i morti dall'Altra Parte, riportando sulla terra altre persone, come Jeremy e Alaric, che tenterebbero di farle recuperare l'umanit\u00e0. Da sola al dopo-festa, Caroline balla con Tyler, tornato in citt\u00e0 rischiando la vita pur di stare un po' con lei, mentre Damon e Stefan vengono attaccati da Silas. Rebekah, intanto, informa Matt del piano di Elena di uccidere Bonnie. Prima di concentrarsi sulla strega, Elena morde April perch\u00e9 non ha eletto Rebekah reginetta del ballo, poi, dopo che Bonnie ha scacciato Silas dalla sua mente, la attacca, ma la giovane strega utilizza i suoi poteri per immobilizzarla e i fratelli Salvatore, iniettandole della verbena, la portano via e la rinchiudono nella loro cantina. Rebekah si ritrova costretta a dare il suo sangue a April per salvarla, fallendo cos\u00ec nel tentativo di comportasi da umana, ma Matt le fa sapere che lui non dir\u00e0 nulla in proposito, in modo che lei possa prendere la cura. Mentre Klaus parla con la sorella, dicendole di dire ad Elijah di non essere riuscita nel suo intento, Silas, con l'aspetto di Rebekah, si fa consegnare la cura. Rebekah capisce che Klaus si \u00e8 accordato con Silas per fargli avere la cura, in tal modo si assicura che Silas non lo perseguiti pi\u00f9. Tyler se ne va dalla citt\u00e0 nonostante sia stato scoperto da Klaus che, per non ferire Caroline, gli permette di fuggire. Intanto, Klaus riceve una lettera di Katherine che lo informa del complotto di una strega, a New Orleans, contro di lui e che ci\u00f2 che scoprir\u00e0 in quella citt\u00e0 sar\u00e0 cos\u00ec sconvolgente da fargli dimenticare dell'odio che prova per lei. Bonnie incontra Silas, che le mostra il suo vero volto, orribilmente sfigurato.\nConseguenze.\nTrama.\nStefan e Damon tengono Elena chiusa in cantina, nella speranza che, disidratandosi, lei mostri qualche emozione legata al desiderio di sangue. Nel frattempo, Katherine torna in citt\u00e0 annunciando ai fratelli Salvatore che Klaus se n'\u00e8 andato per sempre e che la chiave di tutto ci\u00f2 \u00e8 Hayley.A New Orleans, intanto, Hayley \u00e8 alla ricerca di informazioni riguardanti la sua famiglia. In un locale incontra Jane-Anne Deveraux, strega del posto, che la esorta a recarsi in un luogo dove potrebbe trovare ci\u00f2 che cerca. Jane-Anne e sua sorella Sophie fanno un incantesimo a Hayley, utilizzando una ciocca di capelli della ragazza, per attirare Klaus in citt\u00e0. Klaus, dopo aver ricevuto la lettera di Katherine in cui la vampira lo informa che Jane-Anne sta complottando contro di lui, si reca a New Orleans, chiedendo a una strega di aiutarlo a rintracciare la donna che cerca. \nLa strega, per\u00f2, gli dice che non pu\u00f2 aiutarlo con la sua magia a causa delle regole imposte alla comunit\u00e0 da un vampiro di nome Marcel. Quest'ultimo era solo uno schiavo prima che Klaus lo prendesse sotto la propria ala; inoltre New Orleans venne edificata proprio dai Mikaelson, ma Klaus si vide costretto ad abbandonarla visto che Mikael in quel periodo gli dava la caccia. Klaus, allora, si reca in un locale dove incontra Marcel, il quale lo accoglie abbracciandolo, e i due vampiri discutono di Jane-Anne. L'ibrido viene a sapere che i vampiri dominano la citt\u00e0, le streghe sono sotto il loro controllo e gli esseri umani fanno finta di niente: il tutto grazie alle regole imposte da Marcel, che lasciano Klaus sbalordito. Marcel uccide Jane-Anne davanti a tutti, in quanto la strega aveva praticato la magia, disobbedendo alle regole. Klaus, non avendo potuto parlare con lei, si reca da Sophie, scoprendo per\u00f2 che due seguaci di Marcel lo tengono d'occhio. Sophie viene attaccata dai due vampiri nel vicolo dietro il locale, ma interviene Elijah che li uccide entrambi. Klaus va da Marcel per avere delle spiegazioni, poi Elijah porta il fratello nel cimitero di Lafayette dove le streghe tengono Hayley. Le streghe confessano di voler fermare Marcel, ma hanno bisogno dell'aiuto di Klaus, cos\u00ec gli rivelano che Hayley \u00e8 incinta di suo figlio; Klaus \u00e8 incredulo dato che essendo un vampiro in teoria non pu\u00f2 avere figli, ma le streghe gli fanno tener presente che non si conosce l'esatto limite della sua natura, essendo lui l'Ibrido Originale. Le streghe uccideranno sia Hayley che il bambino se non riceveranno l'aiuto di Klaus. Quest'ultimo, per\u00f2, non vuole saperne nulla del bambino. Elijah \u00e8 intenzionato a rimanere accanto al fratello, mentre Rebekah nutre ancora seri dubbi, ma Katherine le spiega che il comportamento crudele e contorto di Klaus \u00e8 dovuto alla solitudine che prova e detesta. Katherine \u00e8 sicura che Klaus, a dispetto delle sue parole, non rinuncer\u00e0 mai al bambino. Klaus, palesemente adirato, si reca da Marcel con cui litiga. Marcel si dichiara il re della citt\u00e0 e che nessuno si pu\u00f2 opporre a lui, cos\u00ec l'Ibrido Originale morde Thierry, uno dei tirapiedi di Marcel, dimostrando che le regole di Marcel non si applicano a lui, perch\u00e9 \u00e8 immortale e solo lui detiene il vero potere. Klaus, ancora nervoso, a Jackson Square incontra una barista incontrata in precedenza al bar dove lavora Sophie, un'umana di nome Cami. Quest'ultima, studentessa di psicologia, parla con Klaus di un pittore all'opera dinanzi a loro e dice che lui, riferendosi per\u00f2 a Klaus, \u00e8 tormentato dai propri demoni, arrabbiato e sofferente a causa della solitudine. Queste affermazioni, poi confermate da Klaus, quasi commuovono l'ibrido, che svanisce non appena la ragazza distoglie lo sguardo. Dopo aver parlato con Elijah, confessa di invidiare Marcel perch\u00e9 lui \u00e8 riuscito nell'impresa che l'Originale non ha mai raggiunto, cio\u00e8 diventare un re amato dal suo popolo; inoltre ammette di aver sentito la mancanza di New Orleans, pi\u00f9 di quanto immaginava, e che ha sofferto quando Mikael obblig\u00f2 l'ibrido ad abbandonarla, infatti la cosa che odiava pi\u00f9 di Mikael era il fatto che lo faceva sentire impotente. Klaus decide di collaborare con le streghe e di riprendersi il controllo di New Orleans, inoltre si prender\u00e0 cura di Hayley ed il bambino, che diventer\u00e0 il suo erede. Sophie escogita un piano per colpire Marcel, e Klaus, fingendo di voler tornare suo amico, si riavvicina a lui curando il morso di Thierry. Elijah, tornato a Mystic Falls, tenta di convincere senza successo Rebekah ad andare a New Orleans, e poi dice addio a Katherine, che cerca di convincerlo a non partire, ma senza successo, infatti Elijah sente il dovere di restare accanto a Klaus perch\u00e9 non rinuncer\u00e0 mai a redimerlo. Nel frattempo, a casa Salvatore, Elena sfida i fratelli a continuare il loro gioco per farle provare ancora delle emozioni.\nIl patto.\nTrama.\nI fratelli Salvatore cercano di riaccendere l'umanit\u00e0 di Elena manipolandole la mente e mostrandole le gioie del diploma, ma il piano non funziona. Caroline, in disaccordo con i metodi usati da Damon e Stefan, d\u00e0 del sangue ad Elena e cerca di farla ragionare, ottenendo solamente degli insulti, i quali la fanno ricredere sul metodo utilizzato dai fratelli. Rebekah, intenta ad ubriacarsi al Grill per festeggiare la partenza di Klaus ed Elijah, incontra Matt, il quale si mostra comprensivo con lei e le dice di andarsene dalla citt\u00e0, visto che \u00e8 in grado di farlo mentre lui \u00e8 bloccato l\u00ec. Caroline, intanto, chiama Bonnie in cerca di aiuto per Elena, ma la strega ha altri piani. Infatti, terminata la chiamata con Bonnie, incontra Katherine nella speranza di farsi consegnare la pietra tombale di Silas, intrisa del sangue di Qetsiyah. \nNel frattempo, in casa Salvatore, Stefan e Damon sottraggono a Elena l'anello solare e la espongono alla luce del sole per far risvegliare in lei la paura. Elena non d\u00e0 segno di essere spaventata, in quanto sa che nessuno dei due la lascerebbe morire, e si getta di fronte alla finestra prendendo fuoco, ma viene salvata dai fratelli, trovando cos\u00ec conferma alla sua tesi.Caroline e Matt sono intenti a chiacchierare quando Rebekah fa la sua comparsa a casa Salvatore, decisa ad aiutare Matt a non essere bocciato. Mentre torna a casa a recuperare gli appunti per dargli una mano, Caroline viene aggredita da Silas, con le sembianze di Klaus, che vuole sapere dove si trova Bonnie. Dopo essere riuscita a sfuggirgli, la vampira chiama sua madre Liz e le dice di chiudersi in casa.Intanto, Stefan e Damon chiedono aiuto a Katherine per torturare Elena, ma la vampira lascia volontariamente fuggire la ragazza dopo essere stata insultata da lei. I ragazzi, Matt e Rebekah escono a cercarla. Mentre vaga affamata per il bosco, Elena viene soccorsa da Matt, il quale, per\u00f2, finisce col diventare il suo pasto. Stefan interviene per impedirle di fare del male a Matt, e Damon, esasperato dal comportamento di Elena, le dice che, se non possono fare del male a lei per riaccendere le sue emozioni, allora lo faranno a quelli che le sono intorno. Quindi rompe il collo di Matt sotto gli occhi di Elena e Stefan. La morte dell'amico fa scattare qualcosa nella ragazza, che riaccende i suoi sentimenti, mentre Damon le mostra che Matt porta al dito l'anello dei Gilbert con cui potr\u00e0 resuscitare. Il vampiro, infatti, aveva organizzato tutto. I sentimenti di Elena prendono il sopravvento su di lei e Stefan le dice di concentrarsi su una sola cosa e di non lasciarsi sopraffare, riuscendo a calmarla.Intanto Bonnie, chiamata da Caroline, si presenta a casa di quest'ultima, trovandola insieme a sua madre. La strega, immune alle illusioni di Silas, capisce che Liz in realt\u00e0 \u00e8 proprio l'immortale e, mentre entra per affrontarlo, Caroline corre in cucina dove rinviene la madre a terra apparentemente senza vita. Bonnie promette a Silas di aiutarlo e Caroline risveglia Liz dandole il suo sangue.A casa Salvatore, Elena dice a Stefan e Damon di aver trovato il suo obiettivo: uccidere Katherine, colei che ha causato dolore a lei e alle persone a cui tiene. Bonnie, nello stesso momento, incontra Katherine e le due stringono un patto: in cambio della pietra tombale, Bonnie \u00e8 disposta a rendere la vampira immortale come Silas.\nIl morto che cammina.\nTrama.\nElena \u00e8 sempre pi\u00f9 intenzionata ad uccidere Katherine, e Stefan cerca di distrarla dal suo obiettivo facendola allenare. Bonnie e Katherine, intanto, si incontrano nel luogo dove sono avvenuti i 3 massacri per incanalarne il potere. \nAll'ospedale di Mystic Falls vengono trovati cinque corpi dissanguati, e Stefan capisce che Silas si prepara a qualcosa di grosso. Improvvisamente, la corrente salta e si scatena una tempesta. Bonnie riesce a collegare anche l'ultimo punto del triangolo dell'Espressione, dentro al quale ricompariranno gli spiriti. Stefan e Damon, insieme allo sceriffo Forbes, capiscono che la strega pu\u00f2 abbassare il velo anche se non \u00e8 ancora arrivata la Luna piena e si recano a scuola, centro del triangolo, per fermarla.Katherine consegna a Bonnie la pietra tombale di Qetsiyah, mentre il resto del gruppo si rende conto che Bonnie si trova nel seminterrato. Damon dice ad Elena di non seguirlo in quanto fermare Bonnie \u00e8 pi\u00f9 importante di uccidere Katherine, ma la vampira lo colpisce con un paletto. Bonnie fa cadere il velo e ricompaiono i morti. Damon riceve la visita di Alaric; Rebekah e Matt vengono raggiunti al Grill da Kol, il quale vuole vendicarsi di Elena. Katherine, intanto, viene attaccata da Elena, che \u00e8 riuscita a trovarla. Stefan e Caroline soccorrono Bonnie che, ancora legata a Katherine, rischia di essere uccisa inconsapevolmente da Elena, che sta torturando il suo doppio. Stefan, per\u00f2, trova la ragazza e riesce a fermarla.Rebekah aiuta Matt, ferito da Kol con un collo di bottiglia, ma il ragazzo si rifiuta di essere curato dal sangue di vampiro, cos\u00ec, mentre cerca dei medicinali, Rebekah trova Caroline intenta a tagliarsi ripetutamente le vene del polso. Nel frattempo, Bonnie capisce che insieme a lei c'\u00e8 Silas, e non Stefan e Caroline. Vistosi scoperto, l'immortale fugge nei cunicoli.Elena viene attaccata da Kol al cimitero, davanti alla tomba di Jeremy, mentre Sheila consiglia Bonnie su come fermare Silas. Damon trova l'immortale, avente ora le sembianze di Alaric, e Bonnie lo pietrifica con un incantesimo. Jeremy salva Elena, mentre Stefan spezza il collo a Kol. La ragazza, tornata in s\u00e9, ha cos\u00ec l'occasione di dire addio a Jeremy prima che Bonnie sollevi di nuovo il velo. Stefan torna al Grill affranto perch\u00e9 non ha incontrato il fantasma di Lexi, ma la vampira compare subito davanti a lui. Alaric consegna a Damon la cura, mentre Matt e Rebekah hanno un incontro con tre cacciatori della fratellanza dei cinque: Alexander, Connor e Vaughn. Bonnie cerca di riportare Jeremy in vita, morendo a sua volta senza riuscire a risollevare il velo. \nIl diploma.\nTrama.\nIl giorno del diploma \u00e8 arrivato e Kol raduna tutte le creature soprannaturali vittime dei massacri. Stefan e Lexi cercano di passare il poco tempo che gli resta divertendosi, ma Damon non \u00e8 della stessa idea e vuole scoprire cosa \u00e8 andato storto durante il rito per alzare il velo. Sheila convince Bonnie a diplomarsi e a dire addio ai suoi amici. Elena riceve una telefonata di Connor che la minaccia di uccidere tutti coloro che si trovano al Grill, se non gli verranno consegnati Silas e la cura. Nel frattempo, Alexander ha imprigionato Matt su un ordigno esplosivo. Vaughn si presenta da Damon per avere la cura e gli spara, ma Stefan gli strappa il cuore.Alaric, intanto, si reca al Grill dove riesce a condurre Connor all'esterno del locale prima che il cacciatore si faccia saltare in aria, in questo modo Connor muore per la seconda volta. Katherine minaccia Bonnie di uccidere Elena se non ricever\u00e0 l'immortalit\u00e0 che le era stata promessa. A casa Salvatore, Damon consegna ad Elena la cura dicendole di prenderla ma lei si rifiuta, rivelando cos\u00ec che non \u00e8 pi\u00f9 asservita al vampiro. Mentre discutono, Elena capisce che Damon \u00e8 stato colpito da un proiettile intriso di veleno di licantropo e Jeremy gli propone di prendere la cura. Damon, per\u00f2, \u00e8 contrario: da allora la cura a Vaughn, ritornato nuovamente in vita a causa del fatto che il velo non \u00e8 stato ancora rialzato, e lo porta alla cava, nelle cui acque profonde ha gettato Silas, ma il cacciatore non gli crede. Con uno stratagemma, Rebekah riesce a prendere il posto di Matt sopra l'ordigno, baciandolo, e dopo averlo fatto allontanare fugge lasciando esplodere la bomba, Alexander muore nell'esplosione.Bonnie, Caroline, Matt, Elena e Stefan si recano alla consegna dei diplomi, dove la strega riceve la visita di Kol che la minaccia di far uccidere i suoi amici se il velo non sar\u00e0 calato del tutto. Nel frattempo, Alaric uccide Vaugh salvando Damon, ma non riesce a fargli prendere la cura, cos\u00ec Caroline cerca di contattare Klaus per guarire l'amico. Le streghe resuscitate attaccano Caroline, Elena e Stefan, che vengono prontamente salvati dall'intervento di Klaus. Elena consegna la cura a Stefan, che per\u00f2 gliela restituisce, mentre Klaus, come regalo per il diploma, dice a Caroline che Tyler potr\u00e0 tornare in citt\u00e0. Rebekah offre a Matt la possibilit\u00e0 di trascorrere l'estate con lei viaggiando per il mondo; il ragazzo accetta facendo tener presente all'Originale che una volta finita la vacanza entrambi dovranno andare avanti per le loro rispettive strade. Elena confessa a Damon di essere innamorata di lui, nonostante i suoi difetti, e i 2 si baciano, mentre Stefan ascolta tutto e Lexi rimane vicino all'amico. \nBonnie rialza il velo facendo scomparire tutti i fantasmi, Jeremy le dice addio baciando la strega, ma l'incantesimo che aveva fatto prima di morire, per\u00f2, funziona e Jeremy torna in vita, accorgendosi poi che Bonnie \u00e8 ora un fantasma.A scuola, Elena e Katherine si scontrano, e la prima fa ingoiare la cura a Katherine, ritrasformandola in umana. Stefan va a gettare la cassaforte che contiene Silas nelle acque della cava, ma aprendola scopre che l'immortale non c'\u00e8 pi\u00f9. Silas si presenta davanti a lui con l'aspetto di Elena, rivelandogli di aver creato lui l'incantesimo dell'immortalit\u00e0 e che la natura ha ristabilito l'equilibrio creando un suo doppelg\u00e4nger che potesse morire, ovvero lo stesso Stefan. Silas riprende il suo vero aspetto, identico a quello di Stefan, e rinchiude quest'ultimo nella cassaforte, per poi gettarla nel lago della cava."}
{"id": "4221832", "revid": "287204", "url": "https://it.wikipedia.org/wiki?curid=4221832", "title": "Cenere (singolo)", "text": ""}
{"id": "4221834", "revid": "114374548", "url": "https://it.wikipedia.org/wiki?curid=4221834", "title": "Catena Bresciana Occidentale", "text": "La Catena Bresciana Occidentale (detta anche \"Catena Setteventi-Muffetto-Guglielmo\") \u00e8 un massiccio montuoso delle Prealpi Bresciane e Gardesane collocata in Lombardia. Costituisce la parte occidentale delle Prealpi Bresciane. Parte del gruppo montuoso \u00e8 compreso nella zona montana denominata Maniva.\nCollocazione.\nSi trovano a nord di Brescia, tra la Valcamonica ad ovest e la Val Trompia ad est.\nRuotando in senso orario i limiti geografici sono: Passo di Crocedomini, alta Valle del Caffaro, Passo del Maniva, Val Trompia, colline bresciane, Lago d'Iseo, Valcamonica, torrente Grigna, Passo di Crocedomini.\nClassificazione.\nLa SOIUSA vede la Catena Bresciana Occidentale come un supergruppo alpino e vi attribuisce la seguente classificazione:\nSuddivisione.\nSecondo la SOIUSA si suddivide in due gruppi e due sottogruppi:\nVette principali.\nLe montagne principali sono:"}
{"id": "4221835", "revid": "599013", "url": "https://it.wikipedia.org/wiki?curid=4221835", "title": "Ginja", "text": ""}
{"id": "4221836", "revid": "28592", "url": "https://it.wikipedia.org/wiki?curid=4221836", "title": "Vescovo di Pesaro", "text": ""}
{"id": "4221838", "revid": "599013", "url": "https://it.wikipedia.org/wiki?curid=4221838", "title": "Maruapula", "text": ""}
{"id": "4221842", "revid": "52978727", "url": "https://it.wikipedia.org/wiki?curid=4221842", "title": "Protesta", "text": ""}
{"id": "4221845", "revid": "599013", "url": "https://it.wikipedia.org/wiki?curid=4221845", "title": "Phase 1", "text": ""}
{"id": "4221846", "revid": "28592", "url": "https://it.wikipedia.org/wiki?curid=4221846", "title": "Principato del Piemonte", "text": ""}
{"id": "4221850", "revid": "599013", "url": "https://it.wikipedia.org/wiki?curid=4221850", "title": "Somerset East", "text": ""}
{"id": "4221855", "revid": "953154", "url": "https://it.wikipedia.org/wiki?curid=4221855", "title": "Tsholofelo", "text": ""}
{"id": "4221856", "revid": "599013", "url": "https://it.wikipedia.org/wiki?curid=4221856", "title": "Tshwenyana", "text": ""}
{"id": "4221857", "revid": "599013", "url": "https://it.wikipedia.org/wiki?curid=4221857", "title": "Kaj Stefansen", "text": "Carriera.\nClub.\nStefansen gioc\u00f2 per l'Ikast FS, prima di passare al Silkeborg. Fu nuovamente in forza all'Ikast FS, per poi trasferirsi al Viking, in Norvegia. Dopo un'esperienza allo Herning Fremad, gioc\u00f2 ancora all'Ikast FS e poi all'Aarhus. Difese i pali di Midtjylland ed Esbjerg, per poi ritirarsi."}
{"id": "4221873", "revid": "767487", "url": "https://it.wikipedia.org/wiki?curid=4221873", "title": "Erkan Sa\u011fl\u0131k", "text": "Carriera.\nClub.\nSa\u011fl\u0131k cominci\u00f2 la carriera con la maglia del V\u00e4stra Fr\u00f6lunda, per poi passare in prestito al G\u00f6teborg nel 2005. Con questa maglia, debutt\u00f2 nell'Allsvenskan: il 26 settembre dello stesso anno, infatti, subentr\u00f2 a Martin Ulander nella vittoria per 2-1 sul Malm\u00f6.\nSeguirono quattro stagioni al GIF Sundsvall, per poi passare ai turchi del Kocaelispor. Nel 2010, fu messo sotto contratto dai norvegesi del Nybergsund-Trysil, disputando il primo incontro con questa maglia il 5 settembre: sostitu\u00ec Remond Mendy nella sconfitta per 0-1 contro l'Alta.\nNel 2011 fu ingaggiato dal Syrianska. In seguito, milit\u00f2 nelle file dell'Emirates e dell'Al Salmiya. Nel 2013 pass\u00f2 al Varberg, con cui collezion\u00f2 complessivamente 27 presenze in Superettan fino al mancato rinnovo al termine della stagione 2014. Durante la parentesi al Varberg, nell'estate 2013, fu nominato al tempo stesso presidente del V\u00e4stra Fr\u00f6lunda, il club in cui era cresciuto ma che nel frattempo era sceso in quinta serie.\nNel 2015 torn\u00f2 a giocare proprio nel V\u00e4stra Fr\u00f6lunda, pur mantenendo gli incarichi dirigenziali assunti in precedenza."}
{"id": "4221876", "revid": "599013", "url": "https://it.wikipedia.org/wiki?curid=4221876", "title": "Ola Tomas Svensson", "text": "Carriera.\nClub.\nSvensson cominci\u00f2 la carriera con la maglia del Degerfors, per poi passare al Moss. Dopo un'esperienza all'Aalesund, torn\u00f2 al Degerfors e vi chiuse la carriera nel 2002."}
{"id": "4221881", "revid": "767487", "url": "https://it.wikipedia.org/wiki?curid=4221881", "title": "Akabli", "text": "Akabli (in caratteri arabi: \u0623\u0642\u0628\u0644\u0649) \u00e8 una citt\u00e0 dell'Algeria facente parte del distretto di Aoulef, nella provincia di Adrar."}
{"id": "4221886", "revid": "599013", "url": "https://it.wikipedia.org/wiki?curid=4221886", "title": "J\u00f3n Erling Ragnarsson", "text": "Carriera.\nClub.\nRagnarsson cominci\u00f2 la carriera con la maglia dello FH Hafnarfj\u00f6r\u00f0ur, per poi passare ai norvegesi del Viking nel 1986. Nel 1987 torn\u00f2 allo FH Hafnarfj\u00f6r\u00f0ur, restandovi fino al 1989, quando fu ingaggiato dal Fram Reykjav\u00edk. Nel 1993 torn\u00f2 ancora una volta allo FH Hafnarfj\u00f6r\u00f0ur, con cui chiuse la carriera nel 1995.\nNazionale.\nConta 4 presenze per l'. Esord\u00ec il 16 agosto 1984, nella sconfitta per 1-0 contro la ."}
{"id": "4221891", "revid": "118101670", "url": "https://it.wikipedia.org/wiki?curid=4221891", "title": "GNSS augmentation", "text": "Con Augmentation di un sistema di navigazione satellitare (GNSS) si intendono metodi che permettono un miglioramento delle caratteristiche del sistema quali accuratezza, continuit\u00e0, integrit\u00e0 e disponibilit\u00e0 attraverso l'integrazione di informazioni esterne all'interno del processo di calcolo. Ci sono molti sistemi attualmente in uso (e ulteriori in sviluppo)\nSatellite-based augmentation system.\nI sistemi basati su satelliti vengono generalmente identificati con la sigla SBAS (satellite-based augmentation system).\nQuesti sistemi supportano vaste regioni attraverso l'uso di messaggi inviati attraverso satelliti. Questi sistemi si compongono generalmente di stazioni di terra, localizzate in posizioni accuratamente determinate. Le stazioni di terra hanno il compito di raccogliere le misure di uno o pi\u00f9 satelliti GNSS. Attraverso queste misurazioni, i messaggi correttivi sono creati e inviati a uno o pi\u00f9 satelliti geostazionari per essere ritrasmessi agli utenti. Il termine SBAS \u00e8 a volte usato come sinonimo di WADPGS, DGPS su grandi aree..\nGround-based augmentation system.\nCon i termini ground-based augmentation system (GBAS) e ground-based regional augmentation system (GRAS) si intendono sistemi che supportano il miglioramento dei sistemi GNSS attraverso l'uso di segnali radio terrestri. Come per i sistemi SBAS, anche i sistemi GBAS sono comunemente composti da una o pi\u00f9 stazioni di terra il cui compito \u00e8 raccogliere le misure GNSS e trasmettitori radio per inviare i messaggi agli utenti finali.\nI sistemi GBAS hanno carattere locale, in quanto supportano aree generalmente nell'ordine di 23NM (43km). Le trasmissioni radio avvengono nelle bande VHF o UHF.\nI sistemi GRAS invece supportano aree pi\u00f9 grandi, a livello regionale e trasmettono generalmente in banda VHF.\nSensori addizionali per la navigazione.\nL'aumento della qualit\u00e0 di navigazione per\u00f2 anche essere realizzato attraverso l'integrazione di informazioni provenienti da sensori addizionali all'interno del calcolo della posizione. Spesso i sensori addizionali non sono sottoposti alle stesse sorgenti di errore e interferenze a cui \u00e8 sottosposto il GNSS.\nSensori addizionali possono includere:"}
{"id": "4221894", "revid": "17369", "url": "https://it.wikipedia.org/wiki?curid=4221894", "title": "SBAS", "text": ""}
{"id": "4221895", "revid": "767487", "url": "https://it.wikipedia.org/wiki?curid=4221895", "title": "P\u00e9tur Arn\u00fe\u00f3rsson", "text": "Carriera.\nClub.\nArn\u00fe\u00f3rsson cominci\u00f2 la carriera con la maglia del \u00der\u00f3ttur. Nel 1986 pass\u00f2 al Viking, per cui esord\u00ec nella 1. divisjon in data 27 aprile: fu infatti titolare nel pareggio per 0-0 contro il Rosenborg. Nel 1987 torn\u00f2 in Islanda, per giocare nel Fram Reykjav\u00edk prima e nel Leiknir poi. Nel 1997, torn\u00f2 al Fram, dove chiuse la carriera nel 1998.\nNazionale.\nArn\u00fe\u00f3rsson conta 28 presenze per l'. Esord\u00ec il 1\u00ba agosto 1984, nel pareggio a reti inviolate contro le ."}
{"id": "4221899", "revid": "188116", "url": "https://it.wikipedia.org/wiki?curid=4221899", "title": "Registro aeronautico italiano", "text": "Il Registro aeronautico italiano (RAI) era un ente di diritto pubblico italiano, per il controllo delle costruzioni, riparazioni e della gestione tecnica degli aeromobili civili immatricolati in Italia, attivo dal 1938 al 1997.\nStoria.\nDal Registro italiano navale fu costituito, ed eretto in ente morale con il r. decr. 9 giugno 1921, n. 898, il \"Registro italiano navale e aeronautico\" (R.I.N.A.), per aggiungere il servizio di classificazione degli aeromobili destinati al servizio civile. \nDal 24 novembre 1938, con il R.D.L. 24/11/1938 n.1912, \u00e8 stato istituito separatamente il \"Registro aeronautico italiano\" per l'attivit\u00e0 di verifica sugli aeromobili, mettendolo alle dipendenze dell'allora Ministero dell\u2019Aeronautica.\nDal 1938 al 1944 il Presidente fu Giulio Costanzi. Con la nascita della Repubblica Italiana nel 1946, fu posto sotto la sorveglianza del Ministero dei trasporti e dell'aviazione civile.\n\u00c8 stato inglobato nell'Ente nazionale aviazione civile (ENAC), istituito con il D. Lgs. 25 luglio 1997, n. 250 (pubblicato nella Gazz. Uff. 31 luglio 1997, n. 177.) che ha pi\u00f9 ampie mansioni.\nOrganizzazione.\nL'ente era diretto da un consiglio di amministrazione composto, oltre che dal presidente dell'Istituto, da rappresentanti delle imprese di trasporto aereo e di costruzione aeronautiche, dei ministeri delle Infrastrutture e dei Trasporti e della Difesa, del Consiglio di Stato, del Consorzio di assicurazioni aeronautiche, dell'Ente nazionale gente dell'aria e del personale dell'Istituto, \nIl Registro Aeronautico Italiano era costituito da una direzione generale, con sede a Roma, e direzioni territoriali a Torino, Milano, Venezia, Roma e Napoli."}
{"id": "4221908", "revid": "287204", "url": "https://it.wikipedia.org/wiki?curid=4221908", "title": "Addio alle armi", "text": "Addio alle armi (\"A Farewell to Arms\") \u00e8 un romanzo dello scrittore statunitense Ernest Hemingway, pubblicato nel 1929.\nIl romanzo, in parte basato su esperienze personali dello scrittore (che negli ultimi mesi della grande guerra aveva prestato servizio come conducente di ambulanza nella Croce Rossa Americana, era stato ferito e aveva avuto un rapporto affettivo con una infermiera americana, Agnes von Kurowsky), racconta una storia di amore e di guerra che si svolge in Italia prima, durante e dopo la battaglia di Caporetto. Si tratta di uno dei romanzi pi\u00f9 significativi, oltre che di successo, dell'intero Novecento.\nStoria editoriale.\nLa pubblicazione del libro fu vietata in Italia fino al 1945 perch\u00e9 il contenuto fu ritenuto lesivo dell'onore delle Forze Armate dalla dittatura fascista: vi viene descritta la disfatta dell'esercito italiano a Caporetto del 1917 e la diserzione del protagonista.\nLa traduzione in italiano era stata gi\u00e0 scritta clandestinamente nel 1943 da Fernanda Pivano, che per questo motivo venne arrestata a Torino.\nTrama.\nFrederic Henry \u00e8 un giovane americano giunto in Italia come volontario per partecipare alla grande guerra. Durante il conflitto svolge l'attivit\u00e0 di comandante di una sezione di ambulanze, con il grado di Sottotenente, trasportando i feriti dal fronte fino all'ospedale da campo pi\u00f9 vicino dove scopre che la realt\u00e0 della guerra \u00e8 molto meno affascinante di ci\u00f2 che pensava.\nNell'estate del 1917 Frederic, ricoverato all'Ospedale Maggiore di Milano in seguito ad una ferita, approfondisce la conoscenza di una giovane infermiera inglese, Catherine Barkley (gi\u00e0 incontrata in precedenza presso un ospedale da campo). Fra i due nasce un rapporto che dapprima sembra occasionale ma si fa rapidamente intenso e passionale. Nel frattempo l'americano inizia a cogliere anche i primi segnali di stanchezza e di sfiducia fra i suoi commilitoni italiani: la guerra va avanti gi\u00e0 da due anni, centinaia di migliaia di soldati sono morti e la vittoria \u00e8 ancora lontana, nonostante la propaganda. Frederic in una conversazione con gli altri autisti del suo gruppo, scopre anche che non tutti gli italiani sono a favore della guerra.\nIl 24 ottobre del 1917 il fronte italiano crolla a Caporetto. Il gruppo di ambulanze (tra le quali si trova lo stesso Frederic assieme ad altri chauffeurs) si ritrova travolto dalla massa di soldati in caotica ritirata, tanto che gli autisti si vedono costretti ad abbandonare i mezzi. Affrontano diversi incidenti, fra cui l'incontro con soldati ammutinati e soldati tedeschi in rapida avanzata fra le ormai sbandate linee italiane. Al momento di attraversare in ritirata un ponte sul fiume Tagliamento Frederic, come tutti gli altri ufficiali trovatisi non al comando delle rispettive unit\u00e0, viene fermato dalla polizia militare dell'arma dei carabinieri che aveva l'ordine di interrogare e fucilare sul posto gli ufficiali sbandati e ritenuti disertori. Si salva rocambolescamente tuffandosi nel fiume riuscendo poi a raggiungere Catherine a Stresa tra varie avventure, ma i due sono costretti a lasciare l'Italia poich\u00e9 la polizia militare \u00e8 sulle tracce di Frederic e sta per arrestarlo. Dopo una fortunosa traversata notturna del Lago Maggiore la coppia riesce a raggiungere la sponda svizzera del lago; \u00e8 una felicit\u00e0 che per\u00f2 sar\u00e0 purtroppo di breve durata: Catherine, che era incinta, muore infatti in un ospedale di Losanna durante il parto e il figlio di Frederic nasce morto. Il protagonista si ritrover\u00e0 perci\u00f2 solo e senza pi\u00f9 una meta nel mesto finale del romanzo, vagando amareggiato per la citt\u00e0.\nCritica.\n\"Addio alle armi\" \u00e8 una storia di amore e di guerra tra Frederic Henry, un giovane americano ricco, e Catherine Barkley. Ernest Hemingway ha sempre sognato una storia d'amore come questa e la descriveva ispirandosi alle sue esperienze sul fronte di guerra nel 1918 in Italia. Come fa notare Fernanda Pivano, il titolo inglese \"A Farewell to Arms\" pu\u00f2 nascondere un secondo significato se tradotto come \"Addio alle braccia\", che possono essere nella fattispecie quelle della donna amata, sottintendendo quindi un addio alla guerra ma al tempo stesso anche all'amore. La tecnica adoperata, tipica dello scrittore, si limita a raccontare in modo tagliente ed accurato il susseguirsi di vicende che accadono al protagonista. Il lettore \u00e8 immerso nello stato d'animo del protagonista attraversando le sue stesse esperienze, i dialoghi, le descrizioni di ambienti e paesaggi.\nIl romanzo, come il precedente \"Fiesta (Il sole sorger\u00e0 ancora)\", esprime lo stato d'animo della \"Lost Generation\", di cui Hemingway fa parte assieme a Francis Scott Fitzgerald e altri autori statunitensi (ma non solo, in quanto un loro corrispondente pu\u00f2 ben essere lo scrittore francese Louis-Ferdinand C\u00e9line, nonostante le opposte idee politiche). La \"generazione perduta\" ha perso la fiducia nei valori tradizionali, come il patriottismo, la rispettabilit\u00e0 borghese, il lavoro e il moralismo vittoriano, ma non riesce a trovarne di nuovi; non a caso Frederic rifiuta la guerra, prodotto del nazionalismo ottocentesco, e l'etica dell'eroismo che la guerra sottintende, e cerca di costruire un nuovo rapporto, libero da tutti i condizionamenti, con una coetanea disinibita e disincantata; ma la morte di Catherine sta a significare l'incapacit\u00e0 di dar vita a qualcosa in un mondo inaridito e isterilito come quello europeo dopo la grande guerra. Un simile stato d'animo, pi\u00f9 una serie di scelte stilistiche e simboliche, fanno rientrare a pieno diritto questo romanzo nel filone del modernismo.\nAlcuni critici hanno notato come \"Addio alle armi\" sia stato profondamente influenzato, dal punto di vista dei contenuti pi\u00f9 che dello stile, da un precedente romanzo statunitense, \"Il segno rosso del coraggio\", dato alle stampe dal narratore naturalistico Stephen Crane. Altri hanno dedotto, a partire dalla data d'arrivo di Hemingway in Italia, che egli non pot\u00e9 partecipare alla battaglia di Caporetto, ma che ne ha ricostruito lo svolgimento basandosi su racconti di militari italiani e sul memoriale dello storico inglese George Macaulay Trevelyan. Secondo Fernanda Pivano sarebbe inoltre basato sulla esperienza personale vissuta nel 1922, quando assist\u00e9 come giornalista alla rovinosa ritirata greca in Tracia.\nAnche se liquidabile come uno scritto di \"amore e guerra\", il romanzo \u00e8 in realt\u00e0 un lavoro di altissima levatura tecnica e semantica, che vede come tema centrale quello della precariet\u00e0 della vita, dell'amore e della morte. L'essenza del lavoro di Hemingway si condensa in un'immagine vivida dell'esistenza come qualcosa di estremamente materiale, ma non per questo priva di sentimenti nobili; un lasso di tempo destinato ad essere sconvolto dalla violenza e dalla morte, in cui i momenti di serenit\u00e0 e l'amore sono l'unica cosa che abbia senso e per cui valga la pena lottare. L'uomo \u00e8 impotente di fronte alla vita."}
{"id": "4221909", "revid": "1372005", "url": "https://it.wikipedia.org/wiki?curid=4221909", "title": "Procopio di S\u00e1zava", "text": "Biografia.\nPoco si sa delle sue origini: i suoi genitori, probabilmente nobili e proprietari del castello di Chotou\u0148, si chiamavano V\u00edt (Vito o Guido) e Bo\u017eena ed era nato intorno all'anno 970 in quella piccola localit\u00e0 nella Boemia centrale. Aveva ricevuto una formazione ecclesiastica molto approfondita in slavo nella scuola Vysehrad Vecchia. Procopio era sposato e aveva un figlio di nome Jimram (Emmeram).\nProcopio visse al tempo delle lotte dinastiche tra i Premislidi e il clan degli Slavn\u00edkov: senza che si possa stabilire con certezza un rapporto di causa ed effetto, si pu\u00f2 supporre che esse svolgono un ruolo nella decisione di allontanarsi dalla vita mondana: Procopio divenne dapprima un monaco, probabilmente nel monastero benedettino di B\u0159evnov a Praga, e poi un eremita in una grotta nel mezzo del fiume S\u00e1zava. Intorno alla sua cella pian piano si costitu\u00ec un piccolo insediamento monastico e nel 1032 sotto la protezione di Ulrico/Old\u0159ich di Boemia fu finalmente fondato un monastero, che adott\u00f2 la Regola dei Benedettini. Il successore di Ulrico, il principe B\u0159etislav, conferm\u00f2 la fondazione e nomin\u00f2 l'eremita come il primo abate. Questa funzione Procopio tenne fino alla sua morte.\nS\u00e1zava \u00e8 stato uno degli ultimi posti in Boemia dove era seguita la liturgia in lingua slava antica. In questa lingua \u00e8 anche la pi\u00f9 antica testimonianza della vita su Procopio, nota come \"Vita minore\" di san Procopio.\nLa leggenda narra che i contadini della zona lo hanno visto lavorare la terra con il diavolo attaccato al suo aratro e con la croce addosso. Questo episodio \u00e8 stato ripreso pi\u00f9 volte nelle raffigurazioni del santo.\nDopo la morte di Procopio, il 25 marzo 1053, Sazava non pot\u00e9 pi\u00f9 ospitare i monaci slavi i quali prima dovettero lasciare il monastero nel 1056-1061, e alla fine furono espulsi nel 1096.\nCulto.\nNel 1204 Procopio \u00e8 stato canonizzato da papa Innocenzo III: \u00e8 stato il primo santo boemo la cui canonizzazione si \u00e8 svolta a Roma.\nProcopio \u00e8 venerato come uno dei santi patroni cechi. Un impulso speciale ha preso il suo culto sotto l'imperatore Carlo IV, che nel 1347 fond\u00f2 il monastero di Emmaus a Praga e vi port\u00f2 un frammento di un presunto Vangelo autografo di Procopio in slavo scritto in cirillico. Nel XVI secolo quel codice \u00e8 giunto a Reims, dove \u00e8 conservato fino ad oggi nel Tesoro della Cattedrale.\nNel 1588 i resti di Procopio sono stati trasferiti a Praga e collocati nella chiesa di Tutti i Santi nel Castello di Praga. Successivamente sono state create poesie, opere agiografiche e omiletiche per il culto di san Procopio. Al Santo sono state consacrate oltre cento chiese. Pregevoli statue e dipinti di san Procopio risalgono al periodo barocco. Nel XIX secolo \u00e8 diventato il patrono degli emigrati all'estero; e chiese dedicate a san Procopio sono state fondate a Chicago, Cleveland e Dakota.\nNoti adattamenti letterari moderni della leggenda di san Procopio hanno creato il poeta Jaroslav Vrchlick\u00fd e V\u00edt\u011bzslav Nezval.\nDal Martirologio Romano al 25 marzo:"}
{"id": "4221910", "revid": "647919", "url": "https://it.wikipedia.org/wiki?curid=4221910", "title": "San Procopio di Sazava", "text": ""}
{"id": "4221911", "revid": "767487", "url": "https://it.wikipedia.org/wiki?curid=4221911", "title": "Sportsklubben Sprint-Jel\u00f8y", "text": "Lo Sportsklubben Sprint-Jel\u00f8y \u00e8 una societ\u00e0 calcistica norvegese con sede nella citt\u00e0 di Jel\u00f8ya, a Moss. Milita nella 2. divisjon, terzo livello del campionato norvegese. Il club fu fondato nel 1926, dalla fusione tra Jel\u00f8y IF e SK Sprint, e milit\u00f2 nella Norgesserien 1947-1948."}
{"id": "4221916", "revid": "599013", "url": "https://it.wikipedia.org/wiki?curid=4221916", "title": "Susie Corrock", "text": "Biografia.\nLa Corrock, ma originaria di Ketchum, ottenne il suo primo risultato di rilievo in Coppa del Mondo il 13 gennaio 1970 sulle nevi di Bad Gastein, in Austria, giungendo 8\u00aa in slalom speciale. Due anni dopo partecip\u00f2 agli XI Giochi olimpici invernali di vincendo la medaglia di bronzo nella discesa libera, valida anche ai fini dei Mondiali, preceduta solamente da due fuoriclasse: la svizzera Marie-Th\u00e9r\u00e8se Nadig e l'austriaca Annemarie Moser-Pr\u00f6ll. Nello slalom speciale invece fu 9\u00aa.\nIl 26 febbraio 1972 a Crystal Mountain ottenne il suo miglior piazzamento in Coppa del Mondo (5\u00aa in discesa libera); nel 1973 concluse l'attivit\u00e0 agonistica e il suo ultimo piazzamento fu il 10\u00ba posto nello slalom speciale di Coppa del Mondo disputato a Schruns il 2 febbraio."}
{"id": "4221926", "revid": "253269", "url": "https://it.wikipedia.org/wiki?curid=4221926", "title": "April Grace", "text": ""}
{"id": "4221930", "revid": "110157", "url": "https://it.wikipedia.org/wiki?curid=4221930", "title": "2. divisjon 1981", "text": "L'edizione 1981 della 2. divisjon norvegese di calcio vide le vittorie finali di Mj\u00f8ndalen e Sogndal."}
{"id": "4221932", "revid": "648716", "url": "https://it.wikipedia.org/wiki?curid=4221932", "title": "Ordine (teoria degli anelli)", "text": "In matematica, un ordine nel senso della teoria degli anelli \u00e8 un sottoanello formula_1 di un anello formula_2 che gode delle seguenti propriet\u00e0"}
{"id": "4221935", "revid": "1452073", "url": "https://it.wikipedia.org/wiki?curid=4221935", "title": "Ansem (Heartless)", "text": ""}
{"id": "4221936", "revid": "960795", "url": "https://it.wikipedia.org/wiki?curid=4221936", "title": "Aleksandr Ivanovi\u010d Barannikov", "text": "Biografia.\nProveniente da una nobile e ricca famiglia, fu allievo a Pietroburgo della Scuola militare Pavlovsk. Nel 1876 partecip\u00f2 all'\u00abandata nel popolo\u00bb nella regione del Don. Ader\u00ec a Zemlja i Volja nei primi mesi del 1877 e con Michail Popov si stabil\u00ec nel villaggio di Nikol'skoe per svolgervi attivit\u00e0 di propaganda e agitazione.\nDeluso dalla mancata risposta dei contadini, torn\u00f2 a Pietroburgo e ader\u00ec alla corrente di Zemlja i Volja decisa a utilizzare metodi terroristici nella lotta politica. La mattina del 16 agosto 1878 insieme con Krav\u010dinskij attu\u00f2 l'attentato che cost\u00f2 la vita al capo della Terza sezione, il generale Mezencov. Entrambi riuscirono a sfuggire alle ricerche della polizia.\nNel marzo del 1879 spos\u00f2 Marija O\u0161anina, sua compagna di lotta in Zemlja i Volja, e si ritir\u00f2 con lei nelle terre che la moglie possedeva nella provincia di Or\u00ebl. Qui vivevano con passaporti falsi, ma senza svolgere alcuna attivit\u00e0 politica. Furono convinti da Frolenko a partecipare al congresso clandestino di Lipeck, dove fu formalizzata la struttura organizzativa della futura Narodnaja Volja, e a quello di Vorone\u017e, provvisoria composizione dei contrasti tra i \"politici\" e i sostenitori della tradizionale attivit\u00e0 propagandistica di Zemlja i Volja.\nDivenuto membro del Comitato esecutivo di Narodnaja Volja, fu tra gli organizzatori dei falliti attentati ad Alessandro II, avvenuti a Pietroburgo nell'estate del 1880 e poi a Mosca il 1\u00ba ottobre 1880. Fu arrestato a Pietroburgo il 25 gennaio 1881 e nel \u00abprocesso dei 20\u00bb, tenuto dal 21 al 27 febbraio 1882, fu condannato all'ergastolo. Malato di tisi, mor\u00ec l'anno dopo nella fortezza di Pietro e Paolo.\nFrolenko lo descrisse \u00abcreatura diritta e combattiva, desiderosa di scontrarsi col nemico faccia a faccia, senza raggiri, cospirazioni, ecc, incapace com'era alla propaganda e poco amante delle molte parole [...] di sangue freddo, fisicamente fortissimo, abile e coraggioso\u00bb."}
{"id": "4221944", "revid": "287204", "url": "https://it.wikipedia.org/wiki?curid=4221944", "title": "Uma (divinit\u00e0)", "text": "Um\u0101 (devanagari: \u0909\u092e\u093e, adattato in Uma) \u00e8 una divinit\u00e0 hindu, spesso identificata con la dea P\u0101rvat\u012b-\u015aakti. Come aspetto della dea, ella rappresenta la Conoscenza.\nIl nome \"Um\u0101\", che significa \"luce\", \u00e8 menzionato per la prima volta nella \"Kena Upani\u1e63ad\": qui la dea vi figura come mediatrice fra Brahm\u0101 e gli altri deva. Nella \"Kaivalya Upani\u1e63ad\" (6-9) Um\u0101 \u00e8 sposa di Rudra, il precursore vedico di \u015aiva. Nel \"Mah\u0101bh\u0101rata\" (VI, 218 e XIII, 6339) Um\u0101 \u00e8 l'amante di Pa\u015bupati, il Signore degli Animali gi\u00e0 menzionato nei \"Veda\" e precursore anch'egli di \u015aiva. Infine, nel \"Dev\u012bbh\u0101gavata Pur\u0101\u1e47a\":\nNello \"\u015ar\u012b Bhagavat\u012b tattva\" la luce, significato del nome della dea come si \u00e8 detto, \u00e8 interpretata come luce della conoscenza pura."}
{"id": "4221945", "revid": "124376905", "url": "https://it.wikipedia.org/wiki?curid=4221945", "title": "Silvana La Spina", "text": "Biografia.\nNata in provincia di Padova da padre siciliano e madre veneta, dopo gli studi in collegio si spos\u00f2, a 18 anni, contro la volont\u00e0 dei genitori: il matrimonio fu per\u00f2 annullato dal Tribunale della Rota Romana. Si \u00e8 poi trasferita a Catania, dove vive; la Sicilia \u00e8 ambientazione principale delle sue opere. Nel 1993 ha vinto il Premio letterario Piero Chiara per il suo romanzo \"Scirocco\" (1992)."}
{"id": "4221946", "revid": "767487", "url": "https://it.wikipedia.org/wiki?curid=4221946", "title": "Sportsklubben Nessegutten", "text": "Lo Sportsklubben Nessegutten era una societ\u00e0 calcistica norvegese con sede nella citt\u00e0 di Levanger. Fondata nel 1929, nel 1996 diede vita al Levanger, fondendosi con lo Sverre. Gioc\u00f2 nella Norgesserien 1947-1948, all'epoca massima divisione del campionato norvegese. Nella Coppa di Norvegia 1959, raggiunse i quarti di finale della manifestazione, prima d'essere eliminato dal Viking."}
{"id": "4221947", "revid": "671029", "url": "https://it.wikipedia.org/wiki?curid=4221947", "title": "Citt\u00e0 del Kazakistan", "text": "Le Citt\u00e0 del Kazakistan elencate in questa pagina sono le citt\u00e0 con pi\u00f9 di 50.000 abitanti (2008).\nAlmaty, gi\u00e0 Alma-Ata e in precedenza Vernyj, \u00e8 la citt\u00e0 pi\u00f9 popolosa del Kazakistan, con una popolazione di 1.703.481 abitanti (2016). Il 10% della popolazione vive in quella che fu la capitale della nazione fino al 1997, quando venne spostata ad Astana, oggi Nur-Sultan."}
{"id": "4221948", "revid": "1005847", "url": "https://it.wikipedia.org/wiki?curid=4221948", "title": "Presidente del Kazakistan", "text": ""}
{"id": "4221953", "revid": "84184", "url": "https://it.wikipedia.org/wiki?curid=4221953", "title": "PZL.38 Wilk", "text": "Il PZL.38 Wilk (lupo, in lingua polacca) era un aereo da caccia bimotore ad ala media sviluppato dall'azienda polacca Pa\u0144stwowe Zak\u0142ady Lotnicze di Varsavia negli anni trenta e rimasto allo stadio di prototipo.\nStoria del progetto.\nNel novembre 1932 il capo del Dipartimento dell'Aeronautica polacca, colonnello Ludomi\u0142 Rayski, approv\u00f2 un piano triennale per l'espansione e l'ammodernamento della componente aerea da bombardamento dell'aviazione, e della sua capacit\u00e0 di combattimento. Nel 1933 inizi\u00f2 la costruzione del prototipo del cacciabombardiere PZL 23 Karas. Nel 1934 venne emessa dalla Polska Lotnictwo Wojskowe una specifica relativa ad un aereo bimotore multiruolo (cio\u00e8 capace di trasportare all'interno di una stiva bombe un ordigno da 300 kg), sulla scia di ci\u00f2 che si stava realizzando all'estero (Fokker G.I, Potez 630, Messerschmitt Bf 110). Per la motorizzazione di tale velivolo era previsto l'acquisto della licenza di produzione del motore francese Hispano-Suiza 12L, un 12 cilindri a V, raffreddati a liquido, che sviluppava 600 CV (440\u00a0kW). L'installazione dei motori francesi venne abbandonata rapidamente per via del loro peso a secco, 370 kg.\nIn alternativa al motore Hispano-Suiza venne considerato il propulsore nazionale PZL Foka, allora in fase di sviluppo a cura dell'ingegner Stanislaw Nowku\u0144ski, direttore della filiale polacca dell'azienda cecoslovacca Skoda. Questo motore disponeva di 8 cilindri a V, raffreddati ad aria, e doveva erogare 600 hp.\nDopo aver ordinato lo sviluppo del nuovo motore, nell'autunno 1934, si decise di iniziare il lavoro di progettazione della cellula.\nPer realizzare tale macchina la direzione tecnica della fabbrica di stato PZL, guidata dall'ingegner Mieczyslaw Kurma band\u00ec un concorso interno per un bimotore da combattimento, che fu vinto dalla proposta elaborata del progettista Franciszek Misztal, con l'aiuto di Jerzy D\u0105browski, in contrapposizione a quella elaborata dall'ingegner Wsiewo\u0142od Jakimiuk.\nLa progettazione del nuovo velivolo utilizz\u00f2 il collaudato profilo aerodinamico del precedente bombardiere PZL.37 \u0141o\u015b, disegnato dall'ingegner D\u0105browski. Inizialmente l'aereo ricevette la sigla PZL.38 ed il soprannome di \u0141osiu (alce, in lingua polacca), ma l'esercito impose poi quello di Wilk (lupo).\nSecondo i termini della specifica militare il velivolo doveva essere un caccia bimotore, biposto, in grado di contrastare efficacemente i caccia nemici ad una quota variabile tra i 1\u00a0500 e i 9\u00a0000 m, svolgendo nel contempo missioni di ricognizione e bombardamento in picchiata. La velocit\u00e0 stimata doveva essere superiore ai 500 km/h. L'aereo doveva disporre di un armamento basato su un cannone da 20 mm e mitragliatrici (fino a 4) calibro 7,92 mm, pi\u00f9 una bomba da 300 kg contenuta all'interno della stiva ventrale. Il peso totale massimo, aereo (2\u00a0200 kg) pi\u00f9 bomba (300 kg), non doveva essere superiore ai 2\u00a0500 kg. Pur non specificato direttamente, doveva essere preso in considerazione il carrello retrattile (a causa della elevata velocit\u00e0 richiesta) nelle gondole motori. Il disegno iniziale, i calcoli delle prestazioni e dei pesi vennero effettuati dall'ingegner Misztal, mentre le forme aerodinamiche furono sviluppate da D\u0105browski con l'aiuto di modelli in scala del PZL.37 \u0141o\u015b. All'inizio del 1936 fu approvata la costruzione di due prototipi, da realizzarsi presso lo stabilimento WP.1 della PZL di Varsavia-Oke\u00e7ie. A partire dalle primavera del 1936 l'ingegner Misztal ricevette il supporto tecnico degli ingegneri Tadeusz Tarczy\u0144ski (che aveva collaborato allo sviluppo del PZL.37 \u0141o\u015b), Kazimierz Korsak e Micha\u0142 Skrabi\u0144ski. I primi due ingegneri provenivano dal team di Jakimiuk, e ci\u00f2 fu causa del ritardo nello sviluppo del successivo caccia leggero PZL.45 Sok\u00f3\u0142. Il lavoro di progettazione principale fu terminato nell'autunno del 1936. Inoltre l'alto comando, al fine di favorire la preparazione degli equipaggi destinati ai caccia PZL.38 ed ai bombardieri PZL.37, decise il contemporaneo sviluppo del moderno addestratore PWS-33 Wy\u017ce\u0142.\nI lavori di realizzazione di questo fondamentale aereo, destinato ad equipaggiare l'aeronautica militare polacca, furono interrotti dalla tragica morte dell'ingegnere Stanislaw Nowku\u0144ski, rimasto ucciso in un incidente in montagna, il 30 luglio 1936.\nLa sua morte imped\u00ec il definitivo sviluppo del propulsore prescelto, in quanto il team di ingegneri incaricati di portare avanti il lavoro sul PZL Foka si dimostr\u00f2 incapace di risolvere i problemi tecnici incontrati. Tale motore diede problemi di surriscaldamento, ebbe difficolt\u00e0 ad ottenere la potenza nominale e fu sempre afflitto da forti vibrazioni. Sfortunatamente il propulsore non erog\u00f2 mai al banco oltre 420 CV, invece dei previsti 600 CV, e pertanto si decise di utilizzare un motore estero di prestazioni simili. In questa situazione, nel novembre 1936, la direzione tecnica della fabbrica WP.1 PZL mand\u00f2 una relazione al comando dell'aviazione militare, informandolo di aver completato la cellula del primo prototipo del PZL.38 Wilk, restando in attesa di una decisione sul tipo di propulsore da installare.\nNel dicembre del 1936 il comandante l'aviazione, generale Rayski, giunse alla conclusione che il ritardo nella preparazione della produzione del propulsore PZL Foka, sarebbe stato cos\u00ec grande che per il PZL.38 Wilk si sarebbe dovuto trovare un altro motore. Prima della fine dell'anno furono compiuti passi per ottenere la licenza di produzione dei motori stellari francesi Gnome-et-Rh\u00f4ne o in linea Hispano Suiza, giunti alla fase finale dei collaudi. Il 27 ottobre 1937 un motore Hispano-Suiza 14 AB venne inviato in Polonia, dove complet\u00f2, entro il 7 novembre 1938, cento ore di collaudi presso l'Instytucie Technicznym Lotnictwa (Istituto di Tecnologia per l'Aviazione) di Varsavia. Il 7 maggio 1938 giunse anche, in prova, un propulsore Gnome-et-Rh\u00f4ne 14M, che fu scelto per equipaggiare il ricognitore LWS-3 Mewa. Nella primavera del 1937 il Comando dell'Aviazione scopr\u00ec che le prestazioni previste per l'aereo erano assolutamente teoriche. Venne quindi deciso di utilizzare sugli aerei di produzione il motore Bristol Mercury VIII da installare sulla cellula del cacciabombardiere dopo le prime prove di volo. Tale propulsore doveva equipaggiare anche il caccia PZL.50 Jastrz\u0105b e il cacciabombardiere PZL.46 Sum. Il comando dell'aviazione ordin\u00f2 di equipaggiare il primo prototipo del PZL.38 Wilk con motori esteri, mentre il secondo avrebbe montato i previsti motori nazionali PZL Foka I. Il tentativo di dotare la cellula dell'aereo con il motore francese Gnome-et-Rh\u00f4ne 14N Mars venne subito abbandonato per via dell'eccessivo incremento di peso che non consentiva la riqualificazione del prototipo. Inoltre sia il generale Rayski che il K.S.U.S. negarono l'utilizzo dei motori 14N Mars per il PZL.38. Finalmente si decise di selezionare il propulsore americano Ranger SGV-770B, concettualmente simile al PZL Foka, che sviluppava una potenza di 420 CV. Al fine di ottenere prestazioni decisamente superiori l'alto comando ordin\u00f2 di progettare un pi\u00f9 evoluto derivato del PZL.38 Wilk, designato PZL.48 Lampart, dotato dei motori Gnome-et-Rh\u00f4ne 14M Mars da 700 CV.\nTecnica.\nL'aereo era un cacciabombardiere dotato di configurazione convenzionale, monoplano ad ala media, di costruzione interamente metallica (compreso il rivestimento esterno). L'impennaggio di coda presentava la doppia deriva. Il carrello di atterraggio principale era completamente retrattile, con le gambe anteriori che si posizionavano all'interno della parte posteriore delle gondole dei motori, mentre il ruotino di coda era fisso.\nI propulsori erano due motori in linea PZL Foka I a 8 cilindri, raffreddati ad aria, eroganti la potenza di 420 CV ed azionanti eliche tripala metalliche Ratier.\nL'equipaggio era composto da due persone, un pilota e un operatore radio-mitragliere, alloggiati all'interno di un abitacolo completamente chiuso. L'equipaggiamento standard comprendeva: impianto per l'erogazione dell'ossigeno, radio ricetrasmittente, riscaldamento, fotocamera e predisposizione per il volo notturno.\nL'armamento si componeva di un cannone Fabryki Karabin\u00f3w FK wz.38A da 20\u00a0mm e due mitragliatrici PWU Wz.36 da 7,92\u00a0mm in postazione anteriore fissa, due mitragliatrici PWU wz.37 da 7,92\u00a0mm brandeggiabili in postazione dorsale. La bomba da 300\u00a0kg era trasportata internamente alla carlinga, in una apposita stiva.\nImpiego operativo.\nIl primo prototipo, designato PZL.38/I, dotato di due propulsori americani Ranger SGV-770B da 420 CV consegnati nel gennaio 1938, effettu\u00f2 il primo volo nell'aprile dello stesso anno sull'aeroporto di Okecie, con ai comandi il collaudatore Jerzy Widawski. Le prove in volo dimostrarono che i motori americani sviluppavano meno potenza del previsto, circa 330 CV. La limitata potenza erogata influiva grandemente sulle prestazioni; in pi\u00f9 i motori Ranger risultavano pi\u00f9 pesanti del previsto, dotati di una sezione trasversale pi\u00f9 grande dei PZL Foka I, che determinava una maggiore resistenza frontale. I primi voli evidenziarono problemi ai timoni, che tardavano a compensare. Durante le prove effettuate ad Ok\u0119cie il primo prototipo fece registrare una velocit\u00e0 massima di 400 km/h, ad una quota di 100 m.\nNell'estate del 1938 fu installato l'armamento definitivo. L'ingegner Ludwik Bia\u0142kowski aveva progettato la postazione difensiva dorsale, armata con due mitragliatrici brandeggiabili PWU wz.37 \"Szczeniak\" da 7,92\u00a0mm. Quando erano in posizione di riposo le armi erano nascoste in appositi incavi ricavati nella parte superiore della fusoliera. Nella parte anteriore erano posizionate due mitragliatrici fisse PWU wz.36 da 7,92\u00a0mm. Del previsto cannone Fabryki Karabin\u00f3w FK wz.38D da 20\u00a0mm, progettato dall'ingegner Jurek, era ancora in fase di costruzione il primo prototipo, e l'arma venne sostituita da un simulacro in legno.\nIl secondo prototipo, PZL P.38/II, fu realizzato con leggero ritardo rispetto al primo, nella primavera del 1938, rimanendo in attesa della disponibilit\u00e0 del motore nazionale PZL Foka. I relativi supporti motore, cofani e eliche adatte giunsero in fabbrica solo nell'estate del 1938. In quell'autunno lo stabilimento PZL sped\u00ec finalmente due propulsori PZL Foka I pronti per l'uso. Il 3 novembre 1938 il secondo prototipo venne presentato alle autorit\u00e0 militari presso l'aeroporto di Okecie. L'aereo venne prescelto, assieme ad altri (PZL.37 \u0141o\u015b, PZL.46 Sum, LWS-3 Mewa e LWS-6 \u017bubr), per l'esposizione presso il 16\u00ba Salone Internazionale dell'Aviazione di Parigi-Le Bourget. Inizialmente il generale Stachiewicz, Capo di Stato Maggiore Generale (Szefowi Sztabu G\u0142\u00f3wnego), non accett\u00f2 di inviare in Francia il prototipo del PZL.38/II Wilk. Ci\u00f2 avvenne solo dopo l'intercessione del generale Rayski. La sua resistenza era dovuta al fatto di non voler svelare molti elementi segreti, come il cannone FK wz.38D da 20\u00a0mm. Dal momento che il PZL.38/II veniva trasportato a Parigi per ferrovia, nel timore di un'azione di spionaggio, il cannone fu sostituito da un simulacro in legno.\nTra il 25 novembre e l'11 dicembre 1938 il velivolo rimase esposto sull'aeroporto di Le Bourget, suscitando grande interesse. L'aereo era completo di finta bomba da 300 kg appesa sotto la parte inferiore della fusoliera. I dati formalmente esposti nella didascalia recitavano:\nI dati riportati erano chiaramente di propaganda, perch\u00e9 la velocit\u00e0 massima dichiarata era troppo elevata in relazione a quella effettivamente registrata durante le prove.\nDopo il ritorno in patria il prototipo PZL.38/II ricevette i previsti motori PZL Foka II da 620 CV e nel gennaio 1939 effettu\u00f2 le prove di qualificazione presso l'I.T.L., compiendo ulteriori 10 ore di moto a terra e in volo. Sul campo i consumi di carburante risultavano troppo elevati, a causa della troppo bassa pressione registrata nei serbatoi, e furono quindi installate delle pompe per il travaso del carburante. Il peso a vuoto del velivolo era superiore di 600 kg a quello preventivato e ci\u00f2 dava un carico utile di soli 164 kg. Il peso massimo e le prestazioni vennero calcolate per la versione da caccia, cio\u00e8 senza bomba da 300 kg. Con l'installazione della bomba, il peso massimo del velivolo sarebbe andato in sovraccarico. Dopo aver effettuato un ulteriore piccolo numero di voli, il prototipo PZL.38/II Wilk venne immagazzinato in un hangar dell'aeroporto insieme al PZL.38/I e il progetto di sviluppo venne terminato.\nAllo scoppio della seconda guerra mondiale, il 1\u00ba settembre 1939, entrambe le macchine non erano in grado di alzarsi in volo, e per nessuna di esse fu predisposta l'evacuazione, dapprima verso est e successivamente in Romania. Dopo lo scoppio della guerra il prototipo PZL.38/I venne tirato fuori dall'hangar in cui si trovava, per non essere distrutto dai bombardamenti. Quando l'8 settembre 1939 i tedeschi occuparono l'aeroporto di Varsavia-Ok\u0119cie l'aereo venne trovato nelle vicinanze di un muro paraschegge. La sua sorte finale non \u00e8 conosciuta.\nIl secondo prototipo PZL.38/II venne trasferito presso il centro sperimentale di Rechlin, per essere sottoposto a prove di valutazione da parte dei tecnici della Luftwaffe. Successivamente l'aereo fu portato preso il Museo dell'Aria di Berlino per esservi esposto come quando era stato catturato, senza motori ed eliche, in una stanza separata dal resto della collezione. Quando nella notte tra il 22 e il 23 novembre 1944 l'aviazione britannica bombard\u00f2 il Museo, la maggior parte dei reperti erano stati inviati gi\u00e0 da tempo presso magazzini e capannoni posizionati nel settore della Grande Polonia e della Pomerania. Non si conosce la sorte finale del velivolo, probabilmente quando il fronte orientale cedette sotto la pressione delle truppe sovietiche, l'aereo fu distrutto.\nEsemplari attualmente esistenti.\nAd oggi non risulta essere sopravvissuto alcun esemplare completo, o parti, del PLZ.38 Wilk."}
{"id": "4221959", "revid": "506294", "url": "https://it.wikipedia.org/wiki?curid=4221959", "title": "Um\u0101", "text": ""}
{"id": "4221961", "revid": "986213", "url": "https://it.wikipedia.org/wiki?curid=4221961", "title": "Antonio d'Asburgo-Lorena", "text": "Biografia.\nOrigini familiari.\nAntonio era il terzo figlio dei dodici figli dell'arciduca Leopoldo Salvatore, figlio di Carlo Salvatore di Toscana e della principessa Maria Immacolata delle Due Sicilie, e dell'infanta spagnola Bianca, figlia maggiore del principe Carlo Maria di Borbone-Spagna, duca di Madrid, e della principessa Margherita di Borbone-Parma.\nMatrimonio.\nIl 26 luglio 1931 spos\u00f2, al Castello di Pele\u0219, Ileana di Romania, figlia minore del re Ferdinando I di Romania e di Maria di Sassonia-Coburgo-Gotha. Dopo il matrimonio, il fratello di Ileana, Carlo II, impose alla coppia di vivere al di fuori della Romania per motivi politici, dal momento che il popolo rumeno non avrebbe accettato un matrimonio con un membro della Casa d'Asburgo-Lorena. La coppia, inizialmente, visse a Monaco di Baviera e a Vienna e poi nel castello Sonnberg in Austria. Dall'unione nacquero sei figli:\nDurante la seconda guerra mondiale, Antonio serv\u00ec, fino alla fine del 1944, nell'esercito tedesco come pilota. Dopo la guerra, Antonio e sua la famiglia vissero prima in Svizzera, poi in Argentina e nei primi anni cinquanta negli Stati Uniti. Il matrimonio di Antonio e di Ileana fin\u00ec con un divorzio, reso ufficiale il 29 maggio 1954. Ileana divenne monaca, Anton torn\u00f2 a vivere in Austria.\nMorte.\nMor\u00ec il 22 ottobre 1987 all'et\u00e0 di ottantasei anni. La sua tomba si trova nel cimitero di Mondsee."}
{"id": "4221962", "revid": "106908", "url": "https://it.wikipedia.org/wiki?curid=4221962", "title": "Antropofagia", "text": ""}
{"id": "4221967", "revid": "767487", "url": "https://it.wikipedia.org/wiki?curid=4221967", "title": "Her Decision", "text": "Her Decision \u00e8 un film muto del 1918 diretto da Jack Conway.\nProduzione.\nIl film fu prodotto dalla Triangle Film Corporation.\nDistribuzione.\nDistribuito dalla Triangle Distributing, usc\u00ec nelle sale cinematografiche statunitensi il 12 maggio 1918."}
{"id": "4221968", "revid": "88740", "url": "https://it.wikipedia.org/wiki?curid=4221968", "title": "Alessandro Vivenza", "text": "Biografia.\nSi laure\u00f2 in Scienze Agrarie presso l'Universit\u00e0 di Pisa.\nNel 1896, alla fondazione del Regio Istituto Superiore Agrario di Perugia (ora Facolt\u00e0 di Agraria), il direttore dell'Istituto, Eugenio Faina, chiam\u00f2 Alessandro Vivenza alla Cattedra di Coltivazioni. Vivenza fu cos\u00ec uno dei fondatori della scuola perugina con i suoi studi scientifici sulle coltivazioni arboree e erbacee nonch\u00e9 sull'uso dei concimi chimici. Ricopr\u00ec tale carica fino alla sua morte nel 1937.\nFu autore di numerose pubblicazioni e manuali, nonch\u00e9 di voci relative all'agricoltura nell'Enciclopedia Italiana edita da Treccani. Nella sua attivit\u00e0 di ricerca sviluppo anche una variet\u00e0 di grano."}
{"id": "4221969", "revid": "106908", "url": "https://it.wikipedia.org/wiki?curid=4221969", "title": "Aeroporto di Bucarest - Henri Coand\u0103", "text": ""}
{"id": "4221971", "revid": "767487", "url": "https://it.wikipedia.org/wiki?curid=4221971", "title": "Jaap Barendregt", "text": "Carriera.\nA livello di club, Barendregt ha giocato tra le file del Feyenoord dal 1925 al 1937, con cui ha vinto due campionati olandesi e due Coppe d'Olanda; i suoi 196 goal con la maglia del Feyenoord lo rendono il miglior marcatore di sempre della squadra.\nHa giocato anche una partita con la maglia della Nazionale olandese, il 17 marzo 1929 ad Amsterdam contro la Svizzera."}
{"id": "4221972", "revid": "106908", "url": "https://it.wikipedia.org/wiki?curid=4221972", "title": "Aeroporto di Budapest - Ferihegy", "text": ""}
{"id": "4221978", "revid": "6923", "url": "https://it.wikipedia.org/wiki?curid=4221978", "title": "Chromolepis heterophylla", "text": " Chromolepis heterophylla \u00e8 una specie di piante spermatofite dicotiledoni appartenenti alla famiglia delle Asteraceae (sottofamiglia Asteroideae, trib\u00f9 Heliantheae, unica specie del genere Chromolepis e della sottotrib\u00f9 Chromolepidinae ).\nEtimologia.\nIl nome scientifico del genere (\" Chromolepis \") deriva da due parole greche: \"\u201dchroma\u201d\" = colore e \"\u201dlepis\u201d\" = scala. L'epiteto specifico (\"heterophylla\") indica che si tratta di una pianta con foglie di diverse forme.\nIl binomio scientifico della pianta di questa voce (e del suo genere) \u00e8 stato proposto dal botanico inglese George Bentham (1800-1884) nella pubblicazione \u201cPlantas Hartwegianas imprimis Mexicanas - 40\u201d del 1840. La sottotrib\u00f9 Chromolepidinae \u00e8 stata definita per la prima volta dal botanico Jos\u00e9 L. Panero (1959 - ) nella pubblicazione \u201c\"Phytologia; Designed to Expedite Botanical Publication. New York - 87(1): 5\"\u201d del 2005.\nDescrizione.\nIl ciclo biologico di questa pianta \u00e8 perenne con un habitus erbaceo semi-acquatico del tipo rosulato.\nFoglie.\nLe foglie sono disposte in modo alternato, sono picciolate e semi-succulente. La lamina ha una forma da ovata a strettamente lanceolata; il contorno \u00e8 intero o pennato. \nInfiorescenza.\nLe infiorescenze sono formate da capolini radiati, solitari, lungamente peduncolati, in posizione ascellare. I capolini sono formati da un involucro campanulato composto da diverse squame (o brattee) al cui interno un ricettacolo fa da base ai fiori di due tipi: quelli centrali del disco e quelli esterni del raggio. Le squame sono dimorfiche, subuguali e disposte su 2 \u2013 3 serie; la consistenza \u00e8 membranosa con marcature scure. Il ricettacolo \u00e8 convesso e provvisto di pagliette a protezione della base dei fiori. \nFiore.\nI fiori sono tetraciclici (a cinque verticilli: calice \u2013 corolla \u2013 androceo \u2013 gineceo) e pentameri (ogni verticillo ha 5 elementi). I fiori del raggio sono femminili e fertili; i fiori del disco ermafroditi e fertili.\nFrutti.\nI frutti sono degli acheni dimorfi con pappo. Gli acheni dei fiori del raggio hanno una forma obcompressa a sezione da triangolare a debolmente quadrata; la superficie \u00e8 glabra. Gli acheni dei fiori del disco hanno una forma obpiramidale a sezione quadrata; la superficie \u00e8 sparsamente pubescente; sono pi\u00f9 piccoli di quelli del raggio. Il pappo \u00e8 formato da una corona di minute scaglie (o piccole squame); \u00e8 assente sugli acheni dei fiori del raggio.\nDistribuzione e habitat.\nLa distribuzione di queste piante \u00e8 relativa alle praterie centrali e occidentali del Messico a media elevazione, in habitat vicini a pozze d'acqua.\nSistematica.\nLa famiglia di appartenenza di questa specie (Asteraceae o Compositae, \"nomen conservandum\") \u00e8 la pi\u00f9 numerosa del mondo vegetale, comprende oltre 23000 specie distribuite su 1535 generi (22750 specie e 1530 generi secondo altre fonti). All'interno della famiglia il genere \"Chromolepis\" appartiene alla trib\u00f9 Heliantheae della sottofamiglia Asteroideae.\nNell'ambito dei \u201cgirasoli\u201d messicani il genere \"Chromolepis\" risulta insolito per alcuni caratteri come il suo habitus semiacquatico, la rosetta basale, le colorazioni nerastre delle squame dell'involucro e altre come il dimorfismo degli acheni. Da un punto di vista filogenetico la sottotrib\u00f9 Chromolepidinae occupa una posizione intermedia tra la sottotrib\u00f9 Dugesiinae e la sottotrib\u00f9 Zaluzaniinae.\nIl numero cromosomico di questa pianta \u00e8 2n = 19.\nSinonimi.\nQuesta entit\u00e0 ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:"}
{"id": "4221980", "revid": "199745", "url": "https://it.wikipedia.org/wiki?curid=4221980", "title": "Chromolepis", "text": ""}
{"id": "4221981", "revid": "199745", "url": "https://it.wikipedia.org/wiki?curid=4221981", "title": "Chromolepidinae", "text": ""}
{"id": "4221982", "revid": "599013", "url": "https://it.wikipedia.org/wiki?curid=4221982", "title": "Furukawa Electric Soccer Club 1984", "text": "Questa voce raccoglie le informazioni riguardanti il Furukawa Electric Soccer Club nelle competizioni ufficiali della stagione 1984.\nStagione.\nAffidato alla guida tecnica dell'ex difensore Eijun Kiyokumo, il Furukawa Electric inizi\u00f2 la stagione uscendo ai quarti di finale della coppa di lega per mano del Toshiba. Concluso il campionato al quarto posto, la squadra giunse in finale di coppa nazionale senza subire reti, perdendo poi il trofeo contro lo Yomiuri."}
{"id": "4221984", "revid": "986213", "url": "https://it.wikipedia.org/wiki?curid=4221984", "title": "Elisabetta Francesca d'Asburgo-Lorena (Toscana)", "text": "Biografia.\nElisabetta Francesca, detta \"Ella\", era figlia dell'arciduca Francesco Salvatore, figlio dell'Arciduca Carlo Salvatore d'Austria e di Maria Immacolata di Borbone-Due Sicilie, e dell'arciduchessa Maria Valeria, figlia minore dell'imperatore Francesco Giuseppe e di Elisabetta di Baviera. La sua madrina di battesimo fu la stessa imperatrice Elisabetta. Dal 1904 frequent\u00f2 la Scuola scozzese di Vienna. Nel gennaio 1911, Ella prese parte al suo primo ballo di corte.\nMatrimonio.\nElisabetta Francesca si fidanz\u00f2, l'8 aprile 1912, con il conte Georg von Waldburg Zeil e Hohenems (1878-1955), che spos\u00f2 il 19 settembre 1912 a Niederwallsee. Fu un matrimonio d'amore e non politico. Georg non possedeva soldi o propriet\u00e0 ed era stato assunto come precettore per i suoi fratelli.\nDa questa unione nacquero quattro figli:\nMorte.\nElisabetta Francesca mor\u00ec il 29 gennaio 1930, tre anni dopo la nascita del suo ultimo figlio, all'et\u00e0 di trentotto anni, nel castello Syrgenstein. Suo marito, nel 1931, si rispos\u00f2 con la sorella minore di Elisabetta Francesca, Gertrude."}
{"id": "4221999", "revid": "91897401", "url": "https://it.wikipedia.org/wiki?curid=4221999", "title": "Mizolastina", "text": "La Mizolastina \u00e8 un antistaminico e potente antagonista selettivo dei recettori H1 periferici, a lunga durata d'azione, privo di importanti effetti anti-colinergici. Mizolastina \u00e8 commercializzata in Italia dalla societ\u00e0 farmaceutica Sanofi-Aventis con il nome di \"Mizollen\".\nFarmacodinamica.\nMizolastina \u00e8 un antistaminico che esplica la propria azione attraverso l'inibizione specifica e selettiva dei recettori periferici H1 dell'istamina. In studi su animali \u00e8 stato dimostrato che mizolastina blocca il rilascio di istamina da parte delle mastcellule, oltre a inibire la migrazione dei neutrofili.&lt;br&gt;\nNell'uomo l'attivit\u00e0 di mizolastina in singola dose da 10\u00a0mg \u00e8 stata efficace nel sopprimere la reazione cutanea (pomfo ed eritema) all'inoculazione di istamina e l'insorgenza dell'effetto \u00e8 parsa rapida, potente (80% di inibizione a distanza di 4 ore) e prolungata nel tempo protraendosi oltre le 24 ore. La somministrazione prolungata non ha messo in evidenza fenomeni di tachifilassi.\nIl farmaco \u00e8 privo di significativi effetti anticolinergici.\nFarmacocinetica.\nDopo somministrazione orale mizolastina viene rapidamente assorbita dal tratto gastrointestinale. Il farmaco si distribuisce rapidamente nei vari tessuti biologici. La concentrazione plasmatica massima viene raggiunta in 1-2 ore. La biodisponibilit\u00e0 del farmaco \u00e8 pari a circa il 65%. Il legame con le proteine plasmatiche \u00e8 ampio raggiungendo il 98%. L'emivita di eliminazione si aggira intorno alle 13 ore. Il farmaco \u00e8 metabolizzato dal fegato attraverso reazioni di glicuronazione. Il citocromo P450 isoenzima CYP3A4 \u00e8 coinvolto in un'altra via metabolica che comporta la formazione di metaboliti idrossilati. Tutti i metaboliti identificati risultano inattivi. La somministrazione di ketoconazolo e di eritromicina, noti inibitori e substrati di CYP3A4, comporta un innalzamento dei livelli plasmatici di mizolastina.\nUsi clinici.\nMizolastine \u00e8 indicata nel trattamento sintomatico di diverse malattie allergiche, tra le quali in particolare la rinite allergica perenne e stagionale, la congiuntivite allergica e l'orticaria cronica idiopatica.\nEffetti collaterali e indesiderati.\nGli effetti indesiderati pi\u00f9 comuni sono rappresentati da dispepsia, nausea, xerostomia, diarrea, dolore addominale, cefalea, vertigini, sonnolenza, astenia e talvolta aumento degli enzimi epatici.\nIn rari casi sono segnalati angioedema, rash cutaneo, orticaria generalizzata e ipotensione arteriosa.\nSono stati riportati casi di broncospasmo e asma, e in alcuni pazienti prolungamento dell'intervallo QT con aumentato rischio di gravi aritmie cardiache e conseguente necessit\u00e0 di attento monitoraggio.\nControindicazioni.\nIl farmaco \u00e8 controindicato nei soggetti con ipersensibilit\u00e0 nota al principio attivo. Altre controindicazioni sono rappresentate dalla concomitante assunzione di antibiotici macrolidi e antimicotici imidazolici sistemici (effetto inibente di CYP3A4), soggetti con prolungamento dell'intervallo QT o gravi squilibri elettrolitici (ad esempio ipokaliemia), uso concomitante di altri farmaci con azione di prolungamento dell'intervallo QT (ad esempio antiaritmici di classe I e III).\nDosi terapeutiche.\nLa dose raccomandata nell'adulto e nei bambini con pi\u00f9 di 12 anni di et\u00e0 \u00e8 pari a 10\u00a0mg (1 compressa) al giorno.\nSovradosaggio.\nNei casi di sovradosaggio, accidentale o volontario, si raccomanda un attento monitoraggio cardiaco, con particolare riferimento al monitoraggio dell'intervallo QT e del ritmo cardiaco per almeno 24 ore. Se il sovradosaggio appare ravvicinato nel tempo e il farmaco probabilmente non ancora assorbito in toto \u00e8 possibile ricorrere alla lavanda gastrica e alla somministrazione di carbone attivo.\nGravidanza e allattamento.\nMizolastina negli studi sperimentali su animali non si \u00e8 dimostrata dannosa sullo sviluppo dell'embrione o del feto, e neppure sul decorso della gestazione e sullo sviluppo peri e post-natale.\nNon essendo stata stabilita la sicurezza del farmaco in gravidanza \u00e8 bene evitare di utilizzarlo, e in particolare durante il primo trimestre. Mizolastina \u00e8 escreta nel latte materno, perci\u00f2 durante l'allattamento l'uso del farmaco non \u00e8 raccomandato."}
{"id": "4222001", "revid": "38120", "url": "https://it.wikipedia.org/wiki?curid=4222001", "title": "Mistrovstv\u00ed \u010cesk\u00e9ho svazu fotbalov\u00e9ho 1923", "text": "Il Mistrovstv\u00ed \u010cesk\u00e9ho svazu fotbalov\u00e9ho 1923, decima edizione del torneo, vide il successo dell'AC Sparta."}
{"id": "4222004", "revid": "18197", "url": "https://it.wikipedia.org/wiki?curid=4222004", "title": "Locomotore E.326", "text": ""}
{"id": "4222005", "revid": "27723", "url": "https://it.wikipedia.org/wiki?curid=4222005", "title": "Stazione di Casalecchio di Reno", "text": "La stazione di Casalecchio di Reno \u00e8 una fermata ferroviaria posta sulla ferrovia Porrettana, a servizio del centro di Casalecchio di Reno, nella citt\u00e0 metropolitana di Bologna.\n\u00c8 localmente nota anche come \"stazione di Casalecchio Ronzani\", dal nome della via in cui si trova, per distinguerla dalle altre tre stazioni ferroviarie che insistono sul territorio comunale: Casalecchio Garibaldi, dove la linea Porrettana si biforca dalla ferrovia Casalecchio-Vignola; Casalecchio Ceretolo e Casalecchio Palasport, servite esclusivamente dalla linea per Vignola.\nStoria.\nLa stazione venne attivata il 18 agosto 1862, in concomitanza con il tratto Bologna-Vergato della ferrovia Porrettana.\nIl 28 ottobre 1927 venne attivato l'esercizio a trazione elettrica a corrente alternata trifase; la stazione venne convertita alla corrente continua il 13 maggio 1935.\nLa stazione fu ufficialmente declassata a fermata il 31 dicembre 2002, rimanendo invariata e mantenendo tutte le sue strutture fino allo smantellamento dell'intero scalo, avvenuto nel maggio 2003. Dopo tale evento \u00e8 rimasto in funzione il solo binario di corsa (ex binario 2).\nDurante l'estate 2015, con lavori durati dal 3 al 23 agosto, la fermata ha subito un'ulteriore ristrutturazione, con lo spostamento verso est a ridosso del fabbricato viaggiatori e dell'ex scalo merci di parte del tracciato ferroviario (circa 750 metri di binari) e i relativi sistemi tecnologici (linea di alimentazione elettrica dei treni e apparati di gestione e controllo del traffico e distanziamento in sicurezza dei convogli).\nTali lavori sono funzionali alla costruzione da parte di ANAS di una nuova galleria artificiale stradale al cui interno correr\u00e0 un tratto della SS 64 Porrettana.\nStrutture e impianti.\nLa fermata \u00e8 provvista dell'unico binario di corsa della linea Porrettana e una banchina, che garantisce l'accesso ai viaggiatori.\nIn passato erano presenti 4 binari con banchina per il servizio passeggeri pi\u00f9 uno a servizio del dismesso scalo merci, che includeva alla radice lato Pistoia anche un breve raccordo per l'adiacente cava Sapaba.\nIl binario 4 in particolare fu realizzato nel 1975 quale nuovo capolinea della ferrovia Casalecchio-Vignola e in sostituzione della ex stazione di testa FCV in centro al paese. Esso fin\u00ec inutilizzato con la ristrutturazione della FCV negli anni 1995-2003 ed \u00e8 stato smantellato assieme ai binari 1 e 3 al momento del declassamento a fermata. Sul retro dello scalo merci e nel piazzale stradale esterno all'impianto era presente anche un raccordo con il binario da e per il deposito FCV, raccordo poi riattestato alla radice lato Bologna a met\u00e0 anni ottanta.\nGli ultimi incroci fra treni sui binari 1 e 2 sono stati effettuati nell'aprile 2003.\n\u00c8 presente un fabbricato viaggiatori con tettoia. Al suo interno vi \u00e8 la biglietteria con obliteratrici automatiche. All'esterno della costruzione \u00e8 presente un'altra biglietteria automatica con vicino il bar della stazione.\nNel 2015 ulteriori lavori hanno consentito di adeguare l'impianto agli standard previsti per il servizio ferroviario metropolitano di Bologna, con marciapiedi lunghi 250 metri e alti 55 cm, per consentire l'incarrozzamento a raso.\nMovimento.\nIl servizio passeggeri \u00e8 costituito dai treni della linea S1A (Bologna Centrale - Porretta Terme) del servizio ferroviario metropolitano di Bologna, cadenzati a frequenza oraria, con rinforzi alla mezz'ora nelle ore di punta.\nI treni sono effettuati da Trenitalia Tper nell'ambito del contratto di servizio stipulato con la regione Emilia-Romagna.\nAl 2007, l'impianto risultava frequentato da un traffico giornaliero di circa 900 persone.\nA novembre 2019, la stazione risultava frequentata da un traffico giornaliero medio di circa persone (775 saliti + 726 discesi).\nAi fini tariffari, la stazione ricade nell'area urbana di Bologna, entro la quale sono validi i normali titoli di viaggio urbani.\nServizi.\nLa fermata, che nel 2008 RFI classificava di categoria \"silver\", dispone di:\nInterscambi.\nLa fermata offre i seguenti interscambi:"}
{"id": "4222006", "revid": "767487", "url": "https://it.wikipedia.org/wiki?curid=4222006", "title": "Hessen (nave meteorologica)", "text": "La nave meteorologica Hessen, costruita nel 1938, fu incorporata nella Kriegsmarine l'8 luglio 1940 e vi rimase fino al marzo 1945.\nEx \"Sachsen\" 1938, ex \"HF 338\", di tipo peschereccio, era gi\u00e0 di propriet\u00e0 della \"Nordmeer Studien &amp; Reed. GmbH. Leipzig/Hamburg\", di base nel porto di Amburgo, aveva un equipaggio di 8 marinai e 4 meteorologi.\nParteciper\u00e0 a varie operazioni artiche: infatti dal 27 luglio 1940 al 1942 sar\u00e0 di base presso il porto di Trondheim in Norvegia, alle dipendenze del \"Seekommandant PolarK\u00fcste\".\nOperazione Nussbaum.\nPoi dal 27 luglio 1942 sar\u00e0 di base ad Assens in Danimarca e dal settembre all'ottobre 1942 parteciper\u00e0 all'operazione \"Nussbaum\" per rifornire la stazione meteo a Signehamm sulle Spitzbergen, alle dipendenze del \"Marineguppe-Kommando Nord\".\nOperazione \"Kreuzritter\", \"Bassgeiger\", \"Einsiedler\".\nIn seguito, dal 1943 al 1944 prender\u00e0 parte alle operazioni \"Kreuzritter\" sulle Spitzbergen, \"Bassgeiger\" sul territorio orientale della Groenlandia, \"Einsiedler\" sull'isola degli Orsi, sempre alle dipendenze del \"Marineguppe-Kommando Nord\".\nOperazione \"Haudegen\".\nInfine, dall'agosto al settembre 1944 parteciper\u00e0 all'operazione \"Haudegen\" sul fiordo Rijpfjorden situato sull'isola Nordaustlandet delle Spitzbergen, sempre alle dipendenze del \"Marineguppe-Kommando Nord\"."}
{"id": "4222008", "revid": "986213", "url": "https://it.wikipedia.org/wiki?curid=4222008", "title": "Edvige Maria d'Asburgo-Lorena", "text": "Biografia.\nOrigini familiari.\nEdvige Maria era figlia dell'arciduca Francesco Salvatore, figlio di Carlo Salvatore di Toscana e di Maria Immacolata di Borbone-Due Sicilie, e dell'arciduchessa Maria Valeria, figlia minore dell'imperatore Francesco Giuseppe e di Elisabetta di Baviera. L'imperatrice Elisabetta visit\u00f2 la figlia subito dopo il parto e inform\u00f2 l'imperatore inviando un telegramma a Vienna. Il battesimo si svolse nel salotto della Villa Imperiale.\nMatrimonio.\nEdvige spos\u00f2, il 24 aprile 1918, il conte Bernhard di Stolberg-Stolberg (1881 - 1952), figlio del conte Leopoldo di Stolberg-Stolberg e della borghese americana Mary Eddington. La coppia ebbe nove figli:\nEdvige ricevette, come dono di nozze dalla madre, un castello nel K\u00fchtai che era stato acquistato nel 1893 dall'imperatore Francesco Giuseppe per la figlia.\nMorte.\nEdvige mor\u00ec nel 1970, all'et\u00e0 di settantaquattro anni, a Hall in Tirol. \u00c8 sepolta nella tomba di famiglia nel cimitero di Sala."}
{"id": "4222009", "revid": "767487", "url": "https://it.wikipedia.org/wiki?curid=4222009", "title": "Renedy Singh", "text": "Carriera.\nNazionale.\nHa esordito con la nazionale indiana nel 1998; ha fatto parte della formazione che ha vinto la Coppa Nehru nel 2007 ed ha partecipato alla Coppa d'Asia 2011, segnando anche una doppietta contro il Bahrain."}
{"id": "4222012", "revid": "27723", "url": "https://it.wikipedia.org/wiki?curid=4222012", "title": "Stazione di Sasso Marconi", "text": "La stazione di Sasso Marconi \u00e8 una stazione ferroviaria che fa parte della linea Porrettana ed \u00e8 a servizio dell'omonimo comune.\nStoria.\nIl 28 ottobre 1927 venne attivato l'esercizio a trazione elettrica a corrente alternata trifase; la linea venne convertita alla corrente continua il 13 maggio 1935.\nLa stazione, in origine denominata \"Sasso\", assunse la denominazione di \"Sasso Marconi\" nel 1938.\nStrutture ed impianti.\nIl piazzale dispone di 2 binari: il primo \u00e8 su un tracciato deviato e viene utilizzato per gli incroci, mentre il secondo \u00e8 di corretto tracciato. Entrambi i binari sono muniti di banchine, ciascuna avente una tettoia, un sottopassaggio, cartelloni con gli orari e panchine. Presso il primo binario \u00e8 inoltre presente il fabbricato viaggiatori, che ospita una sala d'attesa, una biglietteria automatica e una biglietteria presenziata.\nMovimento.\nIl servizio passeggeri \u00e8 costituito dai treni della linea S1A (Bologna Centrale - Porretta Terme) del servizio ferroviario metropolitano di Bologna, cadenzati a frequenza oraria con rinforzi alla mezz'ora nelle ore di punta.\nI treni sono effettuati da Trenitalia tper nell'ambito del contratto di servizio stipulato con la regione Emilia-Romagna.\nAl 2007, l'impianto risultava frequentato da un traffico giornaliero medio di circa 570 persone.\nA novembre 2019, la stazione risultava frequentata da un traffico giornaliero medio di circa 1778 persone (927 saliti + 851 discesi).\nServizi.\nLa stazione \u00e8 classificata da RFI nella categoria \"silver\"."}
{"id": "4222024", "revid": "247222", "url": "https://it.wikipedia.org/wiki?curid=4222024", "title": "Club (album)", "text": "Club \u00e8 il secondo album live del gruppo noise rock statunitense The Jesus Lizard, pubblicato nel 2011 dalla Chunklet Records.\nSi tratta del disco che documenta i concerti eseguiti dal gruppo nella formazione originale dopo la reunion del 2009."}
{"id": "4222030", "revid": "253269", "url": "https://it.wikipedia.org/wiki?curid=4222030", "title": "Peg Entwistle", "text": "Biografia.\nDi origini inglesi, i suoi genitori vivevano poco fuori Londra. Quando il padre fu assunto da un produttore di Broadway per lavorare come assistente al palcoscenico, Peg Entwistle e la sua famiglia si trasferirono a vivere negli Stati Uniti d'America.\nNel 1924 la Entwistle entr\u00f2 nella scuola di recitazione Henry Jewett's Repertory di Boston, dove studi\u00f2 sotto la guida dell'attrice/regista Blanche Yurka, e nel 1925, a soli sedici anni ottenne il suo primo ruolo in una produzione di Broadway. Una volta diplomata, ottenne ruoli sempre pi\u00f9 importanti e lavor\u00f2 con nomi del calibro di Dorothy Gish, Laurette Taylor, Henry Travers, William Gillette, Bob Cummings, Romeny Brent e George M. Cohan.\nDal 1927 al 1929 fu sposata con l'attore Robert Keith.\nNel 1932 ottenne il suo primo ruolo cinematografico nella pellicola \"Thirteen Women\", diretta da George Archainbaud e prodotta da David O. Selznick, dove recit\u00f2 una piccola parte al fianco di Irene Dunne e Myrna Loy. Il film si rivel\u00f2 un autentico flop e il contratto di Peg Entwistle non venne opzionato. Mentre l'America entrava nel periodo conosciuto come la grande depressione, l'attrice non riusc\u00ec pi\u00f9 a trovare alcun lavoro.\nIl 16 settembre 1932, all'et\u00e0 di 24 anni, si tolse la vita, gettandosi dalla prima lettera della celebre scritta gigante che sormonta Hollywood in Los Angeles (all'epoca era ancora \"Hollywoodland\"). Fu la prima a scegliere tale morte, facendo poi della scritta un trampolino di suicidi tristemente famoso. Il motivo del suo tragico gesto si dimostr\u00f2 essere dovuto alla perdita del lavoro. Il suo corpo fu rinvenuto due giorni dopo, il 18 settembre."}
{"id": "4222032", "revid": "223320", "url": "https://it.wikipedia.org/wiki?curid=4222032", "title": "The Mystical Laws", "text": ""}
{"id": "4222033", "revid": "767487", "url": "https://it.wikipedia.org/wiki?curid=4222033", "title": "Himson Teleda", "text": "Carriera.\nClub.\nHa sempre giocato nella prima divisione delle Isole Salomone.\nNazionale.\nHa preso parte alla Coppa delle nazioni oceaniane 2012, segnando anche un gol nella finale per il 3\u00ba/4\u00ba posto persa per 4-3 contro la Nuova Zelanda."}
{"id": "4222034", "revid": "38120", "url": "https://it.wikipedia.org/wiki?curid=4222034", "title": "Mistrovstv\u00ed \u010cesk\u00e9ho svazu fotbalov\u00e9ho 1924", "text": "Il Mistrovstv\u00ed \u010cesk\u00e9ho svazu fotbalov\u00e9ho 1924, nona edizione del torneo, non fu terminato e vide il successo dello Slavia Praga."}
{"id": "4222035", "revid": "767487", "url": "https://it.wikipedia.org/wiki?curid=4222035", "title": "Sachsen (nave meteorologica)", "text": "La nave meteorologica tedesca Sachsen (\"Wetter-beobachtung-Schiff\" \"Sachsen\") fu utilizzata agli inizi della seconda guerra mondiale con lo scopo di fornire rapporti meteorologici alle navi della Kriegsmarine tedesca, ma soprattutto agli U-Boot che operavano nelle acque settentrionali dell'Oceano Atlantico e del Mar Glaciale Artico.\nOperazione Sachsen.\nVeniva impiegata per l'Operazione Sachsen (\"Unternehme Sachsen\").\nQuesta operazione iniziava il 18 settembre 1940 e terminava il 23 novembre 1940 e veniva effettuata nello steretto di Danimarca.\nOperazione Sachsen II.\nQuesta operazione veniva effettuata dalla primavera all'estate del 1941. Durava 86 giorni e veniva effettuata nelle acque intorno all'isola di Jan Mayen.\nOperazione Knospe.\nQuesta operazione iniziava il 26 settembre 1941 e terminava il 15 novembre 1941 e veniva effettuata per il trasporto di rifornimenti a Signahamm nelle isole Spitzbergen.\nOperazione Holzauge.\nQuesta operazione iniziava il 12 agosto 1942 e terminava il 17 giugno 1943; veniva effettuata con il nome in codice di \"Hermann\" per il trasporto di rifornimenti sulle coste orientali della Groenlandia."}
{"id": "4222040", "revid": "599013", "url": "https://it.wikipedia.org/wiki?curid=4222040", "title": "St\u00e5le Bokalrud", "text": "Carriera.\nClub.\nGli inizi.\nBokalrud cominci\u00f2 la carriera con la maglia del Vardal. Pass\u00f2 poi al Kongsvinger, formazione per cui esord\u00ec nella 1. divisjon in data 9 maggio 1988, nella vittoria per 1-0 sul Brann. Il 30 agosto 1989, realizz\u00f2 la prima rete nella massima divisione norvegese: contribu\u00ec infatti al successo per 3-0 sul Viking. Il 24 settembre successivo, fu autore di una doppietta nella vittoria per 4-1 sul Moss. Il 15 settembre 1993, ebbe modo di debuttare nell'edizione stagionale della Coppa UEFA: fu in campo nel successo per 1-3 in casa dell'\u00d6ster.\nSogndal, L/F H\u00f8nefoss e Faaberg.\nTerminata l'esperienza al Kongsvinger, pass\u00f2 al Sogndal. Nel campionato 1994, che si chiuse con la retrocessione della squadra, non scese mai in campo. Contribu\u00ec per\u00f2 alla promozione del campionato 1996 e rimase al Sogndal fino al 1998. Si trasfer\u00ec poi allo L/F H\u00f8nefoss, esordendo con questa maglia il 18 aprile 1999, nel pareggio a reti inviolate contro il Raufoss. Vi rimase in forza fino al 2001. Nel 2002, fu ingaggiato dal Faaberg."}
{"id": "4222041", "revid": "253269", "url": "https://it.wikipedia.org/wiki?curid=4222041", "title": "Craig Stevens (attore)", "text": "Biografia.\nFiglio di un insegnante di Liberty (Missouri), inizi\u00f2 a recitare in rappresentazioni studentesche mentre frequentava l'universit\u00e0 del Missouri-Kansas City, dove si laure\u00f2 nel 1936. Adottato il nome d'arte di Craig Stevens, fece un provino a Hollywood e debutt\u00f2 nel mondo del cinema nel 1939 con brevi ruoli non accreditati di marinaio in \"Angeli del mare\" (1939) e di reporter in \"Mister Smith va a Washington\" (1939).\nStevens non divenne mai un divo di primo piano dello schermo, e per tutti gli anni quaranta e nella prima met\u00e0 degli anni cinquanta recit\u00f2 in numerosi ruoli secondari. Tra i film da lui interpretati in quel periodo sono da ricordare \"Da quando te ne andasti\" (1944), \"Le tigri della Birmania\" (1945), \"Perdutamente\" (1946), \"Sui marciapiedi\" (1950), \"Telefonata a tre mogli\" (1952) e \"Gianni e Pinotto contro il dr. Jekyll\" (1953).\nDiradando progressivamente le apparizioni cinematografiche, Stevens si dedic\u00f2 con maggior frequenza alla televisione, e durante gli anni cinquanta partecip\u00f2 a numerose popolari serie come \"The Ford Television Theatre\" (1953-1957) e \"Alfred Hitchcock presenta\" (1957). A distanza di vent'anni dal suo esordio come attore, conquist\u00f2 il pi\u00f9 grande successo della sua carriera grazie al ruolo del detective privato Peter Gunn nella omonima serie televisiva trasmessa prima dalla NBC e poi dalla ABC. Prodotta dal regista Blake Edwards, che scrisse e diresse molti degli episodi, e caratterizzata da un tema musicale, composto da Henry Mancini, che divenne assai popolare e riconoscibile, la serie \"Peter Gunn\" diede fama e celebrit\u00e0 a Stevens, il quale interpret\u00f2 il sofisticato e disinvolto detective in 114 episodi dal 1958 al 1961.\nAl termine della serie, Stevens si trasfer\u00ec a Londra per interpretare il ruolo di protagonista, Michael Strait, nella serie \"Man of the World\", di cui vennero girati 20 episodi tra il 1962 e il 1963. Dopo questa esperienza per la televisione britannica, rientr\u00f2 negli Stati Uniti e interpret\u00f2 il ruolo di Mike Bell, uno specialista in pubbliche relazioni, in un'altra serie di successo, \"Mr. Broadway\" che nel 1964 lo impegn\u00f2 in tredici episodi. Successivamente riprese i panni del detective Peter Gunn, tornando a collaborare con Blake Edwards per il film \"\" (1967).\nDall'inizio degli anni settanta Stevens riprese attivamente gli impegni televisivi e partecip\u00f2 a serie quali \"Io e i miei tre figli\" (1970), \"Marcus Welby\" (1971), \"Gunsmoke\" (1974), \"Starsky &amp; Hutch\" (1977), \"Pepper Anderson agente speciale\" (1978). Nell'episodio \"Orologio da polso\" (\"The Adventure of the Lover's Leap\") della serie \"Ellery Queen\" (1976), interpret\u00f2 Jonathan Kendrick, un attore alcolizzato e sposato alla ricca ereditiera Stephanie Talbot (Ida Lupino), del cui assassinio egli viene sospettato.\nStevens lavor\u00f2 incessantemente anche negli anni ottanta, ritrovando ancora una volta Blake Edwards in \"S.O.B.\" (1981), e partecipando a episodi delle serie \"Dallas\" (1981), \"Quincy\" (1977-1982), \"Fantasilandia\" (1979-1983), \"Love Boat\" (1979-1985), \"La signora in giallo\" (1986).\nVita privata.\nIl 18 giugno 1944 Stevens spos\u00f2 l'attrice canadese Alexis Smith. La coppia non ebbe figli, e il matrimonio dur\u00f2 fino alla morte dell'attrice, avvenuta nel 1993.\nStevens e la Smith apparvero insieme sul palcoscenico nel musical \"Plain and Fancy\" e nella commedia \"Cactus Flowers\", e recitarono in coppia anche in due film, il dramma \"La Truite\" (1982) di Joseph Losey e \"\" (1988), che fu l'ultima apparizione di Stevens prima del definitivo ritiro dalle scene.\nColpito dal cancro, Craig Stevens mor\u00ec a Los Angeles il 10 maggio 2000, all'et\u00e0 di ottantuno anni."}
{"id": "4222042", "revid": "767487", "url": "https://it.wikipedia.org/wiki?curid=4222042", "title": "Csernomorec Burgas", "text": "Il Csernomorec Burgasz \u00e8 una squadra di pallamano maschile bulgara con sede a Burgas."}
{"id": "4222043", "revid": "265038", "url": "https://it.wikipedia.org/wiki?curid=4222043", "title": "Csernomorec Burgasz", "text": ""}
{"id": "4222044", "revid": "110157", "url": "https://it.wikipedia.org/wiki?curid=4222044", "title": "Lod\u011bnice (Moravia meridionale)", "text": "Lod\u011bnice (in tedesco \"Lodenitz\") \u00e8 un comune della Repubblica Ceca facente parte del distretto di Brno-venkov, in Moravia Meridionale."}
{"id": "4222046", "revid": "110157", "url": "https://it.wikipedia.org/wiki?curid=4222046", "title": "Lomni\u010dka (Repubblica Ceca)", "text": "Lomni\u010dka (in tedesco \"Lomnitschka\") \u00e8 un comune della Repubblica Ceca facente parte del distretto di Brno-venkov, in Moravia Meridionale."}
{"id": "4222048", "revid": "767487", "url": "https://it.wikipedia.org/wiki?curid=4222048", "title": "Lubn\u00e9", "text": "Lubn\u00e9 (in tedesco \"Lubna\") \u00e8 un comune della Repubblica Ceca facente parte del distretto di Brno-venkov, in Moravia Meridionale."}
{"id": "4222050", "revid": "110157", "url": "https://it.wikipedia.org/wiki?curid=4222050", "title": "Male\u0161ovice", "text": "Male\u0161ovice (in tedesco \"Malspitz\") \u00e8 un comune della Repubblica Ceca facente parte del distretto di Brno-venkov, in Moravia Meridionale."}
{"id": "4222051", "revid": "110157", "url": "https://it.wikipedia.org/wiki?curid=4222051", "title": "Malhostovice", "text": "Malhostovice (in tedesco \"Malostowitz\") \u00e8 un comune della Repubblica Ceca facente parte del distretto di Brno-venkov, in Moravia Meridionale."}
{"id": "4222053", "revid": "110157", "url": "https://it.wikipedia.org/wiki?curid=4222053", "title": "Mar\u0161ov", "text": "Mar\u0161ov (in tedesco \"Marschow\") \u00e8 un comune della Repubblica Ceca facente parte del distretto di Brno-venkov, in Moravia Meridionale."}
{"id": "4222059", "revid": "110157", "url": "https://it.wikipedia.org/wiki?curid=4222059", "title": "M\u011bl\u010dany", "text": "M\u011bl\u010dany (in tedesco \"Mieltschan\") \u00e8 un comune della Repubblica Ceca facente parte del distretto di Brno-venkov, in Moravia Meridionale."}
{"id": "4222060", "revid": "163662", "url": "https://it.wikipedia.org/wiki?curid=4222060", "title": "Chiara Maffei", "text": ""}
{"id": "4222062", "revid": "110157", "url": "https://it.wikipedia.org/wiki?curid=4222062", "title": "M\u011bn\u00edn", "text": "M\u011bn\u00edn (in tedesco \"M\u00f6nitz\") \u00e8 un comune della Repubblica Ceca facente parte del distretto di Brno-venkov, in Moravia Meridionale."}
{"id": "4222063", "revid": "110157", "url": "https://it.wikipedia.org/wiki?curid=4222063", "title": "Mokr\u00e1-Hor\u00e1kov", "text": "Mokr\u00e1-Hor\u00e1kov \u00e8 un comune della Repubblica Ceca facente parte del distretto di Brno-venkov, in Moravia Meridionale."}
{"id": "4222067", "revid": "110157", "url": "https://it.wikipedia.org/wiki?curid=4222067", "title": "Moravany (Brno-venkov)", "text": "Moravany (in tedesco \"Morbes\") \u00e8 un comune della Repubblica Ceca facente parte del distretto di Brno-venkov, in Moravia Meridionale."}
{"id": "4222068", "revid": "287204", "url": "https://it.wikipedia.org/wiki?curid=4222068", "title": "Moravsk\u00e9 Br\u00e1nice", "text": "Moravsk\u00e9 Br\u00e1nice (in tedesco \"M\u00e4hrisch Branitz\") \u00e8 un comune della Repubblica Ceca facente parte del distretto di Brno-venkov, in Moravia Meridionale."}
{"id": "4222069", "revid": "1282260", "url": "https://it.wikipedia.org/wiki?curid=4222069", "title": "Wakenitz (fiume)", "text": "La Wakenitz (slavo \"Barsch-Fluss\") \u00e8 un affluente della Trave nel sud-est dello Schleswig-Holstein lungo circa 15\u00a0km che nasce come emissario del lago di Ratzeburg.\nIl cronista Helmold di Bosau la cita nella sua \"Chronica Slavorum\" con il nome di \"wochniza\" o \"wochenice\". Il bacino della Wakenitz comprende anche il canale dello Schaalsee per un totale di circa 445\u00a0km\u00b2.\nCorso.\nLa Wakenitz \u00e8 lo sbocco naturale delle acque del lago di Ratzeburg. Essa inizia nel punto pi\u00f9 settentrionale di quest'ultimo, presso Rothenhusen, e scorre in direzione da sud a nord fino al territorio della citt\u00e0 di Lubecca. Fino alla messa in opera del canale Elba-Lubecca (1896\u20131900), il Wakenitz scorreva intorno al colle della citt\u00e0 e sfociava nella Trave a sud della medesima.\nDopo la costruzione del canale la Wakenitz venne sbarrata da una diga (\"Falkendamm\") e derivato oltre un attraversamento sotterraneo nel Kr\u00e4henteich/M\u00fchlenteich.\nLa Wakenitz costituisce per lunghi tratti il confine fra il \"Land\" dello Schleswig-Holstein e quello del Meclemburgo-Pomerania Anteriore.\nIl primo tratto lungo il confine del Meclemburgo \u00e8 stato definito da marinai e velisti \"Langer Jammer\" (Il lungo lamento), poich\u00e9 esso \u00e8 cos\u00ec sottile, che con vento in sfavore pu\u00f2 essere solo a mala pena, o addirittura non del tutto, bordeggiato. D'altra parte le rive erano cos\u00ec inospitali, che le chiatte non potevano essere alate da riva.\nIl fiume, a causa della sua incontaminatezza, che anche per i suoi luoghi appartati sui confini interni alla Germania, fino al 1989 era protetto e limitato nell'accesso, veniva anche occasionalmente chiamato il \"Rio delle Amazzoni del Nord\".\nIdrologia.\nLa Wakenitz fra Rothenhusen fino alla Trave scende di un dislivello di 4,6\u00a0m Questa riduzione \u00e8 ripartita, anche fra sbarramenti ed opere di contenimento, per 80\u00a0cm nell'intero tratto di oltre 10,25\u00a0km in linea d'aria da Rothenhusen a Lubecca, per 1,4\u00a0m nel D\u00fcker sotto il canale Elba-Lubecca e di 2,4\u00a0m da Kr\u00e4henteich e M\u00fchlenteich nella Trave. Il fiume termina alla \"Falkendamm\", una diga di sbarramento direttamente nel nord-est della citt\u00e0 di Lubecca, che fu eretta nel corso della costruzione del canale Elba-Lubecca, per poter contenere il livello del Wakenitz di fronte al fiume Trave.\nOggi il livello a pelo d'acqua della Wakenitz \u00e8 superiore di 3,5\u00a0m a quello del fiume Trave. Gi\u00e0 prima, poco prima del Moltkebr\u00fccke, le acque del Wakenitz scorrono in canale sotterraneo (sotto il canale Elba-Lubecca) prima nel \"Kr\u00e4henteich\" quindi sotto la \"M\u00fchlenstra\u00dfe\" di Lubecca e attraverso la gora da mulino, poi oltre la briglia dell'antica Lubecca nella \"M\u00fchlendamm\".\nAd evitare i rischi delle piene le acque del fiume vengono derivate nel canale della Trave attraverso condotte. Negli anni 2004 e 2005 venne costruito presso la \"Falkendamm\"un ulteriore sfioratore.\nIntorno alla Wakenitz, nei pressi della citt\u00e0 vi sono i graziosi quartieri residenziali di St. J\u00fcrgen e di St. Gertrud. La Wakenitz, le cui acque sono molto pulite, \u00e8 stata in passato fonte di acqua potabile (fino al 1972) e di energia per Lubecca ed anche parte importante del suo sistema difensivo.\nStoria.\nGi\u00e0 nel Medioevo la Wakenitz era stata incanalata per il funzionamento di mulini ad acqua e dei sistemi di rifornimento di acqua potabile per la citt\u00e0. Questi sbarramenti vennero realizzati con la \"H\u00fcxterdamm\" e con la \"M\u00fchlendamm\", con la conseguenza di creare le gore di \"Kr\u00e4henteich\" e di \"M\u00fchlenteich\". La riva della Wakenitz correva lungo le mura della citt\u00e0, cio\u00e8 circa 150\u00a0m dopo, verso la campagna, di fronte all'odierna riva del canale Elba-Lubecca, che oggi scorre nell'antico letto della Wakenitz.\nCitt\u00e0 del leone.\nNegli anni dal 1157 al 1159 ebbe luogo una controversia fra il duca Sassonia e di Baviera, Enrico il Leone, ed il conte di Holstein Adolfo II di Schaumburg, per il controllo della ricca citt\u00e0 commerciale di Lubecca. Per danneggiare il rivale, Enrico fond\u00f2 un centro di commerci sul fiume Wakenitz, che chiam\u00f2 \"L\u00f6wenstadt\" (citt\u00e0 del leone).\n\u00c8 opinione generale che questa piazza sorgesse all'incirca presso l'odierna localit\u00e0 di \"Herrnburg\" ed era evidentemente collegata tramite un canale alla Wakenitz. Gi\u00e0 dopo breve tempo venne fuori che la Wakenitz non era adatta per trasporti di grosse dimensioni. Il duca ed il conte si accordarono e divenne possibile fondare nuovamente Lubecca nel 1159, dopo che era stata distrutta da un disastroso incendio.\nFlora e Fauna.\nCon lo sbarramento della Wakenitz ebbe origine, soprattutto nella parte alta del fiume, un allargamento di tipo lacustre, che favor\u00ec lo sviluppo di un mondo variegato di animali e piante.\nA queste appartengono:\nDopo la fuga di alcuni animali da una fattoria a Gro\u00df Gr\u00f6nau, una popolazione di nand\u00f9 si \u00e8 stabilita sulla riva orientale.\nSolo il primo Giorno della Molteplicit\u00e0 delle Specie animali, nel 1999 102 esperti hanno trovato 2066 diversi tipi di animali e piante in 20 ore; fra questi ve n'erano 217 tipi classificati fra quelle \"a rischio di estinzione\".\nFauna acquatica.\nLa Wakenitz \u00e8 locata dall'Associazione di pesca sportiva di Lubecca, che ne sfrutta i diritti di pesca ed vi immette regolarmente scorte vive. Pesci frequentemente oggetto di pesca sono: lucci, pesci persico, anguille, lucioperche (dette anche sandre), pesci siluro, carpe, tinche, rutili (detti anche gardon), scardole e abramidi (detti anche breme). Soprattutto i pesci siluro nell'originale ed ampio spazio naturale del fiume hanno stabilito una loro riserva e possono ivi raggiungere un notevole peso.\nSport acquatici.\nSul Wakenitz hanno sede, specie nei quartieri di Lubecca di St. J\u00fcrgen e St. Gertrud, numeros club di velisti. Uno dei pi\u00f9 tradizionali \u00e8 il \"L\u00fcbecker Segler Verein von 1885\", che dal 1920 si chiama \"Verein L\u00fcbecker Segler\", e sotto la cui egida si svolse la prima regata l'11 ottobre 1885.\nUn'altra regolare attivit\u00e0 sportiva \u00e8 dal 1995 l'annuale \"WakenitzMan\", consistente in una prova natatoria di circa 14\u00a0km da Rothenhusen fino al traguardo stabilito nel Falkenwiese. Nel 2009 la manifestazione ha avuto oltre 100 partecipanti, parte in gara singola, parte a squadre.\n\"Relax\" nei dintorni.\nLa zona del Wakenitz \u00e8 anche un importante luogo di \"relax\" per la popolazione della regione, adatta per passeggiate e per esercitarsi in sport quali canottaggio e canoa. Il sentiero denominato \"Dr\u00e4gerweg\" va da Lubecca fin oltre Rothenhusen, sul lago di Ratzeburg. Numerosi liberi bagnanti, utilizzando appositi spogliatoi e trampolini in legno approfittano della minor forza della corrente in estate per lunghe nuotate senza pericoli, fin dal 1899.\nGi\u00e0 nel 1799 fu installato sul Wakenitz uno stabilimento balneare chiamato \"Kreidemannsche Anstalt\" (\"Impianto di Kreidemann\"). Nel 1898 l'impianto venne demolito a seguito della costruzione della diga \"Falkendamm\" ed un anno dopo, in localit\u00e0 \"Falkenwiese\", la citt\u00e0 di Lubecca eresse la nuova piscina all'aperto chiamata \"an der Falkenwiese\".\nSulla riva occidentale del Wakenitz si sono sviluppati nel corso del secolo tre spiccate mete di escursioni, che nacquero da locali di servizio per pescatori ed ancor oggi vengono tenuti in funzione come centri gastronomici. Fra questi:\nLe fattorie vicine sono gestite dalla organizzazione della navigazione su Wakenitz ed offrono possibilit\u00e0 di praticare canottaggio e canoa."}
{"id": "4222071", "revid": "110157", "url": "https://it.wikipedia.org/wiki?curid=4222071", "title": "Moravsk\u00e9 Kn\u00ednice", "text": "Moravsk\u00e9 Kn\u00ednice (in tedesco \"M\u00e4hrisch Kinitz\") \u00e8 un comune della Repubblica Ceca facente parte del distretto di Brno-venkov, in Moravia Meridionale."}
{"id": "4222072", "revid": "767487", "url": "https://it.wikipedia.org/wiki?curid=4222072", "title": "Henk Blomvliet", "text": "Carriera.\nA livello di club, Blomvliet ha giocato tra le file dell' dal 1932 al 1947, con cui ha vinto quattro campionati olandesi e una Coppa d'Olanda.\nHa giocato anche due partite con la maglia della Nazionale olandese, la prima il 26 febbraio 1939 a Rotterdam contro l'Ungheria e la seconda il 19 marzo dello stesso anno ad Anversa contro il Belgio."}
{"id": "4222073", "revid": "110157", "url": "https://it.wikipedia.org/wiki?curid=4222073", "title": "Moutnice", "text": "Moutnice (in tedesco \"Mautnitz\") \u00e8 un comune della Repubblica Ceca facente parte del distretto di Brno-venkov, in Moravia Meridionale."}
{"id": "4222074", "revid": "110157", "url": "https://it.wikipedia.org/wiki?curid=4222074", "title": "Nebovidy (Moravia meridionale)", "text": "Nebovidy (in tedesco \"Nebowid\") \u00e8 un comune della Repubblica Ceca facente parte del distretto di Brno-venkov, in Moravia Meridionale."}
{"id": "4222075", "revid": "92723", "url": "https://it.wikipedia.org/wiki?curid=4222075", "title": "Nelepe\u010d-\u017dern\u016fvka", "text": "Nelepe\u010d-\u017dern\u016fvka \u00e8 un comune della Repubblica Ceca facente parte del distretto di Brno-venkov, in Moravia Meridionale."}
{"id": "4222076", "revid": "771611", "url": "https://it.wikipedia.org/wiki?curid=4222076", "title": "AIK Fotboll 2012", "text": ""}
{"id": "4222077", "revid": "110157", "url": "https://it.wikipedia.org/wiki?curid=4222077", "title": "Pasohl\u00e1vky", "text": "Pasohl\u00e1vky (in tedesco \"Wei\u00dfst\u00e4tten\") \u00e8 un comune della Repubblica Ceca facente parte del distretto di Brno-venkov, in Moravia Meridionale."}
{"id": "4222078", "revid": "1982", "url": "https://it.wikipedia.org/wiki?curid=4222078", "title": "(4034) 1986 PA", "text": ""}
{"id": "4222081", "revid": "74801", "url": "https://it.wikipedia.org/wiki?curid=4222081", "title": "Luke McCown", "text": "Carriera professionistica.\nCleveland Browns.\nMcCown fu scelto dai Cleveland Browns nel corso del quarto giro del Draft 2004. Nella sua stagione da rookie disput\u00f2 4 partite da titolare a Cleveland. Alla fine della stagione fu scambiato coi Tampa Bay Buccaneers nel fine settimana del Draft NFL 2005.\nTampa Bay Buccaneers.\nNella settimana 13 della stagione 2007, McCown gioc\u00f2 la sua migliore gara come professionista, lanciando 313 yard e 2 touchdown al posto dell'infortunato Jeff Garcia nella vittoria di Tampa Bay 27-23 sui New Orleans Saints.\nMcCown part\u00ec come titolare nella gara successiva contro gli Houston Texans e complet\u00f2 25 passaggi su 38 per 266 yard senza intercetti ma i Bucs vennero sconfitti. Subentr\u00f2 ancora nel secondo tempo della settimana 16 e lanci\u00f2 185 yard e un intercetto. McCown part\u00ec come titolare nell'ultima gara stagionale dei Bucs che avevano gi\u00e0 raggiunto la possibilit\u00e0 di disputare i playoff. Egli pass\u00f2 236 yard con 2 touchdown e un intercetto. McCown gioc\u00f2 5 gare nella stagione 2007, 3 come titolare, per un totale di 1,009 yard, con 5 touchdown, 3 intercetti e un passer rating di 91,7.\nJacksonville Jaguars.\nMcCown fu scambiato coi Jacksonville Jaguars per una scelta del Draft NFL 2010, il 5 settembre 2009. Gioc\u00f2 come riserva del quarterback titolare David Garrard nelle stagioni 2009 e 2010.\nIl 6 settembre 2011, cinque giorni prima dell'inizio della stagione regolare, Jacksonville annunci\u00f2 il taglio di Garrard e che McCown sarebbe partito come titolare nella settimana 1.\nIl 18 settembre 2011, McCown fu messo in panchina dopo aver fatto registrare il pi\u00f9 basso passer rating (1,8) nella storia di un quarterback titolare dei Jaguars.\nNew Orleans Saints.\nIl 7 giugno 2012, McCown firm\u00f2 un contratto con i New Orleans Saints che lo svincolarono il 28 agosto 2012.\nAtlanta Falcons.\nGli Atlanta Falcons fecero firmare un contratto a McCown per sostituire il partente Chris Redman il 28 agosto 2012. Come prima riserva di Matt Ryan disput\u00f2 due partite, il 27 settembre quando Atlanta vinse 27-3 sui San Diego Chargers e il 16 dicembre nella vittoria per 34-0 sui New York Giants.\nRitorno ai Saints.\nIl 1\u00ba aprile 2013, McCown firm\u00f2 un contratto annuale coi Saints. Dopo alcune solide prestazioni nella pre-stagione, fu scelto come prima riserva di Drew Brees. Nella stagione regolare, gioc\u00f2 come holder per il placekicker Garrett Hartley, cos\u00ec come fece nell'annata successiva.\nNella settimana 2 della stagione 2015, Brees sub\u00ec un infortunio alla spalla, cos\u00ec McCown fu nominato suo sostituto nella gara del terzo turno contro i Carolina Panthers, la sua prima nel ruolo di quarterback titolare dal 2011, in cui complet\u00f2 31 passaggi su 37 per 315 yard, non sufficienti per\u00f2 per portare i suoi alla vittoria. A partire dalla settimana successiva, Brees torn\u00f2 titolare."}
{"id": "4222082", "revid": "648716", "url": "https://it.wikipedia.org/wiki?curid=4222082", "title": "Commandant Teste", "text": "Il Commandant Teste fu un portaidrovolanti della Marine nationale della Francia.\nLa nave.\nIl \"Commandant Teste\" fu impostato nel 1927 come portaerei, per\u00f2 subito dopo si prefer\u00ec convertirlo in portaidrovolanti.\nLa componente aerea.\nLo squadrone aereo iniziale del \"Commandant Teste\" era basato su aerei Farman F.60 Goliath, per\u00f2 erano gi\u00e0 considerati obsoleti quando il \"Commandant Teste\" entr\u00f2 in servizio nel 1932 e quindi si pens\u00f2 di rimpiazzarli con aerei tipo Levasseur PL.14; poco tempo dopo, nel 1934, gli stessi aerei PL-14 furono rimpiazzati con i Levasseur PL.15. Mentre la componente da ricognizione era costituito da un solo aereo, lo Gordou-Leseurre GL.182, che era catapultato. Nel 1938, il GL.182 fu rimpiazzato dal Loire 130 e nel 1939 i PL.15 furono rimpiazzati dal monoplano tipo Lat\u00e9co\u00e8re 298.\nStoria.\nIl \"Commandant Teste\" entr\u00f2 in servizio nel 1932. Nel 1937 fu di base a Orano per proteggere il naviglio mercantile; e l'anno successivo le sue catapulte furono modificate.\nQuando inizi\u00f2 la seconda guerra mondiale, lo squadrone del \"Commandant Teste\" consisteva in 6 Loire 130 e 8 Lat\u00e9co\u00e9re 298. Nel 1940 fu usato come trasporto di aerei tra il nord Africa e la Francia.\nDopo la caduta della Francia, il \"Commandant Teste\" navig\u00f2 fino alle coste del nord Africa.\nNel luglio del 1940, il \"Commandant Teste\" fu v\u00edttima dell'attacco britannico a Mers-el-K\u00e9bir, per\u00f2 non riport\u00f2 alcun danno. In ottobre dello stesso anno, il \"Commandant Teste\" arriv\u00f2 a Tolone dove fu disarmato e nel giugno del 1941 fu riclassificato come nave scuola per l'artiglieria.\nSi trovava ancora a Tolone quando i tedeschi invadevano la Francia di Vichy, e si autoaffondava il 27 novembre del 1942 insieme alla restante flotta francese per evitare la cattura da parte germanica.\nNel 1943 fu ripescato dagli italiani, per\u00f2 nel settembre dello stesso anno verr\u00e0 confiscato dai tedeschi. Il 18 agosto del 1944 sar\u00e0 attaccato da aerei alleati e verr\u00e0 affondato definitivamente.\nRipescato di nuovo nel febbraio del 1946, per essere riparato e riconvertito in portaerei di scorta o in trasporto truppe, il \"Commandant Teste\" verr\u00e0 radiato nel 1950 e venduto per la demolizione nel 1963."}
{"id": "4222083", "revid": "599013", "url": "https://it.wikipedia.org/wiki?curid=4222083", "title": "Helge Bj\u00f8nsaas", "text": "Carriera.\nClub.\nBj\u00f8nsaas cominci\u00f2 la carriera professionistica con la maglia dello Start. Esord\u00ec nell'Eliteserien in data 26 aprile 1992, nella vittoria per 4-1 sul Sogndal. Il 21 giugno successivo, segn\u00f2 la prima rete nella massima divisione norvegese: contribu\u00ec con un gol al successo per 4-1 sul Mj\u00f8ndalen. Nel 1997 pass\u00f2 al Viking. Il primo incontro in squadra fu datato 13 aprile, in occasione del pareggio per 2-2 contro il Sogndal. Vi rimase in forza per due anni e mezzo, per poi tornare allo Start. Nel 2004, milit\u00f2 nelle file dello FK Arendal."}
{"id": "4222084", "revid": "767487", "url": "https://it.wikipedia.org/wiki?curid=4222084", "title": "La gabbia dorata (film 1922 Wood)", "text": "La gabbia dorata (\"Her Gilded Cage\") \u00e8 un film muto del 1922 diretto da Sam Wood.\nTrama.\nSuzanne Ornoff, un'attrice francese discendente da una famiglia aristocratica impoverita, per aiutare lo zio senza un soldo e la sorella malata, accetta l'idea del suo agente che vuole pubblicizzarla come \"Fleur d'Amour, la favorita di re Fernando\". In realt\u00e0, il re lei lo ha conosciuto solo per qualche momento, incontrandolo ad uno spettacolo. Ma l'idea funziona: il pubblico corre a vederla e la ragazza ha un grande successo. Della cosa non \u00e8 molto contento il suo fidanzato, un artista americano. Alla fine, per\u00f2, i due si riconciliano e Suzanne pu\u00f2 curare la sorella.\nProduzione.\nIl film fu prodotto dalla Famous Players-Lasky Corporation.\nDistribuzione.\nDistribuito dalla Famous Players-Lasky Corporation e dalla Paramount Pictures, il film - presentato da Jesse L. Lasky - usc\u00ec nelle sale cinematografiche USA il 5 aprile 1922. Nel 1924, il 23 novembre, venne distribuito anche in Finlandia. Secondo altre fonti, il film \u00e8 stato presentato in anteprima a New York il 5 agosto 1922, distribuito poi in sala il 3 settembre."}
{"id": "4222085", "revid": "767487", "url": "https://it.wikipedia.org/wiki?curid=4222085", "title": "Duane Denison", "text": "Meglio conosciuto per aver suonato la chitarra elettrica nel gruppo noise rock The Jesus Lizard nel corso degli anni novanta.\nBiografia.\nInizi\u00f2 la sua carriera musicale studiando chitarra classica all'Eastern Michigan University, dove ebbe come maestri anche i rinomati chitarristi classici Christopher Parkening, Juan Serrano e Paul Warren. Allo stesso tempo, Denison rivolse la sua attenzione anche a generi musicali differenti come il jazz e il rock ascoltando gruppi come King Crimson, Roxy Music, Public Image Ltd., Magazine, e Killing Joke. \nJesus Lizard.\nSul finire degli anni ottanta, Denison un\u00ec le proprie forze con gli ex-membri degli Scratch Acid David Yow (voce) e David Wm. Sims (basso), per formare a Chicago, il gruppo dei \"Jesus Lizard\". Inizialmente la band non aveva un batterista ed utilizzava una drum machine per le percussioni, solo dopo la pubblicazione del primo EP \"Pure\" al gruppo si aggiunse Mac McNeilly giusto in tempo per l'incisione dell'album di debutto, \"Head\" nel 1990. Seguirono altri album: \"Goat\" (1991), \"Liar\" (1992), \"Down\" (1994), attraverso i quali il gruppo si costru\u00ec una solida reputazione di rocker indipendenti guadagnandosi un ampio seguito di fan nell'ambito del rock underground. Nel 1995 i Jesus Lizard firmarono un contratto con la Capitol Records, ma dopo soli altri due album, \"Shot\" nel 1996 e \"Blue\" nel 1998, il gruppo si sciolse senza aver mai conquistato il vero successo commerciale. Denison continu\u00f2 a suonare come musicista ospite in svariati dischi di altri artisti.\nCarriera successiva.\nSuccessivamente form\u00f2 il Denison-Kimball Trio insieme all'ex batterista dei Mule James \"Jim\" Kimball (anche membro dell'ultima incarnazione dei Jesus Lizard), pubblicando tre album, \"Walls in the City\", \"Soul Machine\", e \"Neutrons\". L'ex-Jesus Lizard suon\u00f2 anche nella tour-band di Hank Williams III dal 1999 al 2001 e partecip\u00f2 ad alcune registrazioni di Beverley Knight e Firewater. Denison si trasferisce a Nashville (Tennessee) per lavorare ad alcuni progetti. Dopo aver visto un travolgente concerto dei Mr. Bungle, gli viene presentato Mike Patton. Rimasto favorevolmente colpito dalle doti canore di Patton, Denison gli propose di formare insieme a lui una band. Nacquero cos\u00ec i Tomahawk. Il chitarrista port\u00f2 in dote al progetto diverse sue composizioni nuove di zecca, e il gruppo accolse tra le sue file l'ex batterista degli Helmet John Stanier ed il bassista dei Melvins Kevin Rutmanis. L'omonimo disco di debutto della band venne pubblicato dall'etichetta di propriet\u00e0 di Patton, la Ipecac Recordings, nel 2001.\nRecentemente, Denison e l'ex-bassista dei Ministry Paul Barker hanno collaborato tra di loro per formare una nuova band, gli U.S.S.A.. Il gruppo ha pubblicato un album nel 2007, intitolato \"The Spoils\".\nNel 2009 ha partecipato alla reunion dei Jesus Lizard, tornando a suonare a dieci anni di distanza con i vecchi compagni Yow, Sims, e McNeilly. Nel frattempo continua anche a suonare nei suoi svariati progetti con i Tomahawk, con i Silver Jews, e con i The Legendary Shack Shakers.\nAttualmente Duane Denison risiede a Nashville, in Tennessee."}
{"id": "4222088", "revid": "287204", "url": "https://it.wikipedia.org/wiki?curid=4222088", "title": "FIBA European Champions Cup 1972-1973", "text": "La Coppa dei Campioni 1972-1973 di pallacanestro maschile venne vinta, per la terza volta, dalla Pallacanestro Varese sponsorizzata Ignis.\nHanno preso parte alla competizione 27 squadre. Dopo due turni iniziali ad eliminazione diretta con gare di andate e ritorno (e somma dei punti), \u00e8 stata organizzata una fase a gruppi valevole per la qualificazioni alle semifinali; queste ultime sono state giocate con gare di andata e ritorno. La finale \u00e8 stata organizzata a Liegi.\nRisultati.\nPrimo turno.\nLe gare di primo turno sono state giocate il 9 ed il 16 novembre 1972.\nOttavi di finale.\nLe gare di ottavi di finale sono state giocate il 7 e il 14 dicembre 1972. \u00c8 automaticamente qualificata ai quarti di finale l'Ignis Varese, campione in carica.\nSemifinali.\nLe semifinali sono state giocate il 1\u00ba marzo 1973 (gare di andata) e l'8 marzo 1973 (gare di ritorno)."}
{"id": "4222093", "revid": "121319501", "url": "https://it.wikipedia.org/wiki?curid=4222093", "title": "Sata andagi", "text": "I sono dei dolci di pastella fritti, simili ai \"doughnut\" (o ai \"malasada\"), tipici della prefettura giapponese di Okinawa. Sono anche abbastanza diffusi alle Hawaii, a volte conosciuti semplicemente come andagi. Gli \"andagi\" tradizionali di Okinawa sono fatti mischiando farina, zucchero e uova. Gli ingredienti sono amalgamati in forma di piccole palle, che vengono quindi fritte.\n\"Saataa\" vuol dire \"zucchero\", mentre \"andaagii\" deriva da \"fritto nell'olio\" (\"olio\" (\"anda\") + \"fritto\" (\"agii\")) nella lingua di Okinawa (\"sat\u014d\" ed \"abura-age\" in giapponese). Sono anche conosciuti come \"saataa andagii\" e \"saataa anragii\".\nCome la maggior parte dalla pasticceria delle Isole Ryukyu, le tecniche per realizzarli derivano da una combinazione delle tecniche giapponesi e quelle cinesi, sebbene altre fonti dicano che si tratta semplicemente della derivazione di un piatto cinese."}
{"id": "4222094", "revid": "1543377", "url": "https://it.wikipedia.org/wiki?curid=4222094", "title": "Jacquizz Rodgers", "text": "Carriera professionistica.\nAtlanta Falcons.\nRodgers fu scelto nel corso del quinto giro del Draft 2011 dagli Atlanta Falcons e il 28 luglio firm\u00f2 un contratto con la franchigia. Nella sua stagione da rookie disput\u00f2 tutte le 16 partite, nessuna delle quali come titolare, segnando il suo primo touchdown su ricezione contro i Carolina Panthers e il primo su corsa nell'ultima giornata della stagione regolare contro i Tampa Bay Buccaneers.\nRodgers segn\u00f2 i primi due touchdown su corsa della stagione 2013 nella settimana 5 contro i New York Jets. Nella settimana 7 invece segn\u00f2 i primi due TD su ricezione nella vittoria sui Buccaneers.\nNella vittoria ai supplementari della settimana 1 del 2014 contro i New Orleans Saints, Rodgers comp\u00ec alcune giocate decisive per impattare la partita, terminando con 34 yard corse e un touchdown, l'unico della stagione.\nChicago Bears.\nIl 31 marzo 2015, Rodgers firm\u00f2 con i Chicago Bears.\nTampa Bay Buccaneers.\nIl 13 settembre 2017, Rodgers firm\u00f2 con i Tampa Bay Buccaneers. Il 9 marzo 2017 firm\u00f2 un rinnovo contrattuale pluriennale.\nNew Orleans Saints.\nNel 2019 Rodgers firm\u00f2 con i New Orleans Saints."}
{"id": "4222095", "revid": "767487", "url": "https://it.wikipedia.org/wiki?curid=4222095", "title": "Clube de Futebol Os Belenenses (pallamano)", "text": "Il Clube de Futebol Os Belenenses \u00e8 la sezione di pallamano maschile della famosa polisportiva portoghese con sede a Lisbona.\nLa sezione \u00e8 stata fondata nel 1932."}
{"id": "4222104", "revid": "121849635", "url": "https://it.wikipedia.org/wiki?curid=4222104", "title": "Salone internazionale del gusto", "text": "Organizzata da Slow Food, Regione Piemonte e Comune di Torino, Terra Madre Salone del Gusto (gi\u00e0 Salone Internazionale del Gusto) \u00e8 una manifestazione enogastronomica internazionale che riunisce ogni due anni a Torino produttori e artigiani del settore agroalimentare provenienti da tutto il mondo. L'evento si compone di una parte espositiva (il Mercato) e di altre attivit\u00e0 quali conferenze, forum, laboratori, degustazioni guidate e lezioni di cucina.\nStoria.\nLa prima edizione del Salone del Gusto risale al 1996: a partire dal 2004 \u00e8 affiancato da Terra Madre, meeting mondiale delle \"Comunit\u00e0 del cibo\", gruppi di persone che si pongono l'obiettivo di produrre, trasformare e distribuire cibo secondo criteri di sostenibilit\u00e0 ambientale e mantenimento delle tradizioni e del legame con il territorio.\nA partire dal 2012 Salone del Gusto e Terra Madre si fondono in un unico evento; nel 2016 la manifestazione cambia nome in Terra Madre Salone del Gusto e abbandona la storica sede del Lingotto, raggiungendo diversi punti della citt\u00e0: il Parco del Valentino, il Borgo Medievale, il Palazzo Reale, il Teatro Carignano, il Circolo dei lettori, la sede di Eataly Torino Lingotto, le strade e le piazze del centro, i musei e le Residenze Reali di Torino e del Piemonte, Patrimonio nazionale UNESCO. Il tema dell'edizione 2016 \u00e8 stato \"Voler bene alla terra\"."}
{"id": "4222108", "revid": "212348", "url": "https://it.wikipedia.org/wiki?curid=4222108", "title": "GeGeGe no Kitaro", "text": ""}
{"id": "4222111", "revid": "718859", "url": "https://it.wikipedia.org/wiki?curid=4222111", "title": "Mei-chan no Shitsuji", "text": ""}
{"id": "4222124", "revid": "344503", "url": "https://it.wikipedia.org/wiki?curid=4222124", "title": "End of Watch", "text": ""}
{"id": "4222126", "revid": "486946", "url": "https://it.wikipedia.org/wiki?curid=4222126", "title": "Bayqongyr", "text": ""}
{"id": "4222127", "revid": "718859", "url": "https://it.wikipedia.org/wiki?curid=4222127", "title": "Team Batista no Eiko", "text": ""}
{"id": "4222129", "revid": "287204", "url": "https://it.wikipedia.org/wiki?curid=4222129", "title": "HSG B\u00e4rnbach-K\u00f6flach", "text": "L'HSG B\u00e4rnbach-K\u00f6flach \u00e8 una squadra di pallamano maschile austriaca con sede a K\u00f6flach.\n\u00c8 stata fondata dalla fusione di due precedenti club, l\"HC B\u00e4rnbach\" e l\"HC K\u00f6flach\"."}
{"id": "4222131", "revid": "767487", "url": "https://it.wikipedia.org/wiki?curid=4222131", "title": "Refstad IL", "text": "Il Refstad Idrettslag Oslo \u00e8 una squadra di pallamano maschile norvegese con sede a Oslo."}
{"id": "4222136", "revid": "110157", "url": "https://it.wikipedia.org/wiki?curid=4222136", "title": "Nesva\u010dilka", "text": "Nesva\u010dilka (in tedesco \"Neudorf\") \u00e8 un comune della Repubblica Ceca facente parte del distretto di Brno-venkov, in Moravia Meridionale."}
{"id": "4222138", "revid": "110157", "url": "https://it.wikipedia.org/wiki?curid=4222138", "title": "Sokolnice", "text": "Sokolnice (in tedesco \"Sokolnitz\") \u00e8 un comune della Repubblica Ceca facente parte del distretto di Brno-venkov, in Moravia Meridionale."}
{"id": "4222143", "revid": "110157", "url": "https://it.wikipedia.org/wiki?curid=4222143", "title": "Odrovice", "text": "Odrovice (in tedesco \"Odrowitz\") \u00e8 un comune della Repubblica Ceca facente parte del distretto di Brno-venkov, in Moravia Meridionale."}
{"id": "4222145", "revid": "729019", "url": "https://it.wikipedia.org/wiki?curid=4222145", "title": "Campo Grande (metropolitana di Lisbona)", "text": "Campo Grande \u00e8 una stazione della metropolitana di Lisbona, che serve le linee Gialla e Verde.\nLa stazione \u00e8 stata inaugurata nel 1993 come stazione della linea Blu, ma nel 1995 la stazione \u00e8 passata alla linea Rossa. Successivamente, la stazione \u00e8 stata ampliata per servire la linea Verde."}
{"id": "4222146", "revid": "110157", "url": "https://it.wikipedia.org/wiki?curid=4222146", "title": "Opatovice (Moravia meridionale)", "text": "Opatovice (in tedesco \"Opatowitz\") \u00e8 un comune della Repubblica Ceca facente parte del distretto di Brno-venkov, in Moravia Meridionale."}
{"id": "4222147", "revid": "647919", "url": "https://it.wikipedia.org/wiki?curid=4222147", "title": "Fragilit\u00e0 sei femmina", "text": ""}
{"id": "4222150", "revid": "110157", "url": "https://it.wikipedia.org/wiki?curid=4222150", "title": "Omice", "text": "Omice (in tedesco \"Womitz\") \u00e8 un comune della Repubblica Ceca facente parte del distretto di Brno-venkov, in Moravia Meridionale."}
{"id": "4222151", "revid": "767487", "url": "https://it.wikipedia.org/wiki?curid=4222151", "title": "Un sogno d'amore", "text": "Un sogno d'amore (\"Her Husband's Trademark\") \u00e8 un film muto del 1922 diretto da Sam Wood. La sceneggiatura di Lorna Moon si basa su un soggetto di Clara Beranger. Prodotto dalla Famous Players-Lasky Corporation, il film aveva come interpreti Gloria Swanson, Richard Wayne, Stuart Holmes, Lucien Littlefield, Charles Ogle, Edythe Chapman.\nTrama.\nJames Berkeley e Allan Franklin amano entrambi Lois Miller, ma lei sceglie il primo, ambizioso uomo d'affari il cui scopo nella vita \u00e8 quella di far fortuna e di diventare ricco. I due si sposano ma quindici anni dopo, James non \u00e8 riuscito a realizzare i suoi sogni. Comunque, fa vivere la moglie nel lusso, esibendola come una sorta di marchio di fabbrica delle sue ambizioni. Allan, che sognava di diventare un grande ingegnere, ha - al contrario del suo ex rivale - realizzato tutti i suoi progetti giovanili ed \u00e8 diventato anche molto ricco. In visita dai Berkeley, Allan porta con s\u00e9 in Messico James, per ispezionare un territorio petrolifero. James, riannodando l'amicizia con lui, cerca di approfittarne e chiede alla moglie di sostenerlo nei suoi maneggi. Lois accetta a malincuore ma ritrovando il suo vecchio corteggiatore, la donna si rende conto di amarlo. Una banda di messicani attacca gli americani: James rimane ucciso, mentre Lois viene soccorsa da Allan. Insieme, i due raggiungono la salvezza attraversando la frontiera.\nProduzione.\nProdotto dalla Famous Players-Lasky Corporation con il titolo originale \"The Husband's Trademark\", il film venne girato in esterni a El Paso.\nDistribuzione.\nIl copyright del film, richiesto dalla Famous Players-Lasky Corp., fu registrato il 14 febbraio 1922 con il numero LP17562.&lt;br&gt;\nDistribuito dalla Paramount Pictures, il film usc\u00ec in prima a New York il 19 febbraio 1922.&lt;br&gt; \nIn Spagna prese il titolo \"A las mujeres\", mentre in Finlandia venne distribuito il 16 marzo 1924 .\nIn Italia, distribuito dalla Famous, usc\u00ec nell'ottobre 1925 con il visto di censura numero 22097.\nCopie complete della pellicola sono conservate negli archivi dell'International Museum of Photography and Film at George Eastman House di Rochester (positivi in 16\u00a0mm e in 35\u00a0mm) e in quelli del Gosfilmofond di Mosca."}
{"id": "4222154", "revid": "110157", "url": "https://it.wikipedia.org/wiki?curid=4222154", "title": "Vysok\u00e9 Popovice", "text": "Vysok\u00e9 Popovice (in tedesco \"Popowitz\") \u00e8 un comune della Repubblica Ceca facente parte del distretto di Brno-venkov, in Moravia Meridionale."}
{"id": "4222160", "revid": "767487", "url": "https://it.wikipedia.org/wiki?curid=4222160", "title": "Knattspyrnuf\u00e9lagi\u00f0 V\u00edkingur (pallamano)", "text": "Il Knattspyrnuf\u00e9lagi\u00f0 V\u00edkingur \u00e8 una squadra di pallamano maschile islandese con sede a Reykjav\u00edk."}
{"id": "4222162", "revid": "110157", "url": "https://it.wikipedia.org/wiki?curid=4222162", "title": "Sentice", "text": "Sentice (in tedesco \"Sentitz\") \u00e8 un comune della Repubblica Ceca facente parte del distretto di Brno-venkov, in Moravia Meridionale."}
{"id": "4222165", "revid": "110157", "url": "https://it.wikipedia.org/wiki?curid=4222165", "title": "Prace", "text": "Prace (in tedesco \"Pratzen\") \u00e8 un comune della Repubblica Ceca facente parte del distretto di Brno-venkov, in Moravia Meridionale."}
{"id": "4222166", "revid": "599013", "url": "https://it.wikipedia.org/wiki?curid=4222166", "title": "Duilio Rizzato", "text": "Carriera.\nDebutta in Serie B nel campionato 1949-1950 con il Livorno, disputando con i labronici tre campionati cadetti per un totale di 64 presenze e 25 reti.\nNel 1952 si trasferisce alla Carbosarda, dove vince il campionato di IV Serie 1952-1953 e gioca per due anni in Serie C; successivamente disputa un altro campionato di Serie C con la maglia della Sambenedettese, chiuso con la promozione in Serie B."}
{"id": "4222167", "revid": "110157", "url": "https://it.wikipedia.org/wiki?curid=4222167", "title": "Ochoz u Brna", "text": "Ochoz u Brna (in tedesco \"Ochos\") \u00e8 un comune della Repubblica Ceca facente parte del distretto di Brno-venkov, in Moravia Meridionale."}
{"id": "4222168", "revid": "584834", "url": "https://it.wikipedia.org/wiki?curid=4222168", "title": "San Colmano di Stockerau", "text": ""}
{"id": "4222169", "revid": "767487", "url": "https://it.wikipedia.org/wiki?curid=4222169", "title": "Renato Dini", "text": "Carriera.\nDebutta in Serie B con la SPAL nel 1949-1950, totalizzando 28 presenze e 18 reti nell'arco di due stagioni.\nIn seguito disputa altri due campionati di Serie B con la maglia del Verona, per un totale di 49 presenze e 12 reti.\nDopo un anno alla Carrarese in Serie C, il Verona lo cede alla Salernitana, con cui disputa otto gare nel suo ultimo campionato di Serie B."}
{"id": "4222170", "revid": "767487", "url": "https://it.wikipedia.org/wiki?curid=4222170", "title": "Ochoz u Ti\u0161nova", "text": "Ochoz u Ti\u0161nova (in tedesco \"Wochos\") \u00e8 un comune della Repubblica Ceca facente parte del distretto di Brno-venkov, in Moravia Meridionale."}
{"id": "4222175", "revid": "986213", "url": "https://it.wikipedia.org/wiki?curid=4222175", "title": "Gertrude d'Asburgo-Lorena", "text": "Biografia.\nOrigini familiari.\nGertrude era figlia dell'arciduca Francesco Salvatore, figlio di Carlo Salvatore di Toscana e di Maria Immacolata delle Due Sicilie, e dell'arciduchessa Maria Valeria, figlia minore dell'imperatore Francesco Giuseppe e di Elisabetta di Baviera. La sua madrina di battesimo fu la Gisella, principessa di Baviera, la sorella di sua madre.\nMatrimonio.\nIl 29 dicembre 1931, a Bad Ischl, Gertrude spos\u00f2 Georg Graf von Waldburg Zeil e Hohenems, vedovo di sua sorella Elisabetta Francesca\nDa questa unione nacquero due figli:\nMorte.\nGertrude mor\u00ec il 20 dicembre 1962, all'et\u00e0 di sessantadue, a Svevia Ravensburg."}
{"id": "4222178", "revid": "729019", "url": "https://it.wikipedia.org/wiki?curid=4222178", "title": "Niccol\u00f2 Tucci", "text": " \nBiografia.\nNacque nel 1908 a Lugano (Svizzera) da Leonardo Tucci (Laterza 1870 \u2212 Agliana 1944) e da Mary Krafft Behr (Mosca 1877 \u2013 Agliana 1939) una esule moscovita ereditiera dei beni del padre Waldemar Behr, ricco industriale di origine tedesca proprietario in Russia di vaste foreste espropriate dalla rivoluzione d'ottobre. Comp\u00ec i primi studi in Svizzera e nel 1917 si trasfer\u00ec con la famiglia in Italia, vivendo dapprima a Firenze e provincia.\nNel 1921 da Cavriglia in Valdarno, dove il padre esercitava la libera professione medica, la sua famiglia si spost\u00f2 definitivamente ad Agliana, un Comune della piana pistoiese nel quale il padre aveva ottenuto la nomina a medico condotto.\nIn questi luoghi, fra il 1921 ed il 1931, Niccol\u00f2 Tucci trascorse gli anni formativi della sua adolescenza. In questo paesaggio, che egli seppe interiorizzare e tra la gente di queste campagne egli ambient\u00f2 molti dei suoi racconti, sia italiani che americani, spesso sostituendo i toponimi con altri risalenti alla dominazione longobarda della zona.\nIn questo periodo non frequent\u00f2 alcuna scuola, n\u00e9 pubblica n\u00e9 privata; l'istruzione secondaria gli fu impartita da entrambi i genitori, venendogli tuttavia a mancare il confronto e la compagnia dei coetanei.\nNel 1931-1932 studi\u00f2 negli Stati Uniti d'America. Dopo un fugace ritorno in Italia, visse in Germania e poi, nel 1933, si iscrisse all'Universit\u00e0 di Berkeley. A seguito della lettura degli scritti di Giovanni Gentile torn\u00f2 nuovamente in Italia per aderire al fascismo: si laure\u00f2 nel 1936 a Firenze, in Scienze politiche ed ebbe come compagno di studi universitari Indro Montanelli. Nello stesso anno si spos\u00f2 con Laura Rusconi, che gli dar\u00e0 due figli (Vieri e Maria).\nDal 1937 visse a New York: vi era stato inviato dal governo italiano con l\u2019incarico di svolgere propaganda filofascista tra i connazionali emigrati in quel paese. Egli prese contatto con i fuorusciti antifascisti, in particolare con Gaetano Salvemini, Max Ascoli ed Enrico Fermi il quale invece lo convinse a diventare antifascista.\nAcquis\u00ec la cittadinanza statunitense nel 1953; collabor\u00f2 con numerose riviste, tra cui il \"New Yorker\", \"Harper's Magazine\", \"New Republic\" e \"Village Voice\". Fu autore di romanzi e racconti in inglese e in italiano, pubblicando per Garzanti e Mondadori in Italia e per Knopf, New Directions e Simon &amp; Schuster; scrisse anche alcune opere teatrali, solo in inglese. \nNel 1956 vinse il Premio Viareggio Opera Prima per \"Il Segreto\" e nel 1969 vinse il Premio Bagutta per \"Gli atlantici\".\nTorn\u00f2 in Italia in occasione dei premi letterari, ma non soltanto. Invitato dall\u2019amico Mario Pannunzio, collabor\u00f2 con la rivista letteraria \"Il Mondo\" scrivendo una serie di articoli che furono pubblicati tra il maggio 1953 ed il settembre 1954. Occasionalmente non manc\u00f2 di fare visita alla tomba di famiglia, nel cimitero di S.Piero Agliana, dove sono sepolti i suoi genitori e la sorella Sonia (deceduta nel 1940).\nMor\u00ec il 10 dicembre 1999 nel suo appartamento di New York.\nPochi giorni dopo la sua scomparsa Cesare Garboli, scrisse un articolo in suo ricordo. Cos\u00ec fecero pure Indro Montanelli, Furio Colombo e Giorgio Soavi.\nTucci viene anche ricordato da Tiziano Terzani alla pagina 105 del suo \"Un Altro Giro di Giostra\" ed alla pagina 236 di \"La fine \u00e8 il mio inizio\".\nNel 2002 il Municipio di Agliana deliber\u00f2 di intitolare una piazza a Niccol\u00f2 Tucci."}
{"id": "4222182", "revid": "110157", "url": "https://it.wikipedia.org/wiki?curid=4222182", "title": "Lyskovo", "text": "Lyskovo () \u00e8 una cittadina della Russia europea centro-orientale, nell'oblast' di Ni\u017enij Novgorod, capoluogo del \"rajon\" Lyskovskij).\nSorge sulla riva destra del fiume Volga, e dista circa 90 km da Ni\u017enij Novgorod. Fondata nel 1410, ha ricevuto lo status di citt\u00e0 nel 1925."}
{"id": "4222190", "revid": "1718925", "url": "https://it.wikipedia.org/wiki?curid=4222190", "title": "Val di Panico", "text": "La Val di Panico \u00e8 una valle di origine glaciale, situata nella parte nord del gruppo montuoso dei Monti Sibillini, tra il Pizzo Tre Vescovi ed il Pizzo Berro ad Est, ed i contrafforti del Monte Bove nord e Monte Bove Sud ad ovest. \u00c8 chiusa a sud dalla Forca della Cervara, oggi pi\u00f9 nota come Forcella della Neve.\nEtimologia.\nIl nome della valle viene fatto risalire ad un cereale, il panico(setaria italica), tipico delle zone rurali montane, che veniva in passato coltivato nelle praterie della parte bassa della valle.\nAlcune fonti ne attribuiscono l'origine a non meglio identificate attinenze con il dio Pan.\nMorfologia.\nLa valle \u00e8 disabitata e selvaggia, l'altitudine del fondo valle va dai circa 1000 metri della parte nord, fino a circa 1800 metri della parte sud. L'origine glaciale \u00e8 resa evidente dalle numerose doline che ne crivellano la parte centrale ed alta; sovente, nei mesi invernali e primaverili, si formano nel fondovalle dei nevai temporanei causati dall'accumulo di neve precipitata a valle dai versanti erbosi e ripidi delle montagne circostanti. La struttura delle montagne circostanti \u00e8 calcare stratificato, con zone evidenti di calcare massiccio e monolitico nella parte alta del Pizzo Berro e nell'imponente parete est del Monte Bove, struttura tipicamente dolomitica. Nella parte bassa (nord) della valle sono presenti zone di roccia impermeabile che provocano diffuse fuoriuscite sorgive; qui sono le sorgenti del torrente Ussita, che alcuni chilometri pi\u00f9 a valle si immette nel fiume Nera. La valle \u00e8 di grande interesse naturalistico paesaggistico e alpinistico, flora e fauna sono tipiche dell'Appennino centrale e vi si trovano diverse specie rare, la cui presenza \u00e8 favorita dalla protezione di cui gode la valle, situata nel cuore del Parco Nazionale dei Monti Sibillini."}
{"id": "4222198", "revid": "52986014", "url": "https://it.wikipedia.org/wiki?curid=4222198", "title": "Raioni", "text": ""}
{"id": "4222208", "revid": "47767", "url": "https://it.wikipedia.org/wiki?curid=4222208", "title": "Signori del Terrore", "text": ""}
{"id": "4222209", "revid": "767487", "url": "https://it.wikipedia.org/wiki?curid=4222209", "title": "Parker (film)", "text": "Parker \u00e8 un film del 2013 diretto da Taylor Hackford, con protagonisti Jason Statham, Jennifer Lopez, Michael Chiklis e Nick Nolte.\nIl film \u00e8 tratto dal romanzo del 2000 \"Flashfire: fuoco a volont\u00e0\", scritto da Donald E. Westlake.\nTrama.\nParker \u00e8 un ladro specializzato in furti apparentemente impossibili, audace, meticoloso e spietato, ma con un ferreo codice morale che gli impedisce di derubare la povera gente e procurare danno fisico a persone innocenti. Accetta per\u00f2 di partecipare a una rapina con una banda di criminali capeggiata da Melander con l'obiettivo di sottrarre gli incassi dalla Ohio State Fair, fiera locale che raccoglie milioni di dollari. Nonostante un imprevisto il colpo riesce, ma durante la fuga in auto Parker rifiuta la proposta di unirsi alla banda per il loro successivo colpo. Non disposti ad accettare il suo rifiuto e a cedergli la parte di bottino che gli spetta, i criminali aggrediscono Parker e gli sparano, lasciandolo apparentemente morto sul ciglio di una strada deserta.\nParker tuttavia riesce a sopravvivere all'aggressione e viene trovato sulla riva di un fiume da una famiglia di braccianti agricoli che lo soccorre e lo porta in ospedale, salvandogli la vita. Dopo aver ricevuto le opportune cure, per\u00f2, Parker si trova costretto a fuggire rocambolescamente per evitare di essere interrogato dalle forze dell'ordine allertate dal personale medico. Dopo essere scappato dall'ospedale dove \u00e8 stato ricoverato, Parker si mette in contatto con Hurley, il padre della sua ragazza, colui che gli passa i lavori, dicendogli di volersi vendicare contro gli uomini che lo hanno tradito sottraendogli la sua parte di bottino e riducendolo in fin di vita, con i quali lo stesso Hurley lo aveva messo in contatto.\nParker si mette quindi sulle tracce della banda fino a giungere alla sfarzosa Palm Beach. Fingendosi un ricco texano alla ricerca di una casa, incontra Leslie, un\u2019agente immobiliare dotata di una conoscenza enciclopedica della zona, che si trova a corto di denaro. Con il suo aiuto, scopre il piano della banda di rubare pi\u00f9 di 50 milioni di dollari in diamanti durante un'asta. Leslie aiuta Parker, inizialmente senza sapere chi realmente sia, ad elaborare uno stratagemma per beffare la banda e portare a compimento la sua vendetta. Dopo la rapina, andata a buon fine, Parker uccide i componenti della banda e divide i proventi della vendita dei diamanti con Leslie e con la famiglia di braccianti agricoli che l'ha aiutato.\nProduzione.\nIl personaggio di Parker, protagonista della saga letteraria di oltre venti libri scritta da Donald E. Westlake, \u00e8 stato portato sul grande schermo anche da Lee Marvin in \"Senza un attimo di tregua\" del 1967 e da Mel Gibson in \"Payback - La rivincita di Porter\" del 1999, entrambi i film tratti dal primo romanzo della serie letteraria. Nei due precedenti film non venne mai usato il nome \"Parker\" per i protagonisti perch\u00e9 lo scrittore della serie Donald E. Westlake non autorizz\u00f2 mai l'uso del nome originale; Westlake muore nel dicembre 2008 e cos\u00ec in questo film viene usato per la prima volta il vero nome del protagonista.\nBudget.\nIl budget del film \u00e8 di 30 milioni di dollari.\nRiprese.\nLe riprese del film sono iniziate il 1\u00ba agosto e sono terminate il 30 settembre 2011.\nLocation.\nLe riprese si sono svolte negli Stati Uniti d'America, negli stati dell'Ohio, Florida e Louisiana, tra le citt\u00e0 di Columbus, New Orleans e West Palm Beach.\nDistribuzione.\nIl primo trailer viene pubblicato il 3 ottobre 2012.\nLa pellicola viene distribuita nelle sale cinematografiche statunitensi a partire dal 25 gennaio 2013, mentre in Italia \u00e8 uscito l'8 maggio 2014."}
{"id": "4222212", "revid": "47767", "url": "https://it.wikipedia.org/wiki?curid=4222212", "title": "Signore del terrore", "text": ""}
{"id": "4222226", "revid": "121737842", "url": "https://it.wikipedia.org/wiki?curid=4222226", "title": "Sisto Dalla Palma", "text": "Biografia.\nEra figlio di Modesto, medico primario all'ospedale Santa Maria del Prato di Feltre. Docente di Storia del teatro all'Universit\u00e0 Cattolica di Milano, gi\u00e0 segretario generale della Biennale di Venezia, ex direttore del Piccolo Teatro, presidente della Fonit Cetra dal 1983 al 1994 e dell'Accademia di belle arti di Brera dal 1981 al 1983, fu fondatore e presidente del Crt, il Centro di Ricerca Teatrale di Milano, una delle prime realt\u00e0 istituzionali per l'innovazione e la sperimentazione."}
{"id": "4222245", "revid": "392652", "url": "https://it.wikipedia.org/wiki?curid=4222245", "title": "Sindrome pseudobulbare", "text": "La sindrome pseudobulbare (o paralisi pseudobulbare) \u00e8 una condizione caratterizzata dall'incapacit\u00e0 di controllare i muscoli del distretto facciale, causata da diverse malattie neurologiche. I pazienti tipicamente presentano difficolt\u00e0 nella masticazione, disfagia, spasticit\u00e0 della lingua. Spesso i pazienti sperimentano episodi di pianto o di riso, senza che siano stati provocati da vere emozioni. A livello fisiopatologico essa \u00e8 causata da una lesione del fascio motorio cortico-bulbare, che passa nel cosiddetto ginocchio della capsula interna e che giunge al tronco encefalico, dove instaurer\u00e0 delle sinapsi con i nuclei dei nervi cranici.\nTra le varie cause della condizione: patologie vascolari (ictus, CADASIL), sclerosi laterale amiotrofica, malattia di Parkinson, tumori maligni del tronco encefalico, sclerosi multipla, paralisi sopranucleare progressiva, patologie metaboliche e traumi cerebrali.\nDal momento che la paralisi pseudobulbare rappresenta una manifestazione clinica di altre malattie, trattare la condizioni di base pu\u00f2 alleviarne i sintomi. Talvolta si ricorre alla somministrazione di Destrometorfano, in combinazione con Chinidina, la quale, inibendo il citocromo P450 2D6 che metabolizza velocemente il Destrometorfano, permette un'azione pi\u00f9 prolungata di quest'ultimo. In letteratura vi sono casi di pazienti trattati con successo grazie a inibitori selettivi della ricaptazione della serotonina."}
{"id": "4222255", "revid": "1305772", "url": "https://it.wikipedia.org/wiki?curid=4222255", "title": "Wakenitz", "text": ""}
{"id": "4222256", "revid": "2121138", "url": "https://it.wikipedia.org/wiki?curid=4222256", "title": "Costellazione satellitare", "text": "Per costellazione satellitare si intende un gruppo di satelliti artificiali utilizzati in modo coordinato operanti sotto un controllo comune e sincronizzati in modo che la loro copertura a terra si complementi.\nInformazioni generali.\nI satelliti in orbita terrestre bassa (LEO) sono spesso schierati in una costellazione, perch\u00e9 l'area di copertura di un singolo satellite di questo tipo \u00e8 relativamente piccola. Per mantenere una copertura continua di una particolare area del globo sono necessari molti satelliti in orbita terrestre bassa; al contrario, i satelliti geostazionari, muovendosi con la stessa velocit\u00e0 di rotazione della Terra, coprono sempre la medesima zona.\nEsempi di costellazioni satellitari utilizzate per la navigazione sono il Sistema di Posizionamento Globale GPS e il GLONASS.\nPer la telefonia mobile esistono le costellazioni Iridium e Globalstar.\nLe applicazioni a banda larga beneficiano di tempi di latenza brevi, quindi i satelliti LEO hanno il notevole vantaggio di avere tempi di latenza di circa 1-4ms a confronto con i 125ms teorici di un satellite geostazionario.\nAziende coinvolte.\nAttualmente (novembre 2021) vi sono 3 aziende coinvolte:\ne altre 4 che nel 2021 ne hanno fatto richiesta alla Federal Communications Commission statunitense:"}
{"id": "4222259", "revid": "52986710", "url": "https://it.wikipedia.org/wiki?curid=4222259", "title": "Matrimonio plurimo", "text": ""}
{"id": "4222261", "revid": "1543377", "url": "https://it.wikipedia.org/wiki?curid=4222261", "title": "HK Drott", "text": "L'Handbollsklubben Drott \u00e8 una squadra di pallamano maschile svedese con sede a Halmstad.\n\u00c8 stata fondata nel 1936."}
{"id": "4222270", "revid": "253269", "url": "https://it.wikipedia.org/wiki?curid=4222270", "title": "Michelle Creber", "text": "\u00c8 maggiormente nota per aver dato la voce al personaggio di Apple Bloom e il cantato di Sweetie Belle nella serie animata televisiva \"My Little Pony - L'amicizia \u00e8 magica\". Suo padre, Micheal Creber, \u00e8 un pianista e produttore jazz, mentre la madre, Monique Creber, \u00e8 cantante e produttrice. Michelle \u00e8 apparsa per la prima volta sul palcoscenico con i genitori all'et\u00e0 di un anno, e ha in seguito lavorato per svariati film, serie TV, musical e serie animate.\nNell'agosto 2012, \u00e8 stato pubblicato il suo primo CD da solista, intitolato \"Timeless: Songs of a Century\"."}
{"id": "4222271", "revid": "72811", "url": "https://it.wikipedia.org/wiki?curid=4222271", "title": "Alpha-152", "text": ""}
{"id": "4222275", "revid": "4252", "url": "https://it.wikipedia.org/wiki?curid=4222275", "title": "Sistema di numerazione georgiano", "text": "Il sistema di numerazione georgiano () \u00e8 un sistema di numerazione basato sulle lettere dell'alfabeto georgiano.\nI numeri sono ottenuti tramite addizione dei singoli valori (esempi: \u10e9\u10e6\u10f2\u10d7 = 1769, \u10e9\u10e7\u10de\u10d6 = 1887, \u10ea\u10d8\u10d1 = 2012)"}
{"id": "4222281", "revid": "1745361", "url": "https://it.wikipedia.org/wiki?curid=4222281", "title": "Alessandro Genovesi", "text": "Biografia.\nDopo aver lavorato per diversi anni in teatro, in collaborazione con svariati registi tra cui Luca Ronconi, Elio De Capitani e Carlo Cecchi, nel 2007 scrive e dirige la pi\u00e8ce teatrale \"Happy Family\", prodotta dal Teatro dell'Elfo di Milano. La commedia riscuote un ottimo esito e il testo vince il \"Premio Riccione\" per il teatro. Nel 2010 il regista Gabriele Salvatores decide di trarne un film e chiede all' autore di prendervi parte come sceneggiatore e aiuto regista.\nIl successo di \"Happy Family\" spalanca le porte del cinema italiano ad Alessandro Genovesi, che ottiene una nomination ai Nastri d'argento e passa dietro la macchina da presa per girare \"La peggior settimana della mia vita\" (2011), di cui \u00e8 anche sceneggiatore, con attori protagonisti Fabio De Luigi e Cristiana Capotondi, nei panni di due fidanzati in procinto di sposarsi, osteggiati per\u00f2 dai genitori di lei. Il pubblico gradisce l'operazione e cos\u00ec Genovesi scrive e dirige il sequel \"Il peggior Natale della mia vita\" (2012). Seguir\u00e0 \"Soap opera\" (2014), film nato da un copione scritto in origine per il teatro.\nNel 2015 esce \"Ma che bella sorpresa\" con Claudio Bisio e Frank Matano, che ottiene un discreto successo e tre anni dopo tocca ancora a \"Puoi baciare lo sposo\" con Monica Guerritore, Cristiano Caccamo, Diego Abatantuono e Salvatore Esposito, ambientato nella frazione Civita del comune di Bagnoregio. \nIl lungometraggio, ispirato alla commedia musicale di Broadway \"My big gay italian wedding\", scritta dall\u2019italoamericano Anthony J. Wilkinson, esce nelle sale a marzo 2018 e in pochi mesi incassa 2.222.809 Euro.\nNel 2019 \u00e8 la volta di \"10 giorni senza mamma\", film che si rivela un successo, seguito nel 2020 da \"10 giorni con Babbo Natale\", al cui principale cast di attori del precedente film si aggiunge Diego Abatantuono, nella parte di Santa Claus."}
{"id": "4222283", "revid": "716642", "url": "https://it.wikipedia.org/wiki?curid=4222283", "title": "Silao Malo", "text": "Carriera.\nClub.\nNel 2012 ha giocato 3 partite nella OFC Champions League, segnando anche una doppietta nella partita vinta per 5-1 contro il Pago Youth. Nella stagione 2014-2015 segna 5 gol in 3 presenze nei preliminari della medesima competizione ed un ulteriore gol in 3 presenze nella competizione vera e propria, nella quale gioca poi 2 partite anche l'anno seguente. Nella stagione 2018-2019 segna invece un gol in 3 presenze nei turni preliminari e gioca ulteriori 3 partite nella fase finale della competizione.\nNazionale.\nIl 1\u00ba giugno 2012 segna un gol nella Coppa delle nazioni oceaniane nella partita persa per 10-1 contro Tahiti, che poi vincer\u00e0 la manifestazione: si tratta dell'unico gol segnato dalla sua squadra in tutta la manifestazione, e anche del primo nella sua storia.\nPartecipa in seguito anche alla Coppa delle nazioni oceaniane 2016."}
{"id": "4222285", "revid": "287204", "url": "https://it.wikipedia.org/wiki?curid=4222285", "title": "Pizzo Berro", "text": "Il Pizzo Berro \u00e8 una montagna situata nella parte centrale del gruppo dei Monti Sibillini.\nAmministrativamente \u00e8 situata al confine tra i comuni di Montefortino (FM), Ussita (MC) e Castelsantangelo sul Nera (MC), ed \u00e8 controllata dal 1993 dal Parco Nazionale dei Monti Sibillini.\nMorfologia.\nRaggiunge la quota di 2259 metri, ed \u00e8 caratterizzato da una lunga cresta affilata, con andamento nord-sud, che sale dalla \"Forcella Angagnola\" fino alla cima. La cima \u00e8 caratterizzata da enormi placche di calcare massiccio che fuoriescono dai verdi pascoli d'alta quota. \nIl pizzo si innalza lungo il crinale che da est a ovest collega il massiccio della Priora a quello del Monte Bove. Verso nord un'altra linea di cresta lo collega invece con Pizzo Tre Vescovi, sovrastando la valle dell'Ambro. Sul lato meridionale il versante erboso si fa particolarmente ripido e precipita sui prati di Capotenna. \nItinerari escursionistici e alpinistici.\nCostituisce uno dei punti panoramici pi\u00f9 belli dell'intero Gruppo, circondata dalla Valle del Tenna a sud, dalla Val d'Ambro a Est e dalla Val di Panico ad ovest. \nLa cima \u00e8 raggiungibile da un sentiero che percorre la cresta nord, proveniente dalla Forcella del Fargno, o dalla Forca della Cervara (Forcella della Neve), percorrendo un aereo sentiero proveniente dal Monte Bove Sud, ed utilizzando, sotto la cima, la ferratina che ne supera i contrafforti rocciosi. \nD'inverno diventa una meta alpinistica di grande interesse, circondata da cornici ghiacciate, che necessita di una buona esperienza di alpinismo invernale.\nEtimologia.\nL'origine del nome \u00e8 incerta, la tesi pi\u00f9 probabile lo vorrebbe derivante da \"verro\" o \"guerro\", del quale richiama, con i suoi versanti scoscesi, l'irruenza."}
{"id": "4222288", "revid": "716642", "url": "https://it.wikipedia.org/wiki?curid=4222288", "title": "Michael Doughty", "text": "Carriera.\nClub.\nHa giocato nella prima e nella seconda divisione inglese con il e nella prima divisione scozzese con il .\nNazionale.\nHa giocato nelle nazionali giovanili gallesi Under-19 ed Under-21."}
{"id": "4222293", "revid": "599013", "url": "https://it.wikipedia.org/wiki?curid=4222293", "title": "K\u0101l\u00e1", "text": ""}
{"id": "4222295", "revid": "661526", "url": "https://it.wikipedia.org/wiki?curid=4222295", "title": "Internet Protocol Television", "text": ""}
{"id": "4222296", "revid": "986213", "url": "https://it.wikipedia.org/wiki?curid=4222296", "title": "Uberto Salvatore d'Asburgo-Lorena", "text": "Biografia.\nOrigine familiare.\nUmberto Salvatore era il secondo figlio di Francesco Salvatore, figlio di Carlo Salvatore di Toscana e di Maria Immacolata delle Due Sicilie, e dell'arciduchessa Maria Valeria, figlia minore dell'imperatore Francesco Giuseppe e di Elisabetta di Baviera.\nMatrimonio.\nUmberto Salvatore spos\u00f2 Rosemary di Salm-Salm, figlia di Alfred Emanuel, principe ereditario di Salm-Salm, e dell'arciduchessa Maria Cristina d'Austria, il 25 novembre 1926 civilmente a Anholt e religiosamente il 26 novembre 1926.\nUmberto Salvatore e Rosemary ebbero tredici figli:\nDurante la prima guerra mondiale prest\u00f2 servizio come tenente e successivamente come capitano del 4\u00ba reggimento dei dragoni. Nel 1914 ricevette l'Ordine del Toson d'Oro.\nNel 1920 si \u00e8 laure\u00f2 presso l'Universit\u00e0 di Innsbruck. Nel 1924 eredit\u00f2 dalla madre la villa imperiale a Bad Ischl.\nMorte.\nMor\u00ec il 24 marzo 1971, a Persenbeug, nella residenza dove aveva vissuto gran parte della sua vita, insieme ad altri otto membri della Casa d'Asburgo."}
{"id": "4222298", "revid": "767487", "url": "https://it.wikipedia.org/wiki?curid=4222298", "title": "Roy Kayara", "text": "Carriera.\nClub.\nIn carriera ha giocato 4 edizioni nella OFC Champions League (vincendo l'edizione 2018) ed ha giocato una partita in Coppa di Francia, nella partita persa per 4-0 contro il Paris FC nel 2010.\nNazionale.\nIl 1\u00ba giugno 2012 realizza un gol nella partita tra Nuova Caledonia e Vanuatu conclusasi sul punteggio di 5-2 e valida per il girone A della Coppa delle nazioni oceaniane 2012. Il successivo 5 giugno mette invece a segno il primo dei 9 gol con cui la sua squadra sconfigge Samoa."}
{"id": "4222306", "revid": "1543377", "url": "https://it.wikipedia.org/wiki?curid=4222306", "title": "Contra trombone", "text": "Il contra trombone \u00e8 un particolare registro dell'organo.\nStruttura.\nIl contra trombone \u00e8 un registro ad ancia battente da 16', 32' o (raramente) 64', solitamente presente nella pedaliera. Le sue canne sono di forma conica o piramidale e possono essere sia in legno che di metallo. Il suono prodotto \u00e8 potente e profondo.\n\u00c8 anche conosciuto con il nome di \"Grossposaune\" nei paesi di lingua tedesca."}
{"id": "4222307", "revid": "106990", "url": "https://it.wikipedia.org/wiki?curid=4222307", "title": "Contratrombone", "text": ""}
{"id": "4222310", "revid": "287204", "url": "https://it.wikipedia.org/wiki?curid=4222310", "title": "Procopio di Sazava", "text": ""}
{"id": "4222312", "revid": "46931", "url": "https://it.wikipedia.org/wiki?curid=4222312", "title": "When Time Ran Out", "text": ""}
{"id": "4222314", "revid": "336956", "url": "https://it.wikipedia.org/wiki?curid=4222314", "title": "MP5", "text": ""}
{"id": "4222316", "revid": "1305772", "url": "https://it.wikipedia.org/wiki?curid=4222316", "title": "Sant Antoni (disambigua)", "text": ""}
{"id": "4222318", "revid": "599013", "url": "https://it.wikipedia.org/wiki?curid=4222318", "title": "Var\u00e2ha", "text": ""}
{"id": "4222321", "revid": "1428919", "url": "https://it.wikipedia.org/wiki?curid=4222321", "title": "Pedro Francisco Miguel", "text": "Biografia.\nPedro Francisco Miguel nasce il 17 novembre 1941, a Casseno de Golungo Alto, in Angola (colonia portoghese dal 1482 al 1975), da Maria Jo\u00e3o Augusto, casalinga, e de Jos\u00e9 Francisco Miguel, pi\u00f9 conosciuto come Mestre Sousa (Maestro Sousa).\nPedro Miguel cresce in un ambito domestico manifestamente e tipicamente ambivalente nella sua espressione antropologica. Da un lato un forte attaccamento alla cultura endogena: nel suo villaggio si praticano rigorosamente le riunioni diurne (\"maka\") e notturne (\"sunghila\") di formazione, di istruzione, di decisioni; dove vengono narrate le teogonie, le cosmogonie, i miti, i proverbi, la saggezza popolare. Dall'altro, la cultura coloniale, con i suoi schemi assimilativi, oppressivi, disumanizzanti, a partire dalla imposizione dei nomi propri portoghesi in luogo dei nomi autoctoni.\nFiglio di un catechista e maestro di scuola, Pedro Miguel accede alla scuola ufficiale, insieme a suoi fratelli (in tutto tre maschi e tre sorelle), quando gi\u00e0 sapeva leggere scrivere in alfabeto occidentale.\nEffettua le scuole primarie nella Scuola di Cerca. A circa tre chilometri da questa Scuola era attiva una Scuola protestante. Le due Scuole \u2018crescono\u2019 in un clima di frequenti confronti, spesso vivaci, di carattere religioso e politico. Ogni scuola accusa l'altra di essere un \u201ccagnolino\u201d codardo e compiacente nei confronti del sistema coloniale. Le prove che le parti apportano sono affascinanti. Pedro Miguel \u00e8 uno dei promotori di questi confronti.\nUna volta diplomatosi nella scuola di Cerca, Pedro Miguel viene selezionato e mandato, come allora si faceva, a insegnare nelle scuole elementari. Dopo due anni di insegnamento, Pedro Miguel sente che ci\u00f2 che aveva imparato era solo l'inizio di una lunga corsa. Il suo desiderio era proseguire oltre. Ma, tranne il Liceo che funzionava nella capitale dell'Angola, Luanda, e pertanto non da tutti accessibile (ricordiamo che l'Angola \u00e8 4 volte pi\u00f9 grande dell'Italia), altre scuole superiori si potevano incontrare solo presso quelle gestite da Missionari. \u00c8 in una di queste scuole superiori che Pedro Miguel si inscrive.\nArriviamo nella decade degli anni '60-'70, quando la lotta per la liberazione politica dell'Angola \u00e8 nell'occhio del ciclone. Anche le scuole e i seminari sono coinvolte. I loro fruitori, pure. Poi, ecco il destino con la sua selezione: parte di studenti, ingoiati dalla guerra; parte trattenuta nelle sue fila; parte prosegue gli studi, ma altrove: in Africa, in America, in Europa. Miguel \u00e8 uno di questi ultimi.\nA parte il suo desiderio di sapere, negli studi del seminario Pedro Miguel crede di poter trovare risposte alle domande che gli venivano dalle dottrine amministrate per giustificare il colonialismo e suoi sistemi; sistemi questi che reprimevano e cancellavano quanto lui aveva imparato nelle riunioni del villaggio; sistemi che avevano sterminato tanta della sua gente, compresi i suoi genitori e un fratello, per estorcere i loro beni, le loro fonti di vita, nella fattispecie i loro possedimenti di caff\u00e8. Ma proprio nello studio della Filosofia e della Teologia occidentali di stampo aristotelico, la Scolastica, Miguel, come dimostrer\u00e0 nelle sue opere, in particolare nel saggio \"Muxima\", trover\u00e0 la radice del razzismo istituzionalizzato e il disprezzo del \u201cdiverso\u201d che alimentano le culture occidentali.\nSi laurea in Filosofia nella Universit\u00e0 degli Studi di Bari e in Teologia Morale nell'Accademia Alfonsiana di Roma, difendendo le tesi, rispettivamente, su Canali epifanici dell'Etica Bantu e su Strutture del Potere e Meccanismi di Dominio della Chiesa in Angola. Dall'esordio delle conquiste all'indipendenza politica. Riportando in entrambe le Lauree, la votazione summa cum laude.\nNel frattempo, attraverso amici comuni che conosce mentre si trova a frequentare un corso all'Universit\u00e0 di Grenoble, Miguel conoscer\u00e0 Fortunata Dell'Orzo, che diventer\u00e0 poi la sua compagna di vita.\nNel 1977, Miguel va in Brasile con l'intento di effettuare, nell'ambito dell'Universit\u00e0 Cattolica di S\u00e3o Paulo una ricerca antropologica sulle religioni afro-brasiliane. Per mantenere se stesso e i suoi studi, lavora in una Fazenda come insegnante e come amministratore, dove deve convivere con i metodi schiavisti con cui sono trattati i lavoratori.\nNel Brasile lo raggiunge Fortunata Dell'Orzo, che nel frattempo si \u00e8 laureata in Scienze Politiche, e il 22 agosto 1979, a Rio de Janeiro, si sposano.\nNel novembre del 1980, nasce il loro figlio e pochi giorni dopo decidono di lasciare il Brasile per andare in Angola, passando per l'Italia. Una volta giunti in Italia, per\u00f2, ricevono le notizia che la situazione angolana non era consigliabile per andarvi a vivere, per di pi\u00f9 con un bambino di pochi giorni. Nel frattempo Miguel trova lavoro nell'insegnamento; Insegna prima materie umanistiche negli Istituti di Formazione Professionale, e poi nell'Universit\u00e0 di Lecce come Docente di Letterature Africane di Espressione Portoghese; quindi Docente di Sociologia delle Migrazioni e di Sociologia delle Relazioni Etniche nell'Universit\u00e0 degli studi di Bari.\nIn Italia, oltre la docenza, Miguel \u00e8 chiamato nel territorio nazionale e nella Svizzera italiana a tenere conferenze, corsi di aggiornamento e Master a vari livelli.\n\u00c8 presente nell' \u201cEnciclopedia Multimediale De Agostini\u201d in 22 Volumi, alla voce \u201cAngola\u201d, tra gli intellettuali angolani contemporanei.\n\u00c8 presente alla voce \u201cMiguel Pedro Francisco\u201d nell'Enciclopedia della Persona nel XX Secolo, di Antonio Pavan, Esi Edizioni, Napoli 2009, pp.\u00a0677\u2013679."}
{"id": "4222324", "revid": "1632387", "url": "https://it.wikipedia.org/wiki?curid=4222324", "title": "Legend (colonna sonora)", "text": "Legend \u00e8 un album pubblicato nel 1986 dal gruppo tedesco di musica elettronica Tangerine Dream. Questo \u00e8 anche la colonna sonora dell'omonimo film di Ridley Scott.\nGenesi dell'opera.\nIn origine, la musica per il film era stata affidata a Jerry Goldsmith ed era composta da varie partiture per orchestra, ma dopo un deludente test di missaggio dei pezzi musicali, Scott decise di apportare alcune modifiche alla pellicola.\nSidney Sheinberg, presidente della MCA ha ritenuto che i brani di Goldsmith non fossero abbastanza attraenti per un pubblico giovanile. Cos\u00ec, il regista chiam\u00f2 i Tangerine Dream e li mise sotto contratto per la realizzazione di una nuova colonna sonora. La band accett\u00f2 e dopo circa tre settimane il materiale creato fu consegnato nelle mani di Scott.\nFino al 2002, solo in Europa si trasmetteva il film con i brani di Goldsmith.\nI brani.\nTutti i brani dell'album sono strumentali e sono stati scritti dai Tangerine Dream, tranne le seguenti:\n\"Prologue\".\nI Tangerine Dream avevano registrato un altro pezzo per \"Legend\" che per\u00f2 \u00e8 stato scartato dall'album, ma che \u00e8 comunque udibile durante il film. \u00c8 stato pubblicato su vari bootleg e in formato MP3 scaricabile in alcuni siti P2P.\nLa canzone, dato il suo anonimato, \u00e8 stata chiamata \"Prologue\". Essa pu\u00f2 essere ascoltata nell'introduzione del film americano e nelle prime due scene in cui compaiono Jack e Lilly.\n\"Prologue\" si caratterizza per la sua melodia suonata da un flauto sintetizzato. Inoltre, alcuni temi di questa melodia si sentono alla fine della canzone \"Loved By The Sun\". Si ipotizza che la banda avesse originariamente pensato a creare un outro, cos\u00ec che riprendendo la melodia di apertura e riprodurla nella scena di chiusura, si possa creare una certa continuit\u00e0 del film.\nLa ragione per cui \u00e8 stata esclusa dalla colonna sonora ufficiale \u00e8 ancora sconosciuta.\nL'ordine dei brani, per la maggior parte, segue l'ordine in cui essi appaiono nel film, con l'eccezione di due canzoni: \"Loved By the Sun\", che compare nella scena finale del film, poco prima dei titoli di coda e \"Your Love Is Strong Enough\", che \u00e8 la traccia d'apertura dell'album.\nTracce.\nTutti i brani sono stati scritti dai Tangerine Dream, tranne dove indicato:"}
{"id": "4222329", "revid": "438678", "url": "https://it.wikipedia.org/wiki?curid=4222329", "title": "Edge of the Earth -", "text": ""}
{"id": "4222334", "revid": "1543377", "url": "https://it.wikipedia.org/wiki?curid=4222334", "title": "Schalmei", "text": "Con schalmei ci si riferisce a un particolare registro dell'organo. Il suo nome deriva dal latino \"calamus\", canna.\nStruttura.\nLa maggior parte delle fonti descrivono questo registro, di origine medioevale, come un registro ad ancia simile al regale, ma dal suono pi\u00f9 morbido. Esiste nelle misure da 16', 8' o 4'. Con ogni probabilit\u00e0 lo schalmei nacque a imitazione degli strumenti musicali ad ancia doppia, come il piffero e lo chalumeau. Le canne sono costituite da coni rovesciati con una caratteristica chiusura sulla cima.\n\u00c8 anche conosciuto con il nome di \"Chalumeau\" in Francia e di \"Chirim\u00eda\" in Spagna.\nSecondo James Ingall Wedgwood il primo esempio conosciuto di questo registro, con il nome di chalumeau, si trovava nell'organo Rothemburger del 1463 della Frauenkirche di Norimberga. Un altro esempio era presente nell'organo del 1585 della chiesa di San Martino a Danzica."}
{"id": "4222335", "revid": "767487", "url": "https://it.wikipedia.org/wiki?curid=4222335", "title": "Inch (The Jesus Lizard)", "text": "Inch \u00e8 un cofanetto box set compilation del gruppo noise rock The Jesus Lizard, pubblicato nel 2009 dall'etichetta Touch and Go Records.\nIl disco.\nSi tratta di una raccolta di tutti i singoli 45 giri della band, ormai fuori catalogo da parecchi anni, messa in vendita esclusivamente presso la catena di negozi di dischi indipendente \"Record Store Day\". Il box set, \u00e8 stato distribuito in edizione limitata firmata a mano di sole 2000 copie. \u00c8 costituito da nove dischi in vinile formato 45 giri.\nTutti i singoli sono stati rimasterizzati in digitale da Bob Weston degli Shellac. \"Inch\" include anche \"Puss\", il singolo condiviso a met\u00e0 dai Jesus Lizard con i Nirvana nel 1993, anche se la traccia dei Nirvana \u00e8 assente dal cofanetto per ragioni di copyright, e il raro singolo di \"Gladiator\" in versione live, che la band distribu\u00ec unicamente nel corso di un concerto a Londra nel 1992 e che non fu mai messo in vendita altrove."}
{"id": "4222348", "revid": "767487", "url": "https://it.wikipedia.org/wiki?curid=4222348", "title": "Ad alto rischio (film)", "text": "Ad alto rischio (\"High Risk\") \u00e8 un film statunitense del 1981 diretto da Stewart Raffill.\n\u00c8 un film d'azione a sfondo avventuroso con James Brolin, Anthony Quinn, James Coburn, Ernest Borgnine e Lindsay Wagner. Vede un gruppo di mercenari americani nella giungla colombiana rubare cinque milioni di dollari ai trafficanti di droga.\nTrama.\nQuattro amici americani, che hanno un disperato bisogno di soldi, decidono di fare un raid in stile commando in un paese sudamericano e rubare 5 milioni di dollari dalla hacienda di uno spacciatore di origini statunitensi.\nProduzione.\nIl film, diretto e sceneggiato da Stewart Raffill, fu prodotto da Anuar Badin, Gerald Green e Joseph Raffill per City Enterprise, Hemdale, Libertad Films e Viacom Productions e girato in Messico nel luglio del 1980.\nDistribuzione.\nIl film fu distribuito negli Stati Uniti nel maggio del 1981 al cinema dalla American Cinema Releasing.\nAlcune delle uscite internazionali sono state:\nPromozione.\nLa tagline \u00e8: \"Getting in was easy... getting out was war!!!\".\nCritica.\nSecondo il Morandini la pellicola ha l'impronta del film d'azione, ma \u00e8 anche \"una specie di caricatura del genere. La storia in s\u00e9 non regge, ma i momenti divertenti non mancano\"."}
{"id": "4222358", "revid": "436907", "url": "https://it.wikipedia.org/wiki?curid=4222358", "title": "Ti sposer\u00f2 (Nesli)", "text": "Ti sposer\u00f2 \u00e8 un singolo del cantautore italiano Nesli, pubblicato il 24 agosto 2012 come terzo estratto dal sesto album in studio \"Nesliving Vol. 3 - Voglio\".\nVideo musicale.\nIl videoclip inizia con una ragazza mascherata seduta alla guida di una Volkswagen Maggiolino cabrio bianca. A quanto pare, \u00e8 in attesa di qualcuno. Subito, si scopre che quel qualcuno \u00e8 Nesli, con la quale ha compiuto una rapina in banca. I due fuggono e dopodich\u00e9 le scene si spostano nel loro rifugio, dove sono in euforia per i soldi che sono riusciti a rubare. Tuttavia, ben presto si accorgeranno di avere la polizia alle calcagna, e saranno costretti a fuggire. Durante la fuga in auto, i due si fermano un istante, e Nesli si mette in ginocchio di fronte alla sua ragazza con un anello, come una richiesta di matrimonio, alla quale la donna risponde positivamente. Ricomincia cos\u00ec la fuga. Proprio quando sembra ormai fatta, la polizia riesce a catturare i due innamorati, che vengono ammanettati insieme. i due si guardano negli occhi, e si tengono poi per mano."}
{"id": "4222361", "revid": "599013", "url": "https://it.wikipedia.org/wiki?curid=4222361", "title": "High Risk", "text": ""}
{"id": "4222363", "revid": "123593003", "url": "https://it.wikipedia.org/wiki?curid=4222363", "title": "Bruno Nicolini (presbitero)", "text": "Biografia.\nViene ordinato sacerdote il 29 giugno 1950, nell'anno santo, a Trento.\nIncaricato degli zingari dall'Arcidiocesi di Trento nel 1959 e poi in Curia nella Diocesi di Bolzano-Bressanone, nel 1963 fonda a Bolzano l'Opera Nomadi.\nNel 1964 introduce la pastorale gitana all'interno dei lavori del Concilio Vaticano II. \u00c8 chiamato a Roma dal papa Paolo VI e partecipa al Primo Convegno Internazionale per la pastorale degli zingari promosso dall'allora Sacra Congregazione Concistoriale e presieduto dal Cardinal Carlo Confalonieri, diretto dal vescovo di Digne Bernardin Collin.\nPartecipa e collabora al pellegrinaggio degli zingari che si conclude con lo storico incontro degli zingari europei con il papa Paolo VI il 26 settembre 1965 a Pomezia.\nNel 1978 costituisce con Mirella Karpati il Centro Studi Zingari a Roma.\nInaugura la Chiesa a cielo aperto dedicata al Beato Zefirino Agostini e al ricordo del Porrajmos al Santuario del Divino Amore di Roma, nel settembre 2004.\nPartecipa all'incontro di Benedetto XVI con gli zingari l'8 giugno 2011.\nHa trascorso gli ultimi anni della sua vita accolto dalla Comunit\u00e0 di Sant'Egidio a Roma, dove \u00e8 morto il 17 agosto 2012 all'et\u00e0 di 85 anni"}
{"id": "4222370", "revid": "767487", "url": "https://it.wikipedia.org/wiki?curid=4222370", "title": "Le streghe di Salem", "text": "Le streghe di Salem (\"The Lords of Salem\") \u00e8 un film del 2012 scritto e diretto da Rob Zombie.\nTrama.\nHeidi Laroque lavora come dj per un'emittente radio di Salem, nel Massachusetts, assieme a Herman \"Whitey\" Salvador e Herman Jackson. Ad Heidi, un giorno, viene recapitato un disco dello sconosciuto gruppo \"I signori\". Whitey e Heidi decidono di ascoltare il disco e, fin dalle prime note, la ragazza cade in una specie di trance. Il giorno successivo, dopo un'intervista allo scrittore Francis Matthias, il disco viene mandato in onda durante il programma di Heidi e, mentre la musica si diffonde, alcune donne della citt\u00e0 cadono in una trance simile a quella della donna. Rientrata a casa fa la conoscenza di Sonny e Megan, sorelle di Lacy, proprietaria dello stabile in cui lei risiede. Quella notte, Heidi entra nell'appartamento numero 5, in cui, davanti a una croce di neon, cade nuovamente in trance e riceve la visita di una donna che le chiede di dare a lei il suo re.\nLa mattina dopo la donna cerca rifugio in una chiesa, ma viene colpita da delle tremende visioni. Nel frattempo, Francis scopre che le note presenti nel disco de I signori sono riprese da un breve spartito presente nel diario del reverendo Jonathan Hawthorne, che, nel 1629, aveva condannato al rogo sette donne, ritenendole colpevoli di stregoneria. Si reca, quindi, da uno studioso che gli rivela che Margaret Morgan, considerata il capo della setta messa al rogo, aveva lanciato una maledizione sugli eredi del reverendo: una donna tra di loro avrebbe dato alla luce il figlio di Satana. Heidi, in preda alla disperazione e alla paranoia, ricomincia a drogarsi.\nLa mattina successiva, mentre \u00e8 stordita dagli effetti della droga, Heidi viene prelevata da Lacy, Sonny e Megan che la conducono nell'appartamento n. 5: qui le viene affidato il seme del diavolo e, tornata dalle tre donne, viene accolta come la nuova salvatrice. Francis, intanto, scopre che il vero nome di Heidi \u00e8 Adelheid Helizabeth Hawthorne e che quindi \u00e8 discendente diretta del reverendo Hawthorne. Decide allora di andare da lei e dirle quello che ha scoperto, ma viene ucciso da Sonny. Nel frattempo, Whitey porta Heidi al concerto che I signori terranno quella sera a Salem, ma, una volta giunti sul posto, Heidi chiude fuori dalla porta i suoi colleghi. Nel teatro in cui si dovrebbe svolgere il concerto, Sonny Lacy e Megan invocano Satana e sul palco appaiono le sette donne della setta condannate al rogo nel 1629. Durante un rito, le dieci donne estraggono il figlio di Satana dal ventre di Heidi. Dopo il parto, Heidi si ritrova idolatrata su un cumulo di donne, tutte discendenti dei padri fondatori di Salem, suicidatesi per volere della setta.\nProduzione.\nLiberamente ispirato dal processo alle streghe di Salem, il film prende vita nel mese di marzo 2011 ed entra in fase di pre-produzione. Sid Haig rivela che agli attori sono state date solo le loro parti di sceneggiatura per non rivelare la trama completa e non perdere suspense all'interno del cast. Il regista Rob Zombie descrive questo film come \"\u00abKen Russell alla regia di \"Shining\"\u00bb\".\nIl budget del film \u00e8 di circa 1,5 milioni di dollari, mentre le riprese iniziarono il 17 ottobre e terminarono il 10 dicembre 2011. Il film viene girato negli Stati Uniti d'America, negli stati della California (nelle citt\u00e0 di Los Angeles e Santa Clarita) e nel Massachusetts (nella citt\u00e0 di Salem, nota per il famoso Processo alle streghe).\nPromozione.\nIl primo teaser trailer del film \u00e8 stato pubblicato il 3 ottobre 2012 in esclusiva per il sito \"deadline.com\", mentre il 5 febbraio 2013 \u00e8 stato diffuso online un nuovo trailer, assieme alla versione italiana del precedente.\nDistribuzione.\nLa pellicola viene presentata al Toronto International Film Festival il 10 settembre 2012 ed al Sitges - Festival internazionale del cinema fantastico della Catalogna l'8 ottobre 2012.\nIl film sarebbe dovuto uscire in anteprima mondiale il 18 aprile 2013 in Italia, per poi arrivare negli Stati Uniti il 26 aprile. La data di uscita in Italia \u00e8 stata successivamente posticipata dalla Notorious Pictures al 24 aprile.\nDivieti.\nIn Italia il film era stato inizialmente vietato ai minori di 18 anni per la \u00abtruculenza di alcune scene, il contenuto di carattere blasfemo, l'atmosfera altamente ansiogena e il pericolo di emulazione per sette sataniche\u00bb. A seguito di tale decisione la casa di distribuzione Notorious Pictures ha presentato ricorso contro tale restrizione, ricorso poi accolto dalla commissione di revisione cinematografica che con decreto ministeriale dell'8 aprile 2013 ha deciso di abbassare il divieto ai minori di 14 anni, suscitando per\u00f2 le polemiche di alcuni suoi membri.\nRomanzo.\nUna versione romanzata, basata sulla sceneggiatura del film e scritta a quattro mani dallo stesso Zombie e da BK Evenson, \u00e8 stata pubblicata il 12 marzo 2013. Il libro contiene passaggi che sono stati tagliati dal montaggio finale del film, mentre altri sono stati ampliati o approfonditi, dimostrandosi, in alcuni particolari, piuttosto differente dal film."}
{"id": "4222382", "revid": "80030", "url": "https://it.wikipedia.org/wiki?curid=4222382", "title": "Boleslao il Prode", "text": ""}
{"id": "4222383", "revid": "1973207", "url": "https://it.wikipedia.org/wiki?curid=4222383", "title": "Associazione Calcio Perugia 1995-1996", "text": "Questa voce raccoglie le informazioni riguardanti lAssociazione Calcio Perugia nelle competizioni ufficiali della stagione 1995-1996.\nStagione.\nNella stagione 1995-1996 il Perugia disput\u00f2 il diciannovesimo campionato di Serie B della sua storia.\nMaglie e sponsor.\nIl fornitore ufficiale di materiale tecnico per la stagione 1995-1996 fu Galex, mentre lo sponsor ufficiale fu Cassa Risparmio Perugia.\nOrganigramma societario.\nArea direttiva\nArea sanitaria\nArea tecnica"}
{"id": "4222389", "revid": "729019", "url": "https://it.wikipedia.org/wiki?curid=4222389", "title": "Ambrogio Fracco", "text": ""}
{"id": "4222396", "revid": "1305772", "url": "https://it.wikipedia.org/wiki?curid=4222396", "title": "Grande incendio di Amburgo", "text": "Il grande incendio di Amburgo (in tedesco: \"Gro\u00dfer Hamburger Brand\"), chiamato anche solo incendio di Amburgo (ted. \"Hamburger Brand\"), fu un devastante incendio che infuri\u00f2 ad Amburgo, nel nord della Germania, tra il 5 e l'8 maggio 1842, distruggendo un terzo della citt\u00e0.\nL'incendio caus\u00f2 la morte di 51 persone e il ferimento di 120 persone (di cui 16 pompieri) e la distruzione di 72 strade, 1.100 abitazioni, 102 magazzini, 3/7, mentre circa 20.000 furono i senza tetto. I danni ammontarono tra i 90 e i 135 milioni di marchi.\nStoria.\nL'incendio scoppi\u00f2 intorno all'una di notte di gioved\u00ec 5 maggio 1842 lungo il Nikolaifleet, in un edificio al nr. 44, o 42 della Deichstra\u00dfe, edificio che era di propriet\u00e0 del tabaccaio Eduard Cohen.\n&lt;br&gt;Le fiamme erano divampate, in particolare, al secondo e al terzo piano, dove avevano potuto facilmente attecchire per via della presenza di vecchie carte e stracci.\nBen presto l'incendio si propag\u00f2 velocemente anche agli altri edifici attigui della via. Le fiamme poterono infatti facilmente attecchire, poich\u00e9 gli edifici - data la stagione - erano praticamente asciutti; il pericolo inoltre derivava dalle merci facilmente infiammabili in deposito nei magazzini sui canali della zona, come alcolici, lana e canapa..\nA dare l'allarme, avvisando i vigili del fuoco, fu una guardia notturna, che aveva notato del fumo denso.\n&lt;br&gt;A dirigere le operazioni di spegnimento furono i capopompieri Johann Ehlert Bieber e Adolph Repsold, che intorno alle 5 del mattino riscontrarono che la gravit\u00e0 della situazione. Nel frattempo, anche molti cittadini si stavano prodigando nel tentativo di spegnere le fiamme.\nTra le varie operazioni che vennero intraprese, vi fu quella di gettare 350 botti di acquavite da un magazzino, ormai irrimediabilmente compromesse, in modo da evitare che potessero alimentare ulteriormente le fiamme.\nIntorno alle ore 15 del 5 maggio prese fuoco la torre in legno della Chiesa di San Nicola, che croll\u00f2 un'ora dopo. Molte erano in quel momento le persone che stavano per radunarsi per assistere alla messa, dato che era il giorno dell'Ascensione.\nLa notte seguente, fu fatto un tentativo di arginare il fuoco, cercando di limitare l'incendio alla zona sudoccidentale della citt\u00e0, facendo saltare in aria con 400 libbre di polvere da sparo il municipio presso il Trostbr\u00fccke, ma il tentativo fall\u00ec. L'incendio infatti si propag\u00f2 anche presso la Neuer Wall e la via degli acquisti Jungfernstieg.\nVista la gravit\u00e0 della situazione, furono richiesti via telegrafo rinforzi a zone della periferia cittadina o comuni limitrofi (come Altona, Bergedorf, Blankenese e Harburg) o ad altre citt\u00e0 vicine (come Stade). Aiuti arrivarono anche da altre citt\u00e0 del nord della Germania come Cuxhaven, Lubecca e L\u00fcneburg.\nIl giorno successivo, sabato 7 maggio 1842, l'incendio si propag\u00f2 in direzione nord-est, provocando, tra l'altro, anche il crollo della \"Petrikirche\" (\"Chiesa di San Pietro\").\nL'incendio fu domato solo dopo 79 od 83 ore, domenica 8 maggio 1842, grazie all'aiuto di 300 idranti e dopo che i pompieri erano riusciti ad arginare le fiamme sul Binnenalster. L'annuncio ufficiale dello spegnimento fu comunicato dal Senato intorno alle ore 13 con le seguenti parole, che elogiarono l'eroismo di vigili del fuoco e cittadini (anche se non tutti - per la verit\u00e0 - si comportarono eroicamente, in quanto il panico prese il sopravvento e si verificarono anche azioni di sciacallaggio):\nL'incendio caus\u00f2 non solo numerose perdite umane (v. sopra) e gravi perdite nel patrimonio storico (v. sotto), ma anche gravi danni all'economia cittadina, in quanto andarono perdute varie merci conservate nei magazzini della citt\u00e0, quali riso, zucchero, lana, lino, legno, caff\u00e8, tabacco, ecc.\nI successivi interventi di ricostruzione furono finanziati, tra gli altri, dal banchiere Salomon Heine, che prov\u00f2 ad incoraggiare la cittadinanza con le parole \"\u00c8 bruciata l'Elba?! No! Allora nulla \u00e8 perduto!\"."}
{"id": "4222407", "revid": "729019", "url": "https://it.wikipedia.org/wiki?curid=4222407", "title": "Battaglia di Cassala", "text": "La battaglia di Cassala venne combattuta il 17 luglio 1894 tra le truppe coloniali italiane e i mahdisti sudanesi.\nPreludio.\nNonostante la sconfitta nella seconda battaglia di Agordat (21 dicembre 1893), i dervisci mantennero le loro intenzioni offensive e radunarono nel giugno del 1894 a Cassala 2.000 fanti e 600 cavalieri.\nIl generale Oreste Baratieri decise di occupare Cassala, per prevenire gli attacchi mahdisti all'Eritrea italiana, ed approfitt\u00f2 della piena del fiume Atbara (luglio 1894), che ostacolava all'avversario l'invio di rinforzi da Khartum, per tentare un attacco di sorpresa.\nInvero, prima ancora di Agordat, il generale Baratieri aveva manifestato l'opinione che qualche cosa in questo senso sarebbe stato necessario fare o prima o poi, per garantire quella parte, e non dover pensare anche al Nord nel caso probabile di guerre con il Sud.\nIl Corpo d'operazione del Regio Corpo Truppe Coloniali d'Eritrea usc\u00ec da Agordat il 12 luglio guidato dal generale Oreste Baratieri. Da Auasciait il 14 luglio Baratieri telegrafava a Roma: \u00abSpero attaccare Cassala marted\u00ec\u00bb e marted\u00ec 17, alle 10 del mattino annunci\u00f2 la vittoria completa.\nOrdine di battaglia italiano.\nIl Corpo d'operazione schierava in tutto 56 ufficiali, 41 italiani di truppa, 16 jusbasci, 2.510 \u00e0scari, 146 cavalli, 248 muli e 183 cammelli cos\u00ec inquadrati:\nLa battaglia.\nIl 16 sera il campo era, come previsto, posto nella gola di Sabderat. Le pattuglie mandate verso Cassala non segnalavano alcun movimento da quella parte. Deciso di attaccare all'indomani l'accampamento Mahdista, il 16 notte il generale tenne un gran rapporto e impart\u00ec agli ufficiali le istruzioni per l'operazione decisiva. Si trattava di una sorpresa, quindi la marcia doveva essere fatta nel silenzio pi\u00f9 assoluto.\nAlle ore 1.00 del 17 luglio, preceduta dal II Battaglione \"Hidalgo\", la colonna usc\u00ec dalla gola del Sabderat, si spieg\u00f2 ed avanz\u00f2.\nVerso le ore 6.00 la colonna italiana giunse al piano di Cassala ed assunse la formazione in due quadrati. Quello all'avanguardia era comando del maggiore Stefano Hidalgo, il grosso del generale Baratieri.&lt;BR&gt;\nGli italiani avvistarono le famiglie dervisce fuggire da Cassala passando il fiume Gasc, e poco dopo le sei venne segnalata verso sud la cavalleria baggara e giaalin che, ignara di tutto, era uscita da Cassala per effettuare una scorreria. Contro di essa si apr\u00ec il fuoco dell'avanguardia. Poco dopo il 2\u00ba Squadrone \"Cheren\", conosciuto come \"Penne di falco\", si slanci\u00f2 in avanti con una carica a fondo che volse in fuga il nemico. Cadde il capitano Francesco Carchidio Malvolti.\nI Dervisci si schierarono, e Baratieri rinforz\u00f2 con due compagnie (la 2\u00aa e la 4\u00aa compagnia del III Battaglione) il Battaglione \"Hidalgo\" con l'ordine di attaccare. Hidalgo pot\u00e9 cos\u00ec sorprendere e rovesciare il nemico e gettarsi nell'accampamento e nella citt\u00e0.\nL'abitato venne occupato; gli ultimi combattimenti vennero effettuati tra le costruzioni, poi i dervisci rimasti si ritirarono velocemente.\nAlle ore 9 il generale Baratieri e il generale Arimondi giunsero sul piazzale del mercato mentre continuava la lotta nell'interno del campo.\nUna schiera lacrimosa di gente si fece incontro: erano schiavi avvinti in catene.\nUn resoconto della cattura di Cassala \u00e8 stato pubblicato sul \"New York Times\" il 20 luglio 1894:\nConseguenze.\nNello scontro gli italiani ebbero un ufficiale (il Carchidio) e 27 soldati morti, 2 capi (Ali Nurin, capo della banda Sabderat, e Mohamed Aroda, capo della banda Ad Omar) e 39 ascari feriti, mentre i dervisci persero 2.600 uomini.&lt;BR&gt;\nIl bottino ammont\u00f2 a 600 fucili, 700 lance, 100 sciabole, 50 pistole, 52 bandiere, 10 negarit (grossi tamburi da guerra), 5 tamburi, 10 maglie di ferro, 12 cavalli, 35 asini, 12 cammelli, 2 cannoni da montagna e numerosi armenti.&lt;BR&gt;\nInoltre, gli italiani liberarono molti schiavi: diversi bianchi, un centinaio dei rimanenti della precedente guarnigione egiziana e un certo numero di membri delle trib\u00f9 locali, come i Beni Amer.&lt;BR&gt;\nI vincitori ricevettero 7 nomine a cavalierati, una medaglia d'oro (Carchidio), 13 d'argento, 39 di bronzo, 29 encomi ed il capitano Tommaso Salsa fu promosso maggiore.\nLa notizia della presa di Cassala, sempre considerata come la cittadella avanzata del Mahdismo, fece grande impressione in Europa. La stampa e l'opinione pubblica in Inghilterra prodigarono lodi per il valore delle armi italiane. L'Imperatore Guglielmo II di Germania, appena pervenutagli la notizia, mand\u00f2 direttamente al Re le sue congratulazioni, e il Governo, il 19 luglio, invi\u00f2 al Baratieri il seguente telegramma:\nIl generale Baratieri rimase a Cassala fino al 23 luglio con il grosso delle truppe per le disposizioni necessarie a rendere l'occupazione stabile; vi lasci\u00f2 poi fino al 29 l'Arimondi con un battaglione per aiutare quello del maggiore Domenico Turitto nella costruzione del forte. Quest'ultimo vi si stabil\u00ec con 4 compagnie, le bande dei Sabderat, degli Ad Omar e la sezione di due pezzi da montagna: 1.000 uomini in tutto.\nIl forte eretto a Cassala per ordine di S.M. il Re venne intitolato \"Forte Baratieri\"."}
{"id": "4222412", "revid": "767487", "url": "https://it.wikipedia.org/wiki?curid=4222412", "title": "Victor Fayod", "text": "Studi\u00f2 a Losanna e Zurigo, dal 1881 al 1882 collabor\u00f2 con Heinrich Anton de Bary (1831\u20131888) a Strasburgo e fu anche assistente del batteriologo francese Andr\u00e9 Chantemesse (1851\u20131919) a Parigi\nPubblicazioni.\nFayod, V. (1889). Prodrome d'une histoire naturelle des Agaricin\u00e9s. Annales des Sciences Naturelles Botanique, S\u00e9rie 7 9: 181-411, tab."}
{"id": "4222422", "revid": "486946", "url": "https://it.wikipedia.org/wiki?curid=4222422", "title": "Campionato cecoslovacco di calcio", "text": ""}
{"id": "4222426", "revid": "307923", "url": "https://it.wikipedia.org/wiki?curid=4222426", "title": "Bruno Nicolini", "text": ""}
{"id": "4222431", "revid": "110157", "url": "https://it.wikipedia.org/wiki?curid=4222431", "title": "Elah (album)", "text": "Elah (2012) \u00e8 il decimo album di Dvar, si tratta di un mini album solo in formato digitale .\nPreceduto da \"\u0416\u0440\u0430\u0445 \u043c\u0440\u0430\u0445\" del 2010, riedizione in cirillico dell'album del 2007 \"Jraah mraah\".\nContiene sei tracce indicate come \"B-sides\" del periodo tra gli album \"Hor hor\" e \"Oramah maalhur\" (entrambi del 2005), pi\u00f9 tre inediti."}
{"id": "4222450", "revid": "287204", "url": "https://it.wikipedia.org/wiki?curid=4222450", "title": "FIBA European Champions Cup 1973-1974", "text": "La Coppa dei Campioni 1973-1974 di pallacanestro maschile venne vinta dal Real Madrid.\nHanno preso parte alla competizione 26 squadre. Dopo due turni iniziali ad eliminazione diretta con gare di andate e ritorno (e somma dei punti), \u00e8 stata organizzata una fase a gruppi valevole per la qualificazioni alle semifinali; queste ultime sono state giocate con gare di andata e ritorno. La finale \u00e8 stata organizzata a Nantes.\nRisultati.\nPrimo turno.\nLe gare di primo turno sono state giocate l'8 ed il 15 novembre 1973.\nOttavi di finale.\nLe gare di ottavi di finale sono state giocate il 29 novembre e il 6 dicembre 1973. \u00c8 automaticamente qualificata ai quarti di finale l'Ignis Varese, campione in carica.\nSemifinali.\nLe semifinali sono state giocate il 14 marzo 1974 (gare di andata) e il 21 marzo 1974 (gare di ritorno)."}
{"id": "4222461", "revid": "125215239", "url": "https://it.wikipedia.org/wiki?curid=4222461", "title": "Il Divo (Il Divo)", "text": "Il Divo \u00e8 un album del gruppo musicale inglese Il Divo, pubblicato nel 2005.\nL'album ha raggiunto la prima posizione per due settimane nelle ARIA Charts ed una nella Official Albums Chart, nei Paesi Bassi, Svezia, Finlandia, Messico e Canada, la seconda in Svizzera, Austria, Norvegia, Spagna, Venezuela e Portogallo, la terza in Nuova Zelanda, la quarta nella Billboard 200 ed in Francia e la quinta in Sud Africa."}
{"id": "4222468", "revid": "628767", "url": "https://it.wikipedia.org/wiki?curid=4222468", "title": "Invasione tartara della Polonia", "text": ""}
{"id": "4222475", "revid": "599013", "url": "https://it.wikipedia.org/wiki?curid=4222475", "title": "Alessi (torrente)", "text": "Il torrente Alessi \u00e8 un corso d'acqua della provincia di Catanzaro che nasce nelle Preserre e sfocia nel Golfo di Squillace, delimitando i comuni di Squillace (sponda idrografica sinistra) e Stalett\u00ec (sponda destra). \nStoria.\nAnticamente era conosciuto come \"Pellena o Amnis Pellena\". Secondo la leggenda Ulisse, durante il suo viaggio nella terra dei Feaci, avrebbe incontrato Nausicaa proprio lungo la sponda del corso d'acqua. Si ritiene anche che il Vivarium di Cassiodoro sia sorto proprio nei pressi del fiume, anche se gli storici sono in disaccordo. Sui pendii lungo il promontorio di Copanello, nei pressi della foce del torrente, sorge un'antica dimora storica nota come \"Casino Pepe.\"\nPercorso.\nIl fiume, lungo 18\u00a0km, ha le sue sorgenti al centro dell'istmo di Catanzaro, tra i comuni di Girifalco e Amaroni. Il corso d'acqua si incunea nel comune di Vallefiorita, attraverando il piccolo paese; nei pressi della rupe di Squillace, in corrispondenza del Santuario della Madonna del Ponte, si unisce al torrente Ghetterello, suo principale affluente. Il torrente attraversa quindi il suo tratto pi\u00f9 placido, per poi sfociare nel mar Ionio.\nLa foce: flora e fauna.\nLe sponde pi\u00f9 interne della foce sono colonizzate da specie ripariali arboree ed erbacee: salice bianco (\"Salix alba\"), pioppo nero (\"Populus nigra\"), ontano nero (\"Alnus glutinosa\"), cannuccia palustre (\"Phragmites australis\"), canna comune (\"Arundo donax\"), luppolo (\"Humulus lupulus\"). \nLa sponda sinistra della foce, a ridosso del lungomare di Squillace Lido, ospita un interessante sistema dunale. Si rinvengono piante tipiche delle spiagge mediterranee: gramigna delle spiagge (\"Elymus farctus\")\",\" giglio delle spiagge (\"Pancratium maritimum\")\",\" issopo meridionale (\"Micromeria graeca\")\",\" poligono marittimo (\"Polygonum maritimum\"), romice capo di bue (\"Rumex bucephalophorus\"), silene colorata (\"Silene colorata\"), buglossa ibrida (\"Anchusa undulata\"), carota spinosa (\"Echinophora spinosa\"), sporobolo delle spiagge (\"Sporobolus virginicus\"). \nL'avifauna \u00e8 molto ricca. Sono presenti tutto l'anno: folaga (\"Fulica atra\"), gallinella d'acqua (\"Gallinula cholopus\"), gabbiano comune (\"Chroicochephalus ridibundus\"), ballerina bianca (\"Motacilla alba\"), martin pescatore europeo (\"Alcedo atthis\")\".\" Durante le migrazioni \u00e8 possibile avvistare l'airone cinerino (\"Ardea cinerea\") e la garzetta (\"Egretta garzetta\"). Eccezionalmente hanno fatto sosta il fenicottero rosa (\"Phoenicopterus rhoseus\") e la cicogna (\"Ciconia ciconia\"). \nLe acque della foce sono popolate da cefali (\"Mugil cephalus\") e rospi comuni (\"Bufo bufo\")."}
{"id": "4222476", "revid": "1573940", "url": "https://it.wikipedia.org/wiki?curid=4222476", "title": "Phnom Bok", "text": "Phnom Bok (in lingua khmer: \u1794\u17d2\u179a\u17b6\u179f\u17b6\u1791\u1797\u17d2\u1793\u17c6\u1794\u17bc\u1780) \u00e8 una collina di circa 220 m di altezza, che si trova nella parte nord-occidentale del Baray occidentale, in Cambogia. Sulla cima si trova un \"prasat\" (tempio) conosciuto con lo stesso nome. Si tratta di un tipico esempio dello stile tempio-montagna, caratteristico del periodo Bakheng; presenta la classica struttura a cinque torri disposte a quinconce, cio\u00e8 quattro torri ai quattro vertici di un quadrato ed una torre al centro."}
{"id": "4222487", "revid": "486946", "url": "https://it.wikipedia.org/wiki?curid=4222487", "title": "Plattd\u00fc\u00fctsch", "text": ""}
{"id": "4222488", "revid": "46931", "url": "https://it.wikipedia.org/wiki?curid=4222488", "title": "Deadly Blessing", "text": ""}
{"id": "4222492", "revid": "10125", "url": "https://it.wikipedia.org/wiki?curid=4222492", "title": "Formato tabloid", "text": ""}
{"id": "4222496", "revid": "18323", "url": "https://it.wikipedia.org/wiki?curid=4222496", "title": "Foggia Calcio 1999-2000", "text": "La stagione.\nFranco Sensi, azionista di maggioranza fin dal 22 gennaio 1999, medita l'abbandono ma in seguito decide di continuare la gestione, acquisisce dal tribunale di Foggia il restante 33% delle azioni e incarica con grande ritardo il digg\u00ec Mauro Meluso di programmare la riscossa del Foggia. In panchina viene chiamato il toscano Braglia, si cerca di allestire una squadra in linea con le ambizioni e la nuova, ostica categoria. I rapporti con il sindaco Paolo Agostinacchio si deteriorano e a settembre il primo cittadino rassegna polemiche dimissioni: a fine ottobre sar\u00e0 l'avvocato Nazzaro a succedergli nella carica di presidente. In mezzo c'\u00e8 sempre il Foggia, staccato dal Messina per la leadership del girone ed in lotta per la seconda posizione in vista della lotteria dei play-off, che verranno persi contro l'."}
{"id": "4222497", "revid": "659685", "url": "https://it.wikipedia.org/wiki?curid=4222497", "title": "John Shimkus", "text": "Biografia.\nDi discendenze lituane, Shimkus si dedic\u00f2 alla politica subito dopo gli studi e il servizio militare. In seguito all'adesione al Partito Repubblicano venne eletto per alcuni incarichi a livello locale, finch\u00e9 nel 1992 vinse la nomination per un seggio alla Camera dei Rappresentanti, all'epoca occupato dal democratico Richard Durbin. Shimkus venne sconfitto da Durbin con un largo margine di scarto, ma quattro anni dopo Durbin lasci\u00f2 il seggio per concorrere al Senato e Shimkus si ricandid\u00f2, venendo eletto per pochi voti.\nShimkus tuttavia venne rieletto facilmente per altri due mandati; nel 2002 il suo distretto congressuale venne riconfigurato e si ritrov\u00f2 a concorrere per la rielezione contro un suo collega deputato, il democratico David Phelps. Il nuovo distretto infatti comprendeva parti di entrambi i loro vecchi distretti, ma Shimkus riusc\u00ec a prevalere su Phelps e venne rieletto. Dopo questa vittoria Shimkus venne rieletto piuttosto facilmente, finch\u00e9 nel 2020 annunci\u00f2 la propria intenzione di abbandonare il Congresso lasciando il seggio da deputato dopo ventiquattro anni.\nSposato dal 1987, ha tre figli."}
{"id": "4222502", "revid": "1345938", "url": "https://it.wikipedia.org/wiki?curid=4222502", "title": "Transazione atomica", "text": "Un'operazione atomica, in informatica, consiste in un'operazione di esecuzione indivisibile dal punto di vista logico. \nIn generale, un'operazione si dice atomica se \u00e8 indivisibile, ovvero se nessun'altra operazione pu\u00f2 cominciare prima che la prima sia finita, e quindi non pu\u00f2 esserci interleaving. Il risultato di quella operazione \u00e8 sempre lo stesso se parte dalle stesse condizioni iniziali.\nEsecuzione atomica nelle basi di dati.\nLe operazioni atomiche sono tipiche dei DBMS e la propriet\u00e0 di \"atomicit\u00e0\" \u00e8 infatti la prima delle propriet\u00e0 ACID delle basi di dati.\nUna simile caratteristica esiste per permettere la corretta esecuzione di operazioni concorrenti o correlate ed \u00e8 garantita dal DBMS che, quando trasforma le operazioni richieste in un linguaggio di alto livello in operazioni elementari di basso livello, le raggruppa in transazioni atomiche.\nUna transazione atomica \u00e8 costituita dal seguente schema:\nIn pratica si eseguono i vari punti che compongono la transazione e successivamente si verifica se si \u00e8 verificato qualche errore o conflitto. Se la transazione \u00e8 andata a buon fine la si rende effettiva (commit) altrimenti la si annulla nella sua totalit\u00e0 riportando il sistema, operazione per operazione, allo stato iniziale (rollback).\nEsempio.\nPer meglio comprendere l'utilit\u00e0 di una transazione atomica occorre procedere con un esempio esterno alle basi di dati.\nSi immagini un'operazione bancaria effettuata su una base di dati dove un soggetto \"A\" deve versare dei soldi sul conto corrente di un altro soggetto \"B\" e chiamiamola \"versamento\".\nUn'operazione del genere consisterebbe in:\nOra immaginiamo che il conto corrente di \"B\" non dovesse esistere e che quindi durante l'esecuzione della sotto-operazione \"2\" dell'operazione di \"versamento\" si dovesse verificare un errore.\nQuello che accadrebbe \u00e8 che:\nQuindi, in sintesi, la propriet\u00e0 di atomicit\u00e0, quando c'\u00e8, garantisce la corretta esecuzione di operazioni multiple ma logicamente correlate perch\u00e9 le riferisce ad un'operazione unica ed indivisibile.\nIl problema mostrato non si verificherebbe direttamente implementando l'operazione di \"versamento\" in un linguaggio di alto livello quale SQL ma si verificherebbe durante la sua effettiva esecuzione da parte del DBMS che la scomporrebbe in molte sotto-operazioni elementari passibili di errore o conflitto con altri comandi."}
{"id": "4222503", "revid": "767487", "url": "https://it.wikipedia.org/wiki?curid=4222503", "title": "I vendicatori della notte", "text": "I vendicatori della notte (\"Young Warriors\") \u00e8 un film statunitense del 1983 diretto da Lawrence David Foldes.\n\u00c8 un film d'azione con Ernest Borgnine, Richard Roundtree e Lynda Day George. \u00c8 incentrato su un gruppo di ragazzi che si improvvisano vigilanti e giustizieri dopo la violenza carnale e l'omicidio di una donna. \u00c8 noto anche con il titolo The Graduates of Malibu High.\nProduzione.\nIl film, diretto da Lawrence David Foldes su una sceneggiatura di Russell W. Colgin e Lawrence David Foldes, fu prodotto da Victoria Paige Meyerink per la Star Cinema.\nDistribuzione.\nIl film fu distribuito negli Stati Uniti dal 28 agosto 1983 al cinema dalla Cannon Film Distributors e per l'home video dalla MGM Home Video.\nAlcune delle uscite internazionali sono state:\nPromozione.\nLa tagline \u00e8: \"Meet the Ultimate Weapon in the Fight Against Crime\".\nCritica.\nSecondo il Morandini \"pur rispecchiando un groviglio di fenomeni e di problemi reali della societ\u00e0 americana, \u00e8 un film indigesto per lo schematismo dei personaggi, il ricorso ai pi\u00f9 vieti stereotipi del cinema d'azione violenta, la mancanza di finezza, la clamorosa inverosimiglianza\". Secondo Leonard Maltin \u00e8 un \"film d'exploitation violento ma onesto\" in cui appaiono molti figli di noti attori."}
{"id": "4222505", "revid": "46931", "url": "https://it.wikipedia.org/wiki?curid=4222505", "title": "Young Warriors", "text": ""}
{"id": "4222506", "revid": "46931", "url": "https://it.wikipedia.org/wiki?curid=4222506", "title": "The Graduates of Malibu High", "text": ""}
{"id": "4222508", "revid": "182193", "url": "https://it.wikipedia.org/wiki?curid=4222508", "title": "Fokker Fellowship", "text": ""}
{"id": "4222510", "revid": "2110845", "url": "https://it.wikipedia.org/wiki?curid=4222510", "title": "Jacques Berenguer", "text": "Biografia.\nL'arrivo a Roma.\nMalavitoso di alto livello, ricercato dalle polizie di mezzo mondo sin dagli anni sessanta, Berenguer fece il suo arrivo a Roma nel 1971. Accusato dell'omicidio di una prostituta e sospettato nel 1972 di aver ucciso con quattro colpi di pistola il pregiudicato tunisino Gaspard Orland, ritrovato poi fuori dai cancelli dell'ospedale San Giovanni, \u00e8 costretto alla fuga dalla capitale.\nArrestato a Genova, nel 1973, inscen\u00f2 una protesta di 96 ore sul tetto del carcere per sollecitare la concessione della libert\u00e0 provvisoria. Liberato, in quello stesso anno, si trasferisce di nuovo a Roma dove giunse con la notoriet\u00e0 di un grande malavitoso e riusc\u00ec a introdursi ben presto nella malavita capitolina, prendendo contatti con i pi\u00f9 noti criminali della citt\u00e0. In particolare, per\u00f2, Berenguer strinse amicizia con l'altro marsigliese Albert Bergamelli e con il bresciano Maffeo Bellicini con i quali mise in piedi un gruppo criminale conosciuto come la banda delle tre B e, pi\u00f9 tardi, come il Clan dei marsigliesi.\nIl Clan dei marsigliesi.\nSpecializzati inizialmente in rapine a mano armata e nel traffico di stupefacenti, attraverso una serie di sequestri di persona, la banda diventer\u00e0 un'autentica industria del crimine.\nIl 22 febbraio del 1975, si resero responsabili di una rapina all'interno dell'ufficio postale di Piazza dei Caprettari a Roma risoltosi con un magro bottino di sole 400.000 lire e con l'uccisione dell'agente Giuseppe Marchisella.\nL'ascesa dei Marsigliesi raggiunse i massimi livelli attraverso una serie di sequestri di persona che frutteranno loro un bottino totale di circa 4 miliardi. Il 13 marzo 1975, rapiscono Gianni Bulgari, erede di una delle pi\u00f9 famose gioiellerie del mondo, che verr\u00e0 rilasciato dopo un mese di prigionia dietro il pagamento di un riscatto.\nTra il giugno e l'ottobre del 1975 sequestrano l'imprenditore Amedeo Maria Ortolani e il \"re del caff\u00e8\" Alfredo Danesi, entrambi rilasciati, rispettivamente, dopo undici e venti giorni sempre dietro pagamento di un riscatto.\nGrazie all'inchiesta portata avanti dal magistrato romano Vittorio Occorsio, le serie di reati della banda venne interrotta con gli arresti, da parte delle forze dell'ordine, dei pi\u00f9 importanti boss.\nBerenguer riusc\u00ec a fuggire a New York dove venne poi catturato nel 1980 ed estradato in Italia.\nIl 25 febbraio del 1981, per la rapina di piazza dei Caprettari, venne condannato all'ergastolo e gioc\u00f2 la strada della semi-infermit\u00e0 mentale. Nonostante la perizia del criminologo Aldo Semerari, rest\u00f2 comunque in carcere mettendo fine alla propria attivit\u00e0 criminale. Venne poi ucciso, nel 1988, nel carcere di Nizza."}
{"id": "4222511", "revid": "106908", "url": "https://it.wikipedia.org/wiki?curid=4222511", "title": "MP3008", "text": ""}
{"id": "4222515", "revid": "287204", "url": "https://it.wikipedia.org/wiki?curid=4222515", "title": "Berck Basket Club", "text": "Il Berck Basket Club \u00e8 una societ\u00e0 cestistica avente sede a Berck, in Francia. Fondata nel 1929 come \"Association Sportive de Berck\", nel 1975 assunse la denominazione attuale. Gioca nel campionato francese."}
{"id": "4222516", "revid": "4711", "url": "https://it.wikipedia.org/wiki?curid=4222516", "title": "AS Berck", "text": ""}
{"id": "4222518", "revid": "2010557", "url": "https://it.wikipedia.org/wiki?curid=4222518", "title": "Gennaro Manna (scrittore)", "text": "Biografia.\nNato in Abruzzo, vinse il Premio Grinzane Cavour nel 1982. Scrisse romanzi, saggi e poesie (uscite in una raccolta postuma).\nScrittore cattolico di spiccata attivit\u00e0 intellettuale e fervida immaginazione caratteristiche che hanno fatto s\u00ec che le sue opere fossero tradotte in molte lingue. La sua arte e le sue soluzioni narrative sono cos\u00ec diffuse nel mondo intero, ove studiosi e professori francesi ed inglesi, inoltre in diverse universit\u00e0 americane, l'intera sua opera letteraria continua tutt'oggi ad essere motivo di studio e pubblicazioni.\nOgni libro che ha scritto ha ricevuto premi: dal premio Basilicata al Grinzane (prima edizione), dove il suo libro \"La casa di Napoli\", liberamente ispirato alla vita del filosofo Benedetto Croce, vinse la competizione internazionale, votato da tutti gli studenti dei licei italiani, mentre per l'estero fu votato Michael Crichton (1942\u20132008) che \u00e8 stato uno scrittore, regista e produttore cinematografico statunitense.\nGennaro Manna ha collaborato e scritto per innumerevoli testate giornalistiche nazionali (\"Il Tempo\", \"La Discussione\", \"L'Osservatore Romano\"), curando la terza pagina della cultura ed inoltre ricordiamo diversi sceneggiati televisivi tra cui spicca \"Lasciare la terra\" dove cur\u00f2 soggetto e sceneggiatura.\nLa famiglia lo ricorda con amore profondo ed il legame con l'uomo naturale che a lui interessava di pi\u00f9 \u00e8 sempre pi\u00f9 vivo.\nContinuano la sua arte, nello scrivere, le figlie Anna di particolare sensibilit\u00e0 poetica anche lei pluripremiata ed Elisa responsabile delle politiche culturali per il Censis, figura di riferimento internazionale come esperta di media e tv.\nRecentemente il Sindaco del suo paese natale abruzzese, gli ha intitolato una piazza a Tocco da Casauria."}
{"id": "4222525", "revid": "31886", "url": "https://it.wikipedia.org/wiki?curid=4222525", "title": "Agostino Silva", "text": "Era figlio di Francesco Silva, stuccatore del XVII secolo, e intraprese quindi la carriera del padre seguendolo anche nelle sue trasferte a Roma dove prosegu\u00ec la sua formazione nella bottega di Alessandro Algardi, noto scultore di altari e di statue al servizio dei Papi.\nInizi\u00f2 ad operare nell'ambito del Ticino e dell'Insubria, prima per la famiglia Odescalchi realizzando la loro cappella gentilizia nella distrutta chiesa di San Giovanni Pedemonte a Como nel 1661 e poi un camino nel palazzo di Como, mentre a Mendrisio realizz\u00f2 un imponente altare in marmo nella \"cappella di San Carlo Borromeo\" nella Chiesa di Santa Maria in Borgo (1662-1663).\nCol tempo si and\u00f2 affermando come autore di grandi altari e di scene sacre con statue a tutto tondo.\nDal 1666 al 1669 oper\u00f2 nel Duomo di Como mentre nel biennio 1668-1669 fu stuccatore nel Santuario di Santa Maria dei Miracoli a Morbio Inferiore dove realizz\u00f2 un altare in stucco con colonne in marmo d'Arzo e statue raffiguranti la \"Carit\u00e0\" e le allegorie dei Santi Pietro e Paolo nella cappella intitolata sempre a questi due santi, mentre nella \"Cappella di San Giuseppe\" realizz\u00f2 un altro altare in stucco con colonne e lesene in marmo bianco e due statue una di \"San Francesco d'Assisi\" e una di \"Sant'Antonio di Padova\", anteriori al 1665.\nNegli anni successivi oper\u00f2 in Umbria e in Italia Centrale dove esegu\u00ec nel 1670 gli stucchi dell\"'altare della Madonna del Rosario\" (gi\u00e0 di San Nicol\u00f2) e dell'\"altare di San Felice\" presso il Duomo di Spello mentre nel transetto destro realizz\u00f2 il complesso scultoreo dell'\"altare della Madonna di Loreto\" e nella navata destra rifece gli stucchi delle pareti della \"Cappella Baglioni\", detta anche \"Cappella Bella\", opera de \"il Pinturicchio\".\nNel 1672 si trovava nel Duomo di Assisi per diversi lavori come le \"statue di Profeti\", posizionate nei dieci altari laterali, gli stucchi dell'\"altare di San Francesco d'Assisi\", dell'\"altare dell'Immacolata Concezione\" e dell'\"altare del Crocifisso\".\nNel 1674 oper\u00f2 invece nel Duomo di Urbino.\nNel 1684 venne invitato dal principe Emanuele Filiberto di Savoia-Carignano a Torino per occuparsi della decorazione a stucco del Palazzo Carignano.\nImportanti invece le sue opere a due notevoli monumenti: Sacro Monte di Ossuccio e Santuario di Oropa, per quest'ultimo grazie all'invito sempre del principe Emanuele Filiberto.\nAl primo oper\u00f2 per un lungo periodo che va dal 1663 al 1688, insieme al figlio Francesco, realizzando diverse opere tra cui statue e terrecotte per le varie cappelle. Particolare menzione merita la decima cappella con la \"Crocifissione\" perch\u00e9 contiene ben trentacinque statue.\nPer il secondo fu autore di diverse altre statue per la \"cappella dell'Assunzione di Maria\".\nProsegu\u00ec la sua attivit\u00e0 sempre a Como nella \"chiesa di San Giuliano\" (1687 circa), nella \"chiesa delle monache di San Marco\" (1696), nella \"chiesa di San Giorgio\". Stucchi di Agostino Silva si trovano anche nell'oratorio dei Santi Carlo e Antonio, sito a Cavallasca."}
{"id": "4222532", "revid": "1776051", "url": "https://it.wikipedia.org/wiki?curid=4222532", "title": "The Great Darkness Saga", "text": "The Great Darkness Saga \u00e8 un arco narrativo a fumetti diviso in cinque numeri con protagonista la Legione dei Supereroi. Fu scritto da Paul Levitz con illustrazioni di Keith Giffen e Larry Mahlstedt. Pubblicata nel 1982, la storia comparve per la prima volta in \"Legione dei Super Eroi\" (vol. 2) nn. 290-294. \u00c8 una storia nota per la virtuale partecipazione di ogni Legionario vivente passato e presente fino al 1982, cos\u00ec come la maggior parte delle squadre loro alleate del XXX secolo, inclusa la Legione degli Eroi Sostituti, i Wanderers, gli Eroi di Lallor, e il rifugiato kryptoniano del XX secolo Dev-Em. Gli eroi si batterono contro un essere immensamente potente circondato dall'oscurit\u00e0, che infine si rivel\u00f2 essere l'antico padrone di Apokolips, Darkseid.\nTrama.\nNel XXX secolo, il cofondatore della Legione dei Super Eroi, Cosmic Boy, guid\u00f2 un gruppo di Legionari a investigare su alcuni attacchi al Museo delle Arti Mistiche e alla Torre di Londra, entrambi sulla Terra. Inclusi nella squadra vi erano il Superboy del XX secolo (il leggendario Superman da adolescente) e l'ultimo membro entrato nella squadra, Jacques Foccart, il nuovo Invisible Kid II. A ogni luogo furono attaccati da esseri di grande potere, entrambi circondati da oscurit\u00e0 e che fecero riferimento al fatto che erano servi del loro \"Maestro\", colui che controllava la \"Grande Oscurit\u00e0\". Con l'utilizzo di porte teletrasportanti, gli esseri fuggirono con due articoli rubati: una bacchetta magica dal museo e la spada Excalibur dalla Torre di Londra. Quando un terzo servo tent\u00f2 di rubare l'Orbo di Orthanax dall'Istituto di Fenomeni Parapsicologici di Talok VIII, fu catturato. Tuttavia, un quarto servo comparve in un altro luogo di teletrasporto e svan\u00ec con l'Orbo. Nella sua base d'operazione sconosciuta, il Maestro assorb\u00ec i poteri contenuti dentro ognuno degli artefatti rubati, mentre il servo catturato fu portato al quartier generale della Legione. Quando questo fu portato in prossimit\u00e0 di Danielle Foccart, all'epoca posseduta dall'intelligenza artificiale malvagia nota come Computo, l'attivit\u00e0 cerebrale di Danielle si appunt\u00ec. In effetti, il servo fece s\u00ec che Computo, al momento incosciente, avesse un incubo.\nAttraverso il test del DNA, Mon-El e Dream Girl determinarono che il servo catturato era un clone inanimato di Lydea Mallor, l'antenata di Shadow Lass e prima eroina di Talok VIII\n fatto di \"DNA-invertito\". Nel frattempo sul pianeta Avalon, il quarto servo liber\u00f2 l'immensamente potente Mordru, il mago pi\u00f9 potente dell'universo e probabilmente il nemico pi\u00f9 potente della Legione. Non appena Mordru stava per uccidere il servo, comparve il Maestro che lo sconfisse velocemente. Poco dopo, sul pianeta prigione di Takron-Galtos, i Legionari scoprirono che anche Time Trapper - un altro potente nemico della Legione - fu prosciugato delle sue abilit\u00e0 di manipolazione del tempo dal Maestro.\nLe abilit\u00e0 precognitive di Dream Girl le permisero di prevedere l'attacco dei servi a sua sorella, la strega nota come Strega Bianca, sul loro pianeta natale Naltor. Lei e una squadra di Legionari viaggiarono fino a Naltor e prevennero la cattura della Strega Bianca da parte dei Servi. Durante l'attacco, Invisible Kid ebbe l'opportunit\u00e0 di viaggiare attraverso uno dei portali teletrasportanti dei servi e port\u00f2 la battaglia direttamente al Maestro. Si confront\u00f2 con lui, che fu divertito dall'idea che il giovane eroe fosse cos\u00ec presuntuoso da sfidarlo. Il Maestro lo colp\u00ec con raggi d'energia dai suoi occhi, e lo riport\u00f2 su Naltor. Avendo visto il vero volto del Maestro, Invisible Kid fu terrorizzato a un livello cos\u00ec profondo che una parte dei suoi capelli neri divennero permanentemente bianchi.\nNel mezzo della crisi, la Legione tenne delle elezioni a lungo termine, in cui scelse Dream Girl come nuovo leader. La giovane guid\u00f2 una squadra di Legionari su Sorcerers' World, dove respinsero un attacco del Maestro e dei suoi numerosi servi. Mon-El si confront\u00f2 direttamente con il Maestro e lo riconobbe immediatamente, ma fu facilmente sconfitto. Il Maestro lesse la sua mente, e vide che Mon-El lo riconobbe perch\u00e9 fu l'unico di tutti i Legionari a passare mille anni nella Zona Fantasma, e in pi\u00f9 scopr\u00ec che il mondo natale di Mon-El era Daxam. Gli stregoni fecero un incantesimo inteso a proteggere la Legione dal Maestro, e sorprendentemente diedero vita a un bambino umanoide. Nel frattempo sulla Terra i tre fondatori della Legione (Cosmic Boy, Saturn Girl e Lightning Lad) scoprirono che due dei servi erano cloni di DNA-invertito di Superman e di uno dei Guardiani dell'Universo. Scioccati dal fatto che il Maestro era in grado di clonare e sfruttare il potere di due degli esseri pi\u00f9 potenti nella storia, i fondatori inviarono subito l'allarme, chiamando in azione tutte le riserve della Legione.\nI Legionari riuscirono a scoprire qual era il mondo natale del Maestro. Ingaggiando una battaglia con i Servi, Wildfire distrusse il clone del Guardiano, mentre Element Lad espose il clone di Superman alla kryptonite gialla, permettendo a Timber Wolf di distruggerlo. Dopo di ci\u00f2, Brainiac 5 riconobbe il mondo del Maestro, e fu cos\u00ec in grado di dedurre la sua vera identit\u00e0; nel frattempo, il Maestro era in viaggio per Daxam. Avendo assorbito i poteri di Mordru, del Time Trapper e di altri esseri con poteri simili, egli traspose Daxam con il suo pianeta. Di conseguenza, tutti i tre miliardi di nativi Daxamiti ottennero i poteri di Superman o Mon-El, e caddero tutti sotto la schiavit\u00f9 del Maestro, determinato infine a conquistare l'intero universo. Su comando del criminale, i Daxamiti utilizzarono i loro poteri per riconfigurare fisicamente il pianeta al fine di scolpire l'immagine stessa del Maestro: l'antico tiranno dei Nuovi Dei, Darkseid.\nBrainiac 5 fu l'unico Legionario a essere a conoscenza del pianeta natale di Darkseid, Apokolips. Egli avvert\u00ec Dream Girl e invi\u00f2 un secondo allarme a tutti i super alleati della Legione, inclusa la Legione degli Eroi Sostituti e Supergirl, che risiedeva nel XX secolo. In tutto il territorio dei Pianeti Uniti, l'agente dell'Intelligence Kryptoniano Dev-Em, gli Eroi di Lallor, i Wanderers, gli Eroi Sostituti e i Legionari furono tutti impegnati a combattere l'attacco e il massacro dei Daxamiti. Su Takron-Galtos, un Chamaleon Boy abbatt\u00e9 un attacco da parte di un bambino daxamita utilizzando il judo e lanciandolo in una cella con Validus, la misteriosa creatura infantile che era il membro pi\u00f9 potente dei Fatal Five.\nMentre il bambino umanoide inesplicabilmente invecchiava a una velocit\u00e0 impressionante, la Strega Bianca fece un incantesimo per trasportare la gente di Daxam su Apokolips e viceversa, e per fare ci\u00f2 fu aiutata da una potente entit\u00e0 sconosciuta. Quando Darkseid tent\u00f2 di prendersi il bambino, questo complet\u00f2 il processo d'invecchiamento e si rivel\u00f2 essere Izaya l'antico nemico di Darkseid, l'Altopadre dei Nuovi Dei dal pianeta Nuova Genesi (e anche l'entit\u00e0 che aiut\u00f2 la Strega Bianca). L'Altopadre trasform\u00f2 l'ultimo servo rimanente in un perfetto clone del figlio di Darkseid, Orion, che era un giorno destinato a uccidere suo padre. Prima di svanire nel nulla, l'Altopadre convoc\u00f2 Superboy e Supergirl sul campo di battaglia su Apokolips, e permise ai due cugini di mantenere i loro poteri al massimo sotto un sole rosso. Darkseid distrusse il clone di Orion e invi\u00f2 Superboy nel XX secolo. Quindi cominci\u00f2 a preoccuparsi, perch\u00e9 la battaglia contro Supergirl e i Legionari gli stava facendo perdere il controllo mentale sui Daxamiti, che incominciarono a farsi strada verso il pianeta. Capendo che non poteva vedersela da solo contro tre miliardi di Daxamiti, Darkseid si dichiar\u00f2 sconfitto e scomparve, portando Apokolips con lui. Prima di andarsene disse ai Legionari di aver lasciato loro la \"maledizione dell'oscurit\u00e0\" che li avrebbe distrutti dall'interno, e promettendo che \"il pi\u00f9 puro di voi sar\u00e0 il primo ad andarsene\". Dopo la crisi, la Strega Bianca fu ammessa nella Legione, mentre Light Lass decise di andarsene.\nEpilogo.\nMesi dopo, Saturn Girl, incinta, ebbe le doglie sul satellite ospedale Medicus One, preparandosi a dare alla luce il bambino che ebbe con Lightning Lad. Durante la consegna, il satellite fu misteriosamente avvolta nell'oscurit\u00e0, ma Saturn Girl diede lo stesso vita a un maschietto sano e in forma. Fu entusiasta ma anche leggermente sorpresa, perch\u00e9 durante la gravidanza pens\u00f2 occasionalmente di aver avvertito i pensieri di due cervelli. Sconosciuto a tutti, ci fu un secondo bambino. Durante la nascita, Darkseid rap\u00ec in segreto il piccolo e utilizz\u00f2 il suo potere per trasformarlo radicalmente e lo invi\u00f2 nel passato, dove incontr\u00f2 la Legione nei panni di Validus, irriconoscibile ai suoi genitori e a chiunque altro. Cos\u00ec, Darkseid dichiar\u00f2 trionfante che la sua maledizione si era realizzata.\nContinuit\u00e0.\nDopo gli eventi di \"Ora Zero\", questa storia e tutte quelle precedenti all'ottobre 1994 furono cancellate da questa continuit\u00e0. Eppure, una nuova incarnazione della Legione originale fu introdotta nel 2007, nella storia \"The Lightning Saga\", presente nei fumetti \"Justice League of America\" e \"Justice Society of America\". Lo scrittore della DC Geoff Johns afferm\u00f2 pi\u00f9 avanti che questa incarnazione della Legione condivideva la stessa storia della Legione originale durante gli eventi di \"Crisi sulle Terre infinite\", inclusi gli eventi di \"The Great Darkness Saga\". In pi\u00f9, quando la DC rilasci\u00f2 la versione post-\"Crisi infinita\" delle origini di Darkseid nel 2008, \"The Great Darkness Saga\" fu elencata come una delle \"storie essenziali\" del personaggio, suggerendo fortemente che gli eventi di questa storia furono inclusi nella continuit\u00e0 post-\"Crisi Infinita\". In aggiunta, ci fu una storia successiva della Legione a cui ci si rifer\u00ec esplicitamente come \"The Great Darkness Saga\" in generale, e in particolare della vittoria di Darkseid su Mordru (sul pianeta Avalon).\nValidus e gli altri membri dei Fatal Five furono tra i criminali presenti nell'incarnazione della Legione dei Supercriminali di Superboy-Prime, come visto nella miniserie \"\". Tuttavia, Garridan Ranzz (il piccolo rapito da Darkseid nella continuit\u00e0 originale) fu recentemente descritto come un bimbo che vive con i suoi genitori, Saturn Girl e Lightning Lad, e il suo fratello gemello Graym. Cos\u00ec, sembr\u00f2 che Validus e Garridan non furono la stessa persona nella continuit\u00e0 corrente.\nNon \u00e8 ancora chiaro quale sia stato l'effetto (se c'\u00e8 stato) del rinnovamento post-\"Flashpoint/The New 52\" su questa storia. Tuttavia, la storia compare ancora fermamente all'interno di questa continuit\u00e0. In una recente storia della Legione in \"New 52\", un ufficiale daxamita rimarcato dalla popolazione del suo mondo come \"uno che ancora piange il modo in cui Darkseid utilizz\u00f2 la violenza\", \u00e8 un evidente riferimento agli eventi di \"The Great Darkness Saga\".\nEdizioni in raccolta.\nLa storia fu raccolta nel volume \"Legion of Super-Heroes: The Great Darkness Saga\". Stampato per la prima volta nel 1989, include sette pagine di prologo dal n. 287 e dal prologo presente in \"Annual\" n. 3, e una replica di un poster della squadra dell'epoca.\nUna versione \"Deluxe Edition\" con copertina rigida fu pubblicata nel novembre 2010, includendo numeri precedenti e successivi alla \"Saga\" (dal n. 284 al n. 296 e \"Annual\" n. 1), ma escludendo l'epilogo e il poster. La copertina rigida include anche il copione della prima parte e i disegni dei personaggi fatti da Giffen."}
{"id": "4222536", "revid": "339392", "url": "https://it.wikipedia.org/wiki?curid=4222536", "title": "Aero Drome", "text": ""}
{"id": "4222539", "revid": "339392", "url": "https://it.wikipedia.org/wiki?curid=4222539", "title": "Area Donga", "text": ""}
{"id": "4222540", "revid": "339392", "url": "https://it.wikipedia.org/wiki?curid=4222540", "title": "Area G", "text": ""}
{"id": "4222541", "revid": "729019", "url": "https://it.wikipedia.org/wiki?curid=4222541", "title": "Nello Brambilla", "text": "Pilota delle specialit\u00e0 bombardamento, partecip\u00f2 alla Guerra civile spagnola dove fu decorato con la Medaglia d'argento al valor militare. Si distinse particolarmente durante la seconda guerra mondiale, come comandante del 99\u00ba Gruppo B.T. del 43\u00ba Stormo, e fu decorato di Medaglia d'oro al valor militare alla memoria.\nBiografia.\nNacque a Fontanella, frazione del comune di Roccabianca, il 14 luglio 1906. \nDopo il diploma intraprese la carriera militare nella Regia Aeronautica e nel 1926 fu ammesso a frequentare la Regia Accademia Aeronautica di Caserta, Corso Drago. Nel giugno 1928 ottenne il brevetto di pilota militare e dopo alcuni mesi fu nominato sottotenente pilota. Assegnato ad un reparto aereo da bombardamento di stanza in Piemonte, fu promosso prima tenente e poi capitano.\nNel 1937-1938 partecip\u00f2 alla guerra civile spagnola, a fianco dei Nazionalisti guidati dal generale Francisco Franco. Durante la sua permanenza in terra iberica fu comandante della 230\u00aa Squadriglia, inquadrata nei reparti dell'Aviazione Legionaria, equipaggiata con i nuovi bimotori Fiat B.R.20 Cicogna, che qui ebbero il loro esordio bellico. Tale unit\u00e0 era inquadrata nel 35\u00ba Gruppo Autonomo da Bombardamento Veloce al comando del tenente colonnello Sergio Lalatta. Durante il ciclo operativo (aprile 1937-febbraio 1938) per il coraggio dimostrato in combattimento fu decorato con una medaglia d'argento al valor militare, consegnatagli dal Duca di Torino.\nAl rientro in Italia fu assegnato al 7\u00ba Stormo Bombardamento Terrestre, e nel marzo 1939 fu promosso maggiore per meriti straordinari. Dopo l'entrata in guerra dell'Italia, avvenuta il 10 giugno 1940, svolse incarichi presso lo Stato maggiore della 4\u00aa Divisione da bombardamento \"Drago\", al comando del generale di divisione aerea Attilio Matricardi. Nel mese di agosto part\u00ec per il Belgio in qualit\u00e0 dirigente di una sezione dell'Ufficio Operazioni del Comando del Corpo Aereo Italiano, agli ordini del generale Rino Corso Fougier. Diresse alcune azioni belliche sul Canale della Manica nell'ambito della battaglia d'Inghilterra, condotte dai bombardieri BR.20M del 13\u00ba e 43\u00ba Stormo Bombardamento Terrestre.\nRientrato in Italia il 10 gennaio 1941 gli fu affidato il comando del 99\u00ba Gruppo del 43\u00ba Stormo da bombardamento, con il quale prese parte ai combattimenti aerei sul fronte jugoslavo, e quindi fu brevemente rischierato in Cirenaica. Ritornato a Lonate Pozzolo il 18 aprile, il 99\u00ba Gruppo fu trasferito sull'aeroporto di Gerbini, in Sicilia il 7 maggio successivo. Da Gerbini il reparto comp\u00ec missioni di bombardamento notturno su Malta, ed in particolare sul porto di La Valletta, e nel mese di giugno fu promosso Tenente colonnello.\nLa sera del 5 agosto 1941 decoll\u00f2 da Gerbini, insieme all'intero Stormo, a bordo di un BR.20M della 242\u00aa Squadriglia per compiere un bombardamento notturno sul porto di La Valletta. Mentre si avvicinava a Malta il suo aereo fu intercettato ed abbattuto da un caccia notturno Hawker Hurricane della Malta Night Fighter Unit pilotato dal Pilot Officer David Usher Barnwell. Tra i membri dell'equipaggio non vi furono superstiti.\nDecorato con la Medaglia d'oro al valor militare alla memoria, la citt\u00e0 di Parma gli ha intitolato una strada trasversale di via Montebello, nel quartiere Cittadella."}
{"id": "4222542", "revid": "4252", "url": "https://it.wikipedia.org/wiki?curid=4222542", "title": "Saverio Del Giudice", "text": "Biografia.\nAppartenente alla nobilt\u00e0 teatina, nacque da Giovan Battista e Virginia Marony Montagnes (nobile spagnola). Studi\u00f2 a Roma nel Collegio Clementino.\nCome poeta fu vice custode della Colonia Tegea col nome di Olasco Panacheo. La Colonia dell'Accademia dell'Arcadia romana venne fondata il 7 marzo 1720 da Federico Valignani e un gruppo di notabili teatini, con il motto: \"Matris nomina servat\".\nCome storico si conserva presso la Biblioteca Provinciale di Chieti il suo manoscritto \u201c \"Memorie istoriche antiche, moderne, sacre e profane, dei popoli Marrucini e di Chieti loro Metropoli\" \u201c. Il volume \u00e8 diviso in tre parti : Chieti antica, Chieti moderna, Chieti sacra.\nBibliografia.\nFausto De Sanctis. Casalincontrada. Ricostruzione storico-cronologica, Chieti, Vecchio Faggio Editore, 1989, pagg. 94-96"}
{"id": "4222559", "revid": "125549310", "url": "https://it.wikipedia.org/wiki?curid=4222559", "title": "Ferruccio Parazzoli", "text": "Biografia.\nFerruccio Parazzoli, nato a Roma nel 1935, vive a Milano. Lavora nell'editoria dove \u00e8 stato a contatto con i maggiori autori del '900 e dove ha diretto per dieci anni gli Oscar Mondadori. \u00c8 autore di numerosi romanzi, saggi, racconti, vincitori dei pi\u00f9 importanti premi letterari nazionali e finalista al Premio Campiello (1977 e 1982) e al Premio Strega (1985 e 2017).\nNel 1991 \u00e8 risultato vincitore al Premio Letterario Basilicata con \"Il barista \u00e8 sempre pallido\".\nCon il romanzo ucronico \"1994 - La nudit\u00e0 e la spada\" (1990) immagina di scrivere nel 2015, dopo un ventennio dal fatto cruciale di fine millennio: la fine cruenta del cristianesimo a causa di un colpo di Stato avvenuto nel 1994."}
{"id": "4222561", "revid": "1714743", "url": "https://it.wikipedia.org/wiki?curid=4222561", "title": "Baldassarre di Meclemburgo", "text": "Era il quarto figlio di Enrico IV di Meclemburgo-Schwerin e della di lui consorte Dorotea di Brandeburgo.\nBiografia.\nGi\u00e0 maggiorenne, egli scelse la carriera ecclesiastica. Negli anni fra il 1471 e 1474 divenne coadiutore del vescovo di Hildesheim e dal 1474 al 1479 amministratore apostolico della diocesi di Schwerin. Non molto soddisfatto di come erano andate le cose, torn\u00f2 allo stato laicale. Il 13 gennaio 1480 vi fu un accordo di spartizione, con la mediazione delle madre, tra lui ed il fratello Magnus II. Il fratello Alberto VI ottenne una grossa parte del principato di Werle, mentre a Baldassarre e Magnus rimase l'amministrazione della rimanente parte del Meclemburgo. Dopo la morte del fratello Magnus, egli amministr\u00f2 il Paese insieme ai suoi nipoti, senza ottenerne sensibili vantaggi. Mor\u00ec a Wismar nel 1507 e la sua salma venne inumata nel monastero di Bad Doberaner.\nMatrimonio.\nNel 1487 spos\u00f2 Margherita di Pomerania, figlia di Eric II di Pomerania-Wolgast, ma la coppia non ebbe discendenti.\nOnorificenze.\nNel 1479, nella Basilica del Santo Sepolcro a Gerusalemme, venne insignito del titolo di cavaliere dell'Ordine equestre del Santo Sepolcro di Gerusalemme."}
{"id": "4222565", "revid": "149466", "url": "https://it.wikipedia.org/wiki?curid=4222565", "title": "Carlo di Francia (1446-1472)", "text": ""}
{"id": "4222567", "revid": "158913", "url": "https://it.wikipedia.org/wiki?curid=4222567", "title": "Vittorio Saltini", "text": "Autore di recensioni sull'\"Espresso\" fra gli anni '60 e '80, ha vissuto a Roma e insegnato alla Sapienza.\n\u00c8 stato docente di filosofia estetica presso l'Universit\u00e0 di Sassari. Attualmente, essendosi ritirato dall'universit\u00e0, vive nella sua citt\u00e0 natale, Lucca."}
{"id": "4222569", "revid": "486946", "url": "https://it.wikipedia.org/wiki?curid=4222569", "title": "Modernismo spagnolo", "text": ""}
{"id": "4222573", "revid": "181286", "url": "https://it.wikipedia.org/wiki?curid=4222573", "title": "Talmone Torino 1958-1959", "text": ""}
{"id": "4222577", "revid": "1776051", "url": "https://it.wikipedia.org/wiki?curid=4222577", "title": "Conclusion of an Age", "text": "Conclusion of an Age \u00e8 il primo album in studio dei Sylosis, pubblicato il 24 ottobre 2008."}
{"id": "4222579", "revid": "181286", "url": "https://it.wikipedia.org/wiki?curid=4222579", "title": "Unione Sportiva Triestina Calcio 1958-1959", "text": ""}
{"id": "4222580", "revid": "1522738", "url": "https://it.wikipedia.org/wiki?curid=4222580", "title": "Avalon (DC Comics)", "text": "Avalon \u00e8 il nome di due luoghi immaginari dell'Universo DC. Entrambi furono ispirati alla mitica Avalon delle leggende Arturiane.\nAvalon originale.\nCome nella leggenda, Avalon \u00e8 una mistica isola paradisiaca. Nella serie \"Madame Xanadu\", della Vertigo Comics, \u00e8 descritto che non esiste (o non \u00e8 accessibile) nella Britannia del VI secolo. L'isola \u00e8 comandata dalla strega immortale Vivenne, la Dama del Lago, sorella di Nimue e Morgana le Fey.\nQuando Morgana fu esiliata dal suo popolo, gli Anziani, per essersi mischiata con i mortali (pi\u00f9 specificatamente con l'Alto Re Uther Pendragon e la sua famiglia), Vivienne diede il suo santuario ad Avalon. Cos\u00ec, Moragana fu sempre legata all'isola nelle leggende e Avalon si pot\u00e9 vedere solo da lontano, rendendo difficile comprendere quante delle storie sono vere nell'Universo DC. Visibilmente, \u00e8 molto somigliante a Glastonbury Tor, un'area nel Somerset, in Inghilterra spesso paragonata ad Avalon nel folklore locale.\nDopo la climatica Battaglia di Camlann che termin\u00f2 il suo regno, Re Art\u00f9 fu portato su Avalon per essere guarito da un gruppo di regine e streghe, Nimue inclusa. Tuttavia, nella serie \"Demon Knights\", Nimue abbandon\u00f2 la nave per ritrovare la spada Excalibur prima che potesse perdersi nel mondo. Art\u00f9 rimase su Avalon sotto un sonno incantato, destinato un giorno a ritornare.\nIn \"The Books of Magic\", \"Avalon\" \u00e8 uno dei nomi dato al reame di Faerie, indicando che l'isola poteva esistere dentro di questa o che le due potevano essere la stessa cosa. Durante la sua visita a Faerie, Timothy Hunter incontr\u00f2 Re Art\u00f9 addormentato in una caverna sorvegliato da un gigante e Thomas the Rhymer. Thomas afferm\u00f2 che Art\u00f9 \"dormiva su Avalon e dormiva qui\". Spiegato ci\u00f2, la mistica natura di Fearie si rivel\u00f2 per ci\u00f2 che era, e questa figura dormiente del re, rappresent\u00f2 sia Art\u00f9 che gli altri leggendari eroi destinati a tornare, come Brian Boru.\nSeconda Avalon.\nAvalon \u00e8 un pianeta immaginario nel XXX secolo dell'Universo DC, chiamato cos\u00ec in riferimento all'isola leggendaria. Governata da un re servito dai cavalieri che portavano armi modellate come rami di quercia, il pianeta esistette in uno stadio medievale della tecnologia.\nLe regole del re sono contrastate da un mago che si autonomin\u00f2 \"Lord Romdur\", che si scopr\u00ec poi essere Mordru sotto false spoglie. La Legione dei Super-Eroi visit\u00f2 il pianeta, dove Star Boy utilizz\u00f2 il suo potere di induzione di massa per far collassare il castello di Mordru seppellendolo vivo. Il mago vi rimase fino a quando non fu liberato da Darkseid.\nAltre versioni.\nNella miniserie \"Camelot 3000\", Re Art\u00f9 \u00e8 esplicitamente mostrato mentre dorme sotto Glastonbury Tor, secondo la tradizione in cui questo luogo \u00e8 Avalon."}
{"id": "4222589", "revid": "891358", "url": "https://it.wikipedia.org/wiki?curid=4222589", "title": "Adri\u00e1n Gu\u013ea", "text": "Carriera.\nDopo aver passato due stagioi al Viktoria Pilsen, il 7 giugno, firma un contratto con i polacchi del Wis\u0142a Krak\u00f3w."}
{"id": "4222590", "revid": "767487", "url": "https://it.wikipedia.org/wiki?curid=4222590", "title": "Giuseppe Ottina", "text": "Carriera.\nNato nel Canavese, cominci\u00f2 la carriera da allenatore in Sud America, dove lavor\u00f2 in Bolivia, Cile e Per\u00f9. Nel 1954 divenne allenatore del Santos, dove lanci\u00f2 Pepe. Venne esonerato nel maggio dello stesso anno dopo quattro sconfitte in quattro partite nel Torneo Rio-San Paolo\nNel 1955 divenne allenatore del Novara in Serie A, dove arriv\u00f2 con la fama di specialista della preparazione fisica. Fu sostituito da Severino Feruglio alla ventiduesima giornata, con la squadra al terzultimo posto in classifica. Divenne poco dopo osservatore del Torino, che ne sfrutt\u00f2 la grande conoscenza del calcio sudamericano.\nNel 1958 divenne allenatore del Casale, e anche l\u00ec fu presto sostituito."}
{"id": "4222592", "revid": "767487", "url": "https://it.wikipedia.org/wiki?curid=4222592", "title": "Stolen Goods (film 1924)", "text": "Stolen Goods \u00e8 un cortometraggio muto del 1924 diretto da Leo McCarey con protagonista Charley Chase.Il film fu distribuito il 29 giugno 1924."}
{"id": "4222599", "revid": "1924342", "url": "https://it.wikipedia.org/wiki?curid=4222599", "title": "Ancora (Il Divo)", "text": "Ancora \u00e8 un album del gruppo musicale inglese Il Divo, pubblicato nel 2005.\nL'album raggiunge la prima posizione nelle ARIA Charts (per tre settimane), Billboard 200, Official Albums Chart ed in Finlandia, Spagna, Portogallo, Messico, Canada, Colombia, Hong Kong, Slovenia, Taiwan e Nuova Zelanda, la seconda in Paesi Bassi e Norvegia, la terza in Svezia e Sud Africa, la quarta in Svizzera e Venezuela, la sesta in Austria e la nona in Francia ed Argentina."}
{"id": "4222604", "revid": "1543377", "url": "https://it.wikipedia.org/wiki?curid=4222604", "title": "Ti sposer\u00f2 (Loredana Errore)", "text": "Ti Sposer\u00f2 \u00e8 un brano musicale scritto da Francesco Silvestre, composto da Giulio Iozzi ed interpretato dalla cantante italiana Loredana Errore, estratto come secondo singolo dal suo secondo album, \"Pioggia di comete\".\nIl brano, prodotto da Diego Calvetti e pubblicato dalla casa discografica Sony Music, \u00e8 in rotazione radiofonica dal 5 ottobre 2012 ed in contemporanea disponibile per il download digitale.\nIl video.\nIl video musicale, reso disponibile in anteprima dal 30 ottobre in contemporanea sul sito Tgcom24 e , \u00e8 stato distribuito universalmente su tutti i canali dal 2 novembre successivo. Loredana interpreta la canzone raccontando la storia d'amore di due giovani, interpretati da due attori, il protagonista maschile \u00e8 infatti Davide Iacopini, uno degli attori principali del film Diaz, mentre la protagonista femminile \u00e8 Eugenia Tempesta. Il video vede la regia di Jacopo Adalberto Farina e Marco Proserpio.\nIl video \u00e8 stato premiato nella decima edizione del \"Premio Roma Videoclip \u2013 Il Cinema incontra la Musica\" a Roma il 5 dicembre 2012.\nNote.\nhttp://www.agrigentonotizie.it/eventi/musica-e-cinema-premio-loredana-errore-agrigento-5-dicembre-2012.html"}
{"id": "4222609", "revid": "767487", "url": "https://it.wikipedia.org/wiki?curid=4222609", "title": "Jeffries Jr.", "text": "Jeffries Jr. \u00e8 una comica muta del 1924 diretta da Leo McCarey con protagonista Charley Chase.Il film distribuito il 6 luglio 1924."}
{"id": "4222610", "revid": "599013", "url": "https://it.wikipedia.org/wiki?curid=4222610", "title": "Extension 7", "text": ""}
{"id": "4222612", "revid": "125769849", "url": "https://it.wikipedia.org/wiki?curid=4222612", "title": "Maurizio Agazzi", "text": " \nPer la sua attivit\u00e0 \u00e8 stato insignito nel 2010 della Medaglia d'oro al valore atletico da parte del CONI di Bergamo.\nBiografia.\nHa realizzato 12 progetti inediti compiendo pi\u00f9 di mille ascensioni.\nNel 2002 realizza il progetto Grignetta, nell'anno 2003 nello spazio di soli 3 mesi sale 130 cime percorrendo oltre metri di dislivello per festeggiare i primi 130 anni del CAI di Bergamo, nel 2004 \u00e8 la volta del progetto \"MAGA\" Menna Arera Grem Alben concatenati per la prima volta in stile notturno, nel 2005 percorre in solitaria l'intero arco orobico nell'ambito del progetto legato alla raccolta di informazioni attinenti allo stato dei pi\u00f9 importanti laghi alpini orobici. Un percorso lungo , metri di dislivello, 50 vette raggiunte, 70 laghi visitati, 160 ore di marcia ininterrotta in 18 giorni consecutivi.\nNel 2006 percorre in Notturna l'intera Corona Alpina della Valle Imagna, \u00e8 sempre dello stesso anno l'impresa \u201cPasso dopo passo\u2026 un giro attraverso i valichi orobici\u201d in collaborazione con L'eco di Bergamo, nel 2007 sale 153 Vette sopra i 2000 per festeggiare l'Atalanta e realizza il progetto \"Da Bergamo a Lecco al limite del Cielo\", nel 2008 conquista 1 milione di metri di dislivello saliti e scesi in 5 anni.\nIl 2010 \u00e8 l'anno della cavalcata tra monti e laghi, percorso di e metri di dislivello in Val Cavallina, di questa impresa realizza un DVD, nell'agosto del 2011 in qualit\u00e0 di Testimonial UNICEF realizza il progetto \"la Regina abbraccia l'UNICEF\" con la collaborazione dei compagni Filippo Zaccaria, Luca Ricuperati e Guerino Comi posa la bandiera dell'UNICEF sulla cima della Presolana che diventa la prima vetta \"vestita\" del vessillo UNICEF.si\nA gennaio del 2012 durante la manifestazione \u201cOrobie Film Festival\u201d, festival internazionale del documentario di montagna, il quarto DVD firmato da Maurizio e intitolato \"La Regina abbraccia l'UNICEF\" solleva responsi e critiche molto positive e durante la serata finale, la\ncommissione \u201cMontagna Italia\u201d conferisce a Maurizio il \u201cPremio Montagna Italia 2012\u201d. Prima di lui nomi e realt\u00e0 dell'alpinismo assai notevoli come: Simone Moro, l'indimenticato Mario Merelli, Agostino Da Polenza, Marco Confortola, gli Scoiattoli di Cortina e i Ragni di Lecco.\nNel corso del 2015 dopo 5 anni di intensa attivit\u00e0 il primo alpinista al mondo a riuscire nell'impresa di scalare tutte le 520 vette comprese tra i ed i metri delle Prealpi e delle Alpi Orobie. Nella fase finale del progetto con la guida alpina Yuri Parimbelli apre nuove varianti su vette severe e poco frequentate come il Torrione Sant'Ambrogio, un enorme monolito alto pi\u00f9 di 50 metri facente parte del Tre Signori. Assieme ripeteranno vie e traversate dell'arco orobico inesplorate da diversi anni.\nOnorificenze.\nBoltiere - Benemerenza Civica comune di residenza\n- 25 settembre 2011\n Premio Montagna Italia 2012\n- 28 gennaio 2012\n Benemerenza CAI Bergamo\n- 18 dicembre 2015\n Benemerenza Provinciale alla memoria dell'Ing. Renato Stilliti \n- 29 settembre 2016 "}
{"id": "4222618", "revid": "716642", "url": "https://it.wikipedia.org/wiki?curid=4222618", "title": "Norbert Hrn\u010d\u00e1r", "text": ""}
{"id": "4222624", "revid": "1543377", "url": "https://it.wikipedia.org/wiki?curid=4222624", "title": "Insieme finire", "text": "Insieme finire \u00e8 il terzo singolo di Biagio Antonacci estratto dall'undicesimo album Sapessi dire no, entrato nelle stazioni radiofoniche nel settembre 2012.\nProduzione.\nIl brano \u00e8 stato prodotto da Iris SRL.\nVideo musicale.\nIl video \u00e8 stato diffuso il 27 settembre successivo"}
{"id": "4222625", "revid": "767487", "url": "https://it.wikipedia.org/wiki?curid=4222625", "title": "Why Husbands Go Mad", "text": "Why husbands go mad \u00e8 una comica muta del 1924 diretta da Leo McCarey con protagonista Charley Chase.\nIl film fu distribuito il 13 luglio 1924."}
{"id": "4222631", "revid": "599013", "url": "https://it.wikipedia.org/wiki?curid=4222631", "title": "Eduard Hrn\u010d\u00e1r", "text": ""}
{"id": "4222641", "revid": "767487", "url": "https://it.wikipedia.org/wiki?curid=4222641", "title": "Sottoprefettura di \u014cshima (Kagoshima)", "text": "La \u00e8 una delle 2 sottoprefetture poste sotto la giurisdizione della Prefettura di Kagoshima, nel Giappone meridionale. Non va confusa n\u00e9 con la Sottoprefettura di \u014cshima (Tokyo), situata nel centro del paese, n\u00e9 con la Sottoprefettura di Oshima (Hokkaido), situata nel nord. \nSotto la sua giurisdizione ricadono unicamente i territori delle isole Amami, situate nella parte centro-settentrionale dell'arcipelago delle Ry\u016bky\u016b, e le 12 municipalit\u00e0 in cui tali territori sono suddivisi. L'ufficio principale si trova ad Amami, il principale comune dell'isola di Amami \u014cshima, e vi sono altri 5 uffici decentralizzati in localit\u00e0 o in isole minori. A parte Amami, gli altri comuni della sottoprefettura formano il Distretto di \u014cshima, un ente locale che ha valore a soli fini geografici e statistici.\nNella lista che segue vengono suddivisi i comuni che compongono la sottoprefettura secondo l'ufficio a cui fanno capo. Per ogni comune viene riportato il territorio di sua competenza e l'isola o le isole in cui tale territorio si trova."}
{"id": "4222651", "revid": "767487", "url": "https://it.wikipedia.org/wiki?curid=4222651", "title": "Die Hard - Un buon giorno per morire", "text": "Die Hard - Un buon giorno per morire (\"A Good Day to Die Hard\") \u00e8 un film del 2013 diretto da John Moore.\n\u00c8 il quinto capitolo della saga che vede protagonista Bruce Willis nei panni del poliziotto John McClane; la serie cinematografica \u00e8 iniziata con \"Trappola di cristallo\" (1988), e proseguita con \"58 minuti per morire - Die Harder\" (1990), \"Die Hard - Duri a morire\" (1995) e \"Die Hard - Vivere o morire\" (2007).\nTrama.\nJohn McClane parte per la Russia con l'obiettivo di tirar fuori di prigione il figlio Jack, che \u00e8 stato arrestato con l'accusa di omicidio. Durante il suo soggiorno a Mosca, John scopre che dietro l'arresto del figlio si nasconde in realt\u00e0 un piano criminale: il ragazzo \u00e8 un agente della CIA, da tre anni sul suolo russo col compito di sventare un possibile attacco terroristico grazie all'aiuto di un ex trafficante di armi e uranio, convinto a collaborare con i servizi segreti degli USA.\nPurtroppo per i due, le autorit\u00e0 locali sono ben poco disponibili al dialogo. Padre e figlio non si parlano da tempo, ma nonostante gli iniziali dissapori, decidono di provare a sistemare le cose, per evitare che in Russia salga al potere un oligarca senza scrupoli e inviso alla diplomazia statunitense.\nJunior McClane, dopo essere riuscito ad evadere con Yuri Komarov, con l'aiuto e/o l'intralcio del padre riesce a portarlo nel quartier generale della CIA dove vengono sorpresi dall'attacco dei mercenari assunti dall'oligarca nemico di Komarov.\nCon difficolt\u00e0 sopravvivono all'attacco e decidono di proseguire la missione aiutando Yuri a recuperare le prove per incolpare l'oligarca russo responsabile della detenzione di Yuri.\nSi ritrovano in una sala ricevimenti di un hotel in ristrutturazione, mentre Yuri recupera le prove conoscono anche la di lui figlia: Irina. Questa ha stretto un patto con il nemico del padre per poter sopravvivere e quindi i tre cadono in trappola. Il capo dei mercenari, Alik, sottovaluta i McClaine e riescono ad eliminare i mercenari, ma sia il capo, la figlia ed ALik riescono a scappare in elicottero.\nPadre e figlio sitrovano a decidere se tornare in America eo proseguire la missione per salvare Yuri e recuperare le prove, scegliendo quest'ultima possibilit\u00e0 recuperano un'auto e si muovono verso la citt\u00e0 di Pripryat, dove avvenne l'incidente di Cernobyl. I mercenari con l'aiuto della figlia e di Yuri riescono ad aprire una porta segreta posta nel caveau della banca della citt\u00e0 di Pripryat, ove si trova un deposito di uranio arricchito. Qui avviene il colpo di scena in cui si svela il doppio gioco della figlia ed sia l'oligarca che il capo dei mercenari vengono uccisi. L'arrivo dei McClane disturba l'attivit\u00e0 dei Komarov nell'appropriarsi dell'uranio e nella lotta entrambi perdono la vita. Il film si conclude con l'arrivo in America dei McClaine, che vengono abbracciati dalla figlia.\nDistribuzione.\nIl trailer \u00e8 stato diffuso il 4 ottobre 2012, mentre l'uscita del film \u00e8 stata confermata per il 14 febbraio 2013. In Italia \u00e8 uscito lo stesso giorno distribuito da 20th Century Fox. Il 25 ottobre 2012 \u00e8 stato invece pubblicato, assieme ad un nuovo trailer, un teaser poster del film, riportante una storica battuta del protagonista.\nAccoglienza.\nIl film ha ottenuto un buon successo al botteghino, incassando pi\u00f9 di 304 milioni di dollari, di cui pi\u00f9 di 67 in patria e 237 all'estero."}
{"id": "4222655", "revid": "599013", "url": "https://it.wikipedia.org/wiki?curid=4222655", "title": "Hans Blume", "text": "Carriera.\nA livello di club, Blume ha giocato tra le file del Quick 1888.\nHa giocato anche una partita con la maglia della nazionale olandese il 1\u00ba aprile 1907 a L'Aia contro l'Inghilterra, dove ha segnato l'unico goal della sua squadra."}
{"id": "4222658", "revid": "1924342", "url": "https://it.wikipedia.org/wiki?curid=4222658", "title": "The Christmas Collection", "text": "The Christmas Collection \u00e8 un album del gruppo musicale inglese Il Divo, pubblicato nel 2005.\nL'album ha raggiunto la prima posizione in Canada, la seconda in Portogallo, la terza in Slovenia e la quarta in Olanda e Svezia."}
{"id": "4222667", "revid": "1310927", "url": "https://it.wikipedia.org/wiki?curid=4222667", "title": "Willem Boerdam", "text": "Carriera.\nA livello di club, Willem Boerdam ha giocato nelle file dello Sparta Rotterdam.\nHa giocato anche due partite con la maglia della Nazionale olandese, la prima il 25 aprile 1909 a Rotterdam contro il Belgio e la seconda il 16 ottobre 1910 a Kleve contro la Germania."}
{"id": "4222668", "revid": "1924342", "url": "https://it.wikipedia.org/wiki?curid=4222668", "title": "Beauty and a Beat", "text": "Beauty and a Beat \u00e8 un singolo del cantante canadese Justin Bieber, in collaborazione con la rapper Nicki Minaj, estratto il 20 ottobre del 2012 dall'album \"Believe\".\nDescrizione.\nIl brano \u00e8 stato scritto per Bieber da Max Martin, Zedd, Savan Kotecha e Onika Maraj. Successivamente Justin Bieber ha spiegato la sua decisione di duettare con Nicki Minaj dicendo: \u00abVolevo una voce rap femminile e penso che la sua sia la migliore. Ho pensato solo che \u00e8 perfetta per la canzone.\u00bb\nPromozione.\nJustin Bieber ha cantato per la prima volta la canzone agli American Music Awards con Nicki Minaj. In alcune date del \"\", Nicki Minaj ha cantato i suoi versi all'interno della canzone.\nAccoglienza.\nLa ricezione del brano da parte della critica \u00e8 stata mista. Molti critici hanno lodato il tentativo di Bieber di raggiungere un pubblico a cui di solito non interessa la sua musica, mentre altri hanno criticato il testo e i versi rap di Nicki Minaj.\nVideo musicale.\nIl video musicale \u00e8 stato pubblicato il 22 ottobre 2012 sul canale VEVO di Justin Bieber. \nIl video \u00e8 stato visualizzato oltre 10,6 milioni di volte in 24 ore, diventando cos\u00ec il record il video pi\u00f9 visto su YouTube nel primo giorno di pubblicazione. Il record \u00e8 stato poi battuto da Psy. ; conta quasi un miliardo di visualizzazioni.\nSuccesso commerciale.\nIl singolo ha avuto successo soprattutto in Oceania e in America Settentrionale.\nIn Australia il singolo ha raggiunto la dodicesima posizione ed \u00e8 stato certificato doppio disco di platino per aver venduto oltre 140.000 copie. In Nuova Zelanda, invece, il singolo ha raggiunto la sesta posizione e vendendo certificato disco di platino grazie a 15.000 copie vendute sul suolo neozelandese. Anche in Canada il brano \u00e8 stato certificato disco di platino raggiungendo rispettivamente la tredicesima posizione e la quarantasettesima.\nIn Europa il singolo non ha ottenuto un grande successo, a eccezione della Danimarca dove \u00e8 stato certificato disco di platino."}
{"id": "4222669", "revid": "123780548", "url": "https://it.wikipedia.org/wiki?curid=4222669", "title": "Johnny Stecchino (romanzo)", "text": "Johnny Stecchino \u00e8 il romanzo scritto da Roberto Benigni e Vincenzo Cerami dalla sceneggiatura del film omonimo, diretto da Benigni, ed uscito poco prima della pubblicazione del libro. Il romanzo \u00e8 stato edito dalla Feltrinelli nel 1991.\nTrama.\nL'autista Dante Ceccarini passa le sue giornate portando a scuola dei ragazzi disabili; l'unico tra loro che gli \u00e8 pi\u00f9 caro \u00e8 un giovanotto affetto dalla sindrome di Down di nome Lillo, malato anche di diabete. Tutto per Dante cambia quando s'incontra per la prima volta con Maria, una donna molto giovane, bella e molto misteriosa, in realt\u00e0 \u00e8 la moglie di un pericoloso boss mafioso divenuto \"pentito\", Johnny Stecchino. Il boss, assai somigliante a Dante, decide di portarselo con s\u00e9 in Sicilia per lasciarlo uccidere e poter fuggire in libert\u00e0.&lt;br&gt;A Palermo Dante, totalmente ignaro del raggiro, se la gode e crede addirittura di piacere a Maria, quando per\u00f2 comincia a fare brutti incontri con strana gente che gli consiglia di scappare o lo accusa di essersi pentito."}
{"id": "4222672", "revid": "729019", "url": "https://it.wikipedia.org/wiki?curid=4222672", "title": "Architettura nazista", "text": "L'architettura nazista \u00e8 l'architettura espressiva della Germania nazista di Adolf Hitler. \nNon si tratt\u00f2 di uno stile architettonico ben definito (seppur taluni caratteri comuni siano identificabili in alcuni edifici realizzati nel periodo e in altri rimasti solo allo stato di progetto) quanto piuttosto del modo in cui gli architetti (fond. Albert Speer) e gli scenografi del III Reich seppero modulare lo \"spazio\" della Germania secondo la visione culturale e spirituale del Partito nazista negli anni 1933-1945.\nL'architettura forn\u00ec anche al III Reich una valvola di sfogo per la necessit\u00e0 di asservimento/eliminazione delle c.d. \"razze inferiori\". Nel campo di concentramento di Flossenb\u00fcrg come altrove, le SS impiegarono infatti i prigionieri nell'estrazione di pietrame e nella fabbricazione di mattoni, molti dei quali destinati ai mastodontici progetti architettonici del \"F\u00fchrer\". Lavoratori forzati erano poi spesso impiegati nei cantieri stessi.\nIdeale coronamento dell'opera architettonica nazista sarebbe stata l'erigenda della capitale universale di \"Welthauptstadt Germania\" sul sito occupato da Berlino dopo la vittoria di Hitler nella seconda guerra mondiale.\nIl contesto storico: un'architettura totalitaria.\nL'architettura nazista \u00e8 un esempio lampante di \"architettura di regime\", cio\u00e8 un'architettura utile alla diffusione dell'ideologia politica del regime nazista ed alla celebrazione della grandezza e della potenza della nazione. Nello specifico, insieme al Razionalismo italiano ed al Classicismo socialista, l'architettura del III Reich esemplifica la cosiddetta \"architettura totalitaria del XX secolo\", avente lo scopo di rafforzare la coscienza nazionale con un ritorno ai valori tradizionali, a discapito delle tesi del Movimento moderno e/o delle Avanguardie. Nella fattispecie, l'instaurarsi del regime nazista in Germania comport\u00f2 la fine del \"Bauhaus\", chiuso nel 1933 perch\u00e9 inviso al nazismo.\nIn quanto architettura asservita ad un regime dittatoriale, l'architettura nazista ebbe il suo massimo interprete nell'architetto personale del \"F\u00fchrer\", inizialmente il decano neoclassicista Paul Troost e, dalla morte di quest'ultimo, Albert Speer, soprannominato l'\u00abarchitetto del diavolo\u00bb. Speer fu autore dei maggiori progetti monumentali e urbanistici promossi personalmente dal capo del nazionalsocialismo, delle cui idee architettoniche ed artistiche si fece originale interprete, ottenendo per ci\u00f2 anche un riconoscimento internazionale quale la medaglia d'oro per il suo Padiglione della Germania all'Esposizione universale di Parigi del 1937.\nCon l'avvio della politica estera di aggressione del III Reich, finalizzata alla costituzione del c.d. \"spazio vitale\" (de. \"Lebensraum\"), ed il conseguente scoppio della seconda guerra mondiale, l'architettura acquis\u00ec un nuovo ruolo nell'ottica nazista, divenendo uno dei grandi beneficiari dell'asservimento delle c.d. \"razze inferiori\". Nel Campo di concentramento di Flossenb\u00fcrg come altrove, le SS impiegarono i prigionieri nell'estrazione di pietrame e nella fabbricazione di mattoni, molti dei quali destinati ai progetti architettonici di Speer a Berlino ed in altre citt\u00e0 della Germania. Lavoratori forzati erano poi spesso impiegati nei cantieri stessi.\nLa generalizzazione estrema delle deportazioni (v.si decreto \u00abNotte e Nebbia\u00bb del 7 dicembre 1941) increment\u00f2 i trasferimenti coatti di manodopera in prospettiva bellica: nel 1942 giunsero in Germania ben 5 milioni di lavoratori stranieri, tra i quali solo 1,5 milioni era costituito da prigionieri di guerra, mentre il resto costituiva un vero e proprio \"esercito del lavoro servile\", importato dall'Europa orientale (1 milione) e dal resto dell'Europa (2,4 milioni). Nel 1943 arrivarono da Belgio, Paesi Bassi e Francia circa 750.000 lavoratori.\nFritz Todt, Ministro degli Armamenti e degli Approvvigionamenti (de. \"Reichsminister f\u00fcr R\u00fcstung- und Kriegsproduktion\"), cre\u00f2 all'uopo un'impresa di costruzioni a lui titolata, la cosiddetta Organizzazione Todt (OT) che oper\u00f2 in tutti i paesi occupati e sul suolo nazionale, in stretta sinergia con gli alti comandi militari, arrivando ad impiegare il lavoro coatto di pi\u00f9 di 1.500.000 uomini e ragazzi.\nLe condizioni di lavoro, nei campi di concentramento tanto quanto nei cantieri che impiegavano manodopera forzata, erano durissime e molti lavoratori morirono. Il processo \"estrazione e costruzione\" asservito all'architettura del regime fece di quest'espressione artistica, una volta di pi\u00f9, un esempio emblematico d'ideologia nazista messa in opera.\nCaratteri generali.\nL'architettura secondo Adolf Hitler.\nA partire dalla prima guerra mondiale il noto architetto e pittore tedesco Paul Schultze-Naumburg, ispirato a teorie razziali che condannavano l'arte e l'architettura moderna, forn\u00ec molte delle basi per la convinzione di Adolf Hitler che la Grecia classica e il Medioevo fossero le vere fonti dell'arte ariana, instillando cos\u00ec nella sua mente la definizione di uno stile artistico, per cos\u00ec dire, \u00abgreco-alemanno\u00bb dato che non poteva isolare e politicizzare una \"antichit\u00e0 tedesca\" come invece aveva fatto Benito Mussolini in Italia con l'antichit\u00e0 romana.\nSoprattutto a partire dal 1933, Hitler era poi divenuto pienamente consapevole degli agghiaccianti effetti della messa in scena sulla psiche delle grandi masse. Per questo motivo, per affermare la grandiosit\u00e0 della sua regia politica e della sua persona, egli si serv\u00ec non solo della cinematografia ma anche dell'architettura, quanto pi\u00f9 immensa possibile. Le dimensioni degli edifici pubblici erano, secondo il \"F\u00fchrer\", espressione diretta della grandezza della civilt\u00e0 e del popolo che li avevano costruiti.\nIl \"F\u00fchrer\" spinse pertanto i suoi progettisti, primo tra tutti Speer, a creare edifici monumentali di un gusto che ibridava l'arte neoclassica con \"art d\u00e9co\" (un \u00ab\"dec\u00f2\" sobrio\u00bb), ottenendo cos\u00ec il suo stile \u00abgreco-alemanno\u00bb, nazionalsocialista ed indiscutibilmente lontano dalla decadenza dei vecchi edifici repubblicani germinati dalle spoglie degli antichi palazzi reali/nobiliari. Contrariamente a quanto si \u00e8 portati a credere a fronte della dichiarata passione di Hitler per l'architettura dell'Antica Roma, il \"F\u00fchrer\" non era affatto anti-modernista da un punto di vista squisitamente estetico. Fu appunto Speer ad osservare che il gusto di Hitler poteva certo essere tacciato di retr\u00f2 perch\u00e9 ancorato al gusto del mondo della sua giovent\u00f9 (anni 1880-1910) ma non per questo contrario all'architettura moderna: laddove un edificio avesse avuto una destinazione funzionale non rappresentativo-simbolica com'era necessario per un edificio \"pubblico\", lo avrebbe gradito anche in vetro e acciaio.\nHitler abbozz\u00f2 in prima persona molte opere architettoniche del regime, alcune delle \nquali vennero sempre da lui considerate come un progetto personale (es. la \"Gro\u00dfe Halle\" e l'Arco di Trionfo per la capitale mondiale \"Germania\"), e modific\u00f2 personalmente gli schizzi dei suoi architetti, nei confronti dei quali (vale sia per Troost sia per Speer) nutriva comunque sufficiente ammirazione da permettere loro di declinare le sue idee in modo anche relativamente personale, non imponendo una mera messo in atto dei suoi disegni. Conseguentemente, non si parla di \"architettura hitleriana\" ma di \"architettura nazista\".\nLe fonti d'ispirazione architettonica di Hitler.\nPremessa la sovracitata ammirazione di Hitler per l'architettura imperiale romana, anche opere pi\u00f9 cronologicamente vicine al suo tempo finirono con l'influenzare le sue scelte architettoniche.\nCaratteristiche funzionali.\nVoluta da Hitler per impressionare le masse, l'architettura nazista assolse a tre specifiche funzioni nel generale contesto dell'arte controllata dal regime: \nScopo precipuo dell'arte nazista era creare e rappresentare agli occhi del popolo tedesco il palcoscenico funzionale/abitativo di un mondo ariano. Questo \"mondo ariano\" avrebbe avuto la sua capitale universale a \"Welthauptstadt Germania\", la citt\u00e0 che Hitler aveva pianificato di costruire sull'allora Berlino dopo la vittoria nazista nella seconda guerra mondiale.\nTeatralit\u00e0.\nFondamentale nell'approccio nazista all'architettura era l'utilizzo dello spazio quale palcoscenico delle manifestazioni politiche.\nQuest'aspetto \u00e8 palese per le \"Thingplatz\" (anche \"Thingst\u00e4tte\"), cio\u00e8 gli spazi voluti dal regime nazista come palcoscenico delle \"Thingspiele\", spettacoli teatrali multidisciplinari all'aperto, intesi come evoluzione propagandistica (v.si \"Movimento v\u00f6lkisch\") e ludico-intrattenitiva del \"Thing\", l'assemblea di popolo cara alla tradizione delle popolazioni germaniche, dai forti connotati revanscisti e pangermanici. Spazio destinato ad una pura manifestazione dell'ideale di \"sangue e suolo\" (de. \"Blut und Boden\"), cio\u00e8 la presa di possesso da parte del popolo tedesco della terra intesa come \"tedesca\", la \"Thingplatz\" era in sostanza un teatro greco di grandi dimensioni che cercava di dialogare in modo non invasivo con lo spazio naturale circostante, inglobando elementi del paesaggio (ruderi, rocce, ecc.) in accordo ai dettami della ruralit\u00e0 germanica divenendo esempio lampante dello stile \u00abgreco-alemanno\u00bb voluto da Hitler.\nL'erigenda di 400 \"Thingplatz\" fu programmata dai nazisti negli Anni '30 ma solo 40 ne furono costruite.\nAl di fuori dello spazio architettonico propriamente detto (la \"Thingplatz\" \u00e8, come visto, una struttura vera e propria), l'architetto Speer sfrutt\u00f2 la teatralit\u00e0 quale strumento per creare architetture l\u00e0 dove architetture non c'erano.\n\"In primis\", la creazione dell'architettura illusoria, emotiva e potentemente teatrale della cosiddette \"Cattedrale di luce\" (de. \"Lichtdom\") per il Raduno di Norimberga (anni 1934-1938): 152 proiettori da ricerca posizionati a 12 metri di distanza l'uno dall'altro e rivolti verticalmente che, una volta accesi, generavano una serie di fasci di luce verticali simili a colonne che circondavano il pubblico. Un espediente cui Speer era ricorso quando era apparso chiaro che il ciclopico stadio chiesto da Hitler per ospitare il primo raduno di Norimberga non sarebbe stato completato in tempo e che gli valse l'ammirazione del gerarca Joseph Goebbels grazie al quale entr\u00f2 definitivamente nelle grazie di Hitler.\nAltro esempio interessante \u00e8 la celebrazione della Festa del Lavoro del 1936 presso la \"Lustgarten\" di Berlino, cio\u00e8 una piazza storica costruita secoli prima con una sua destinazione precipua e non certo una \"Thingplatz\" gi\u00e0 asservita al regime. Speer seppe in questo caso trasformare la piazza, senza invasivi interventi costruttori, nella \"piazza di popolo\" per antonomasia del nazismo semplicemente introducendo degli arredi mobili (simili a delle \"quinte teatrali\") che veicolassero gli occhi degli spettatori alla contemplazione di un nuovo anonimo, puro, spazio cubico ariano. Fu sufficiente disseminare lo spazio di stendardi nazisti che cancellarono il vecchio Palazzo Reale e l\"'Altes Museum\", proiettando gli spettatori nel futuro nazista della Germania (venne garantita visibilit\u00e0 solo al colonnato del \"Altes Museum\" quale simbolo del collegamento tra Germania ed Antica Grecia in quanto sede della principale collezione di arte classica del paese).\nIl progetto della nuova capitale mondiale \"Germania\" fu il successivo passo nell'uso teatrale dell'architettura quale culla di un'esperienza comunitaria ariana per il popolo.\nTutti gli edifici progettati, pur nella loro enormit\u00e0 strutturale, vennero pensati per uso esclusivo del popolo tedesco: es. la \"Gro\u00dfe Halle\" (alta 290 m, con una cupola del diametro di 250 m) non voleva essere il tempio di un'umanit\u00e0 sovranazionale come nelle \"Case del popolo\" dell'URSS, ma il luogo in cui decine di migliaia di cittadini tedeschi sarebbero entrati in un'unione solenne e mistica con il Supremo Leader della Nazione tedesca.\nSimbolismo.\nDeterminare cos'\u00e8 \"artisticamente\" nazionalsocialista \u00e8 difficile e tale difficolt\u00e0 permane anche nell'analisi dell'architettura nazista. La dirigenza stessa del Reich aveva gusti a dir poco contraddittori in merito. Il metro di giudizio applicato \u00e8 oggi poco ortodosso: si considera nazista un edificio realizzato per uno scopo nazista. Conseguentemente, il ricorrere di simboli sugli edifici o il ricorso ad edifici simbolici concorre a facilitare l'identificazione dell'edificio nazista.\nEdifici simbolici.\nFatto salvo che l'architettura nazista comprende in s\u00e9 due differenti filoni stilistici, uno neoclassico e l'altro neomedievale/\"dec\u00f2\", \u00e8 chiaramente la corrente neoclassica evoluta da Speer quella pi\u00f9 pregna di simbologia.\nIl lavoro di Speer riusc\u00ec infatti ad esprimere la natura dittatoriale del Reich con costruzioni pensate per esaltare i valori della patria e del sangue tedesco e per coagulare i consensi delle folle. Ci\u00f2 era possibile riprendendo lo stile classico con l'opportuno filtro della tradizione germanica e ricorrendo a un esasperato gigantismo delle proporzioni. Il classicismo, infatti, era valorizzato dall'architetto come un modello di perfezione: la trasfigurazione pi\u00f9 compiuta dell'elemento naturale, creato da Dio e dunque orientato alla sua grandezza, nonch\u00e9 del portato stilistico degli Antichi Greci e dell'Impero dei Cesari di quali Hitler d'altronde si sentiva legittimo erede. Il classicismo proposto da Speer, tuttavia, denuncia anche chiare tangenze con la cultura germanica, dalla quale riprende l'utilizzo del legno, la tipologia edilizia delle case a graticcio, il rigore longilineo degli elementi strutturali, ed altri elementi che per la loro autenticit\u00e0 ed endemicit\u00e0 erano particolarmente graditi dal F\u00fchrer, il quale era del tutto insofferente verso l'architettura razionalista tp. Le Corbusier che giudicava pericolosa, alienante e non compatibile con l'ordine e la disciplina della \u00abrazza ariana\u00bb. Questo connubio tra la ricercata raffinatezza della prassi classica e la vernacolare genuinit\u00e0 della tradizione germanica dava vita a uno stile asciutto, stilizzato, netto, forte, e filtrato attraverso proporzioni monumentali, quasi roboanti, se non titaniche, inducenti a un totalitario senso di rigore. Il teatrale gigantismo delle forme architettoniche ideate da Speer era concepito in funzione coreografica per ribadire il prestigio del partito e la piccolezza materiale del cittadino tedesco, che doveva sentirsi nullo nei confronti del Nazismo (incarnato proprio dal manufatto edilizio stesso) confermando dunque la solidit\u00e0 e la forza del Reich. Nella progettazione dei monumentali edifici di regime, Speer sostenne poi la teoria del \u00abvalore delle rovine\u00bb, entusiasticamente accolta dal \"F\u00fchrer \", per la quale tutti i nuovi edifici sarebbero stati costruiti in modo tale da lasciare rovine grandiose per migliaia di anni a venire, funzionali per testimoniare nonostante il loro inevitabile decadimento la grandezza del III Reich alle generazioni future, in maniera del tutto analoga alle rovine dell'Antica Grecia o dell'Impero Romano.\nIl risultato raggiunto da Speer \u00e8 doppiamente significativo se ricordiamo che, negli anni '30, il Monumentalismo aveva diffuso nelle grandi capitali mondiali linee architettoniche classiche semplificate, enormi viali di lunghezza chilometrica e importanti interventi urbanistici volti a spostare fuori dal vecchio centro metropolitano i quartieri amministrativi del governo. Purtuttavia, l'opera di Speer non poteva allora e non pu\u00f2 oggi essere considerata come semplice frutto di una moda comune all'epoca. Resta intrinsecamente nazista.\nLo stile neomedievale/\"dec\u00f2\", che potremmo definire \u00abnazional-patriottico\u00bb in contrapposizione allo stile \u00abnazional-eroico\u00bb di Speer, assolse ad una propria funzione simbolica nel solo contesto rurale in una sorta di \"nuovo incastellamento\" della campagna tedesca latore di un ritorno ai tempi in cui la Germania era priva di influenze straniere. Di linee medievali erano gli edifici realizzati per le piccole comunit\u00e0 rurali, tanto quanto le \"NS-Ordensburgen\", i campi educativi per i figli dei leader del partito nazista, o le strutture fortificate dei campi di concentramento (v.si Flossenb\u00fcrg e Mauthausen). In ambiente urbano, lo stile medievaleggiante poteva essere al massimo utilizzato per le stazioni radio e le stazioni postali.\nIn ultima analisi, l'architettura nazista non doveva essere piacevole ma funzionale e spesso la funzione era prettamente simbolica.\nGli edifici nazisti doveva essere simboli della Nuova Germania. Gli edifici simbolo della Vecchia Germania, es. il Palazzo del Reichstag cui si contrapponeva la Nuova Cancelleria del Reich di Speer, dovevano essere abbandonati. Le citt\u00e0 dovevano essere ricostruite come citt\u00e0 naziste incontaminate dal passato corrotto ed il supremo arbitro di questa rivoluzione urbanistica sarebbe stato Hitler. Tale era l'importanza del ruolo simbolico giocato dagli edifici nazional-eroici di Speer che la loro forma era decisa molto tempo prima della loro costruzione e, in alcuni casi, anche prima degli eventi che volevano simboleggiare. Speer rimarc\u00f2 che molti degli edifici che il \"F\u00fchrer \" gli chiese di costruire dovevano glorificare vittorie non ancora conseguite... edifici che Hitler aveva cominciato ad abbozzare gi\u00e0 negli Anni '20! Non a caso, a guerra in corso, il \"F\u00fchrer\" persistette nella follia di mantenere aperti i costosissimi cantieri di Berlino.\nSimboli sugli edifici.\nI simboli legati al nazismo (primo tra tutti la svastica) erano usati regolarmente nelle decorazioni stesse degli edifici. L'aquila imperiale con le svastiche tortili e sculture di tema eroico, sia a livello di fregio sia a tuttotondo, erano molto comuni. Spesso motti o citazioni di \"\"Mein Kampf\" di Hitler o di vari discorsi erano collocati su porte o intagliati nelle pareti. Il messaggio nazista era presente in fregi che lodavano il lavoro, la maternit\u00e0, la vita agraria e altri valori tradizionali. Figure maschili muscolarizzate, in posa, erano stilemi decorativi molto diffusi: es. la coppia di statue del \"Kameradschaft\"\" di Josef Thorak (non a caso definito da Speer \u00abil \"mio\" scultore\u00bb) fuori dal Padiglione Tedesco della Expo di Parigi - enormi figure maschili nude, con le mani giunte uno al lato dell'altro, in una posa di difesa e di camerateria razziale.\nDidattica.\nL'architettura nazista \u00e8 didattica laddove mira a far conoscere al popolo tedesco la continuit\u00e0 tra l'era nazionalsocialista e l'antico passato germanico/ariano ed a trasmettere ideali di unit\u00e0 al popolo tedesco. La maggior parte degli edifici nazionalsocialisti erano stadi per attivit\u00e0 comunitarie, spazi che cementavano i valori su cui si basava l'ideologia nazionalsocialista (es. la \"Thingplatz\") sfruttando un grande effetto scenografico (v.si sopra \"Teatralit\u00e0\").\nHitler era fermamente convinto dell'utilizzo quasi medievale dell'architettura come \"Parola di pietra\" per istruire le masse (es. lampante il grande fregio celebrativo dei Nibelunghi sul ponte sospeso progettato per la citt\u00e0 di Linz). Come qualsiasi altra cosa, l'architettura esisteva per servire l'ordine nazista ed assolveva a tale compito con qualsiasi mezzo stilistico, laddove ritenuto idoneo/funzionale (v.si seguito).\nCaratteristiche formali e concettuali.\nFatte le premesse di cui sopra (v.si \"Caratteristiche funzionali\"), \u00e8 possibile distinguere due correnti stilistiche cui l'architettura del periodo nazista attinse pienamente:\nNeoclassicismo.\nIn tutto il mondo occidentale, nella prima met\u00e0 del Novecento, la linea architettonica pubblica dominante fu improntata al rilancio di forme legate al classicismo ed al neoclassicismo, sia in paesi retti da regimi totalitari quali la Germania Nazista e l'URSS, sia nei paesi democratici. Basti considerare, negli Stati Uniti d'America il Palazzo della Corte suprema degli Stati Uniti d'America o la sede della Federal Reserve, a Parigi il Palazzo Chaillot, a Londra la sede dell'Universit\u00e0 e persino l'Ufficio delle Nazioni Unite a Ginevra (realizzato nel 1927), massima espressione della democrazia mondiale.\nLaddove per\u00f2 la generale tendenza degli architetti moderni spinse per la definizione di un nuovo stile classicheggiante semplificato (v.si \"Movimento Novecento\"), Albert Speer, complice l'influenza ed il gusto di Hitler, si mantenne legato ad una linea molto pi\u00f9 ricca e ricercata nella forma, esuberante nelle decorazioni e lontana dalla ricerca della vuota purezza neoclassica dei suoi contemporanei.\nRadicale fu poi la differenza tra il classicismo monumentale nazista e quello fascista poich\u00e9 il Razionalismo italiano seppe farsi mediatore tra il Monumentalismo ed il Movimento Moderno.\nLa \"Legge delle Rovine\".\nRispetto a tutti i suoi colleghi/concorrenti, Speer seppe inoltre ammantare d'eternit\u00e0 il suo classicismo monumentale grazie alla sua \"Teoria del \u00abvalore delle rovine\u00bb\" (de. \"Ruinenwerttheorie\").\nVisitando il sito di costruzione dello \"Zeppelinfeld\" a Norimberga, comprese che rispettando determinate regole della fisica statica e ricorrendo a specifici materiale, avrebbe potuto realizzare un complesso che, nel corso dei secoli, si sarebbe deteriorato sino ad un lascito plastico non dissimile dalle rovine greche o romane. L'architetto fece predisporre un plastico \"romantico\" dello \"Zeppelinfeld\" in rovina, i pilastri rovesciati e coperto di rampicanti, riconoscibile solo nelle sue linee generali, e lo present\u00f2 a Hitler che ne fu entusiasta. Il \"F\u00fcrer\" ordin\u00f2 che da l\u00ec in avanti tutti gli edifici pi\u00f9 importanti del Reich fossero costruiti secondo questa \"Legge delle Rovine\" (de. \"Ruinengesetz\") onde lasciare alle generazioni successive un patrimonio architettonico germanico, in accordo alla tesi secondo cui le civilt\u00e0 ricordate dalla Storia sono quelle che hanno lasciato imponenti edifici dietro di s\u00e9.\nProprio l'applicazione della \"Legge delle rovine\" aiuta a comprendere il disprezzo nutrito da Hitler nei confronti della passione delle SS di Himmler per le romanzate barbarie degli antichi Germani: era sufficiente, a suo dire, paragonare il lascito degli antichi abitanti della Germania (miserabili brocche) con il Partenone dei Greci.\n\"Revival\" Medievale e \"Art dec\u00f2\".\nIl ricorso da parte dei nazisti ad uno stile architettonico non univocamente classicheggiante fu, da un certo punto di vista, obbligatorio. Fatta salva la ricerca di Hitler di uno stile \u00abgreco-alemanno\u00bb, era chiaro che per il tedesco medio legare grandi edifici simil-romani al proprio passato romantico fosse cosa complessa. Solo per tramite della funzione simbolica e didattica e dell'impatto di una manifestazione teatrale magistralmente diretta quale era la \"Thingspiel\", un tedesco poteva leggere come \"germanica\" una \"Thingpltaz\" derivata dal teatro greco. Era pertanto necessario fornire ai tedeschi un'architettura pi\u00f9 immediatamente \"germanica\", non necessitante di chiavi interpretative obbligate. L'estetica di riferimento divenne a questo punto il \"revival\" del romanico e del gotico, gi\u00e0 inaugurato nella seconda met\u00e0 del XIX secolo, cui si un\u00ec un certo gusto per il \"dec\u00f2\", uso a materiali cari alla tradizione germanica come il legno a vista.\nSi tratt\u00f2 per\u00f2 sempre di edifici, anche di grandi dimensioni, d'uso squisitamente privato. Esemplare fu il caso della sontuosa magione del gerarca Hermann G\u00f6ring nel Brandeburgo settentrionale, Carinhall, edificata a partire dal 1933. Lo stesso Berghof di Hitler, tra le Alpi Salisburghesi, non aveva evidentemente quella linea classica che il \"F\u00fchrer\" pretendeva negli edifici pubblici.\nGli unici casi d'impiego pubblico di questo stile sono strettamente legati all'attivit\u00e0 delle SS proprio perch\u00e9 il loro capo, Himmler, esaltava la tradizione archeologica germanica apertamente disprezzata da Hitler. L'architettura \u00abnazional-patriottica\u00bb \u00e8 evidente nel \"Wewelsburg\" di Himmler, nelle \"NS-Ordensburgen\", nelle strutture fortificate dei campi di concentramento come Flossenb\u00fcrg, Mauthausen, Buchenwald, ecc.\nIn ambiente urbano, lo stile medieval-\"dec\u00f2\" poteva essere al massimo utilizzato per le stazioni radio e le stazioni postali. Era consentito ed utilizzato nelle piccole comunit\u00e0 rurali con le quali si voleva ripopolare la campagna tedesca e, in generale, le terre annesse al Reich: v.si il villaggio residenziale Mustersiedlung Ramersdorf.\nGigantismo.\nIl \"Gigantismo\" in s\u00e9 \u00e8 una normale manifestazione del Monumentalismo diffuso nell'architettura del XX secolo. Speer stesso appunt\u00f2 che i suoi progetti non erano certo esagerati se considerati in un contesto globale e confrontati con le stazioni-centrali, i viali ed i grattacieli che si stavano costruendo nel resto dell'Occidente.\nL'enfasi data dall'architettura nazista al gigantismo \u00e8 comunque dovuta ad una dichiarata volont\u00e0 politica.\nObiettivo del gigantismo nazista era dare al popolo tedesco la coscienza del proprio valore. Alla presenza di Speer, Hitler disse a degli operai edili che lo interrogavano in merito: \"Perch\u00e9 costruire sempre il pi\u00f9 grande possibile? Per ripristinare la fiducia in s\u00e9 stesso del popolo tedesco. Per dire a ogni tedesco: non siamo inferiori, siamo invece assolutamente uguali a tutti gli altri popoli\". \nIl gigantismo era dunque un messaggio di fiducia al cuore stesso della Germania. Una fiducia da costruirsi con la pietra. Molto esemplificato in questo senso fu il padiglione che Speer progett\u00f2 per Esposizione universale di Parigi del 1937: posizionato davanti al Padiglione dell'URSS, era composto da un monolitico parallelepipedo di marmo bianco, in pratica uno scintillante pilastro di bianca solidit\u00e0, sormontato da una grande aquila con gli artigli chiusi sulla svastica; nell'insieme, un indistruttibile baluardo posto a difesa perenne del confine con il nemico.\nCulto della Vittoria.\nCome gi\u00e0 i Romani, i nazisti impiegarono un'architettura di dimensioni colossali per intimidire lo spettatore e magnificare la propria grandezza, \"in primis\" celebrando e glorificando le loro vittorie. Abbondarono cos\u00ec le costruzioni e le progettazioni di archi di trionfo, colonne celebrative ispirate alla colonna di Traiano, trofei e panoplie utilizzati come stilemi decorativi, e, in generale, un culto dello sfarzo associato al messaggio della sottomissione degli altri popoli ai Tedeschi. \nSpeer osserv\u00f2 che: \u00ab\"I Romani costruirono archi di trionfo per celebrare le grandi vittorie vinte da loro, mentre Hitler li voleva costruiti per celebrare le vittorie che non aveva ancora ottenuto\"\u00bb.\nGrandi lavori pubblici.\nEntro il 1940, Hitler aveva identificato 27 citt\u00e0 che dovevano essere oggetto di un rinnovamento urbanistico/architettonico di stampo nazista. Gli interventi pi\u00f9 significativi, vennero realizzati e/o progettati per le citt\u00e0 pi\u00f9 visceralmente legate alla manifestazione di potere del regime e pi\u00f9 care a Hitler, cio\u00e8 Amburgo, Berlino, Linz, Monaco di Baviera e Norimberga, note come \"F\u00fchrerstadt\" (it. \"Citt\u00e0 del \"F\u00fchrer\"\").\nAltri interventi architettonici su vasta scala, in alcuni casi sempre di natura urbanistica, mossero parallelamente all'evolvere del conflitto bellico mondiale e interessarono anche territori esterni al Reich:\nAmburgo.\nAmburgo sarebbe divenuta la \"Capitale germanica del commercio marittimo\" (de. \"Hauptstadt der deutschen Schiffahrt\"): un centro commerciale di valenza mondiale, destinazione ultima delle spedizioni dalle colonie d'oltremare (quelle colonie cui la Germania aveva dovuto rinunciare in favore della Societ\u00e0 delle Nazioni in accordo al trattato di Versailles) di merci e materie prime.\nFulcro della riorganizzazione di Amburgo era un gigantesco ponte sospeso sul fiume Elba, sulla direttrice occidentale Amburgo-Altona. La struttura prendeva a modello il Golden Gate Bridge di San Francisco con l'intento di superarlo onde divenire il pi\u00f9 grande ponte sospeso al mondo. Fritz Todt progett\u00f2 la struttura nel 1937, anno d'inaugurazione del Golden Gate. Causa la presenza della linea metropolitana nella struttura, l'area a sbalzo tra i pilastri massima consentita era obbligatoriamente quella del Golden Gate. Parimenti, la lunghezza (700 m) e l'altezza (150 m) sarebbero state le medesime del ponte americano. Hitler pretese allora che il Golden Gate venisse almeno superato quanto ad ampiezza della superficie stradale, divenendo cos\u00ec snodo di una rete stradale ed autostradale da ridisegnarsi. Questa necessit\u00e0, unitamente al fatto che il cantiere per il ponte era molto lontano dal centro storico di Amburgo perch\u00e9 necessitante il braccio pi\u00f9 ampio possibile dell'Elba per raggiungere le dimensioni richieste, comport\u00f2 la progettazione del riassetto urbanistico della citt\u00e0 a causa del ponte stesso e dei flussi di traffico che avrebbe governato.\nTra il 1938 e il 1944, l'architetto Konstanty Gutschow ridisegn\u00f2 Amburgo e le sue rotte stradali. Sulla riva destra dell'Elba fu eretto un modello in scala 1:10 del ponte e fu progettato un grattacielo alto 250 metri quale sede locale del NSDAP. Fu progettato da Gutschow anche un porto pi\u00f9 grande, destinato al naviglio da crociera della \"Kraft durch Freude\", mentre cominciavano i lavori per i nuovi ponti in mattoni dell'autostrada Amburgo-Berlino (molti dei quali erano gi\u00e0 pronti al principio della seconda guerra mondiale).\nBerlino e il Progetto \"Welthauptstadt Germania\".\nL'architettura di Berlino all'epoca nazista era considerata troppo legata agli stili e alle convenzioni prevalenti di fine Ottocento, quando si era formato l'Impero tedesco, e si sentiva la necessit\u00e0 di porre la capitale della Germania al di sopra delle altre capitali mondiali, come Roma, Londra, Parigi, Mosca e Washington. Nell'autobiografia di Speer emerge soltanto l'incarico ufficiale, conferitogli da Hitler, per una riedificazione della capitale tedesca, definita \"piano comprensivo di costruzione per la capitale del Reich\" (de: \"Gesamtbauplan f\u00fcr die Reichshauptstadt\").\nL'uso da parte di Hitler di un nome per la capitale del Reich diverso da \"Berlino\" \u00e8 attestato dai registri della sua segreteria, resi pubblici nel dopoguerra. Secondo le note stenografate l'8 giugno 1942, [Hitler] considerava la possibilit\u00e0 di rinominare la capitale \"Germania\", in quanto cosa utile ad imprimere una forza propulsiva ulteriore al progetto di unificare tutti coloro che appartenessero al \"cuore razziale\" germanico. Alcuni mesi dopo, Hitler avrebbe precisato che \"come capitale mondiale, Berlino sar\u00e0 comparabile soltanto con l'antico Egitto, con Babilonia e l'antica Roma\".\nAlcuni progetti furono realizzati, come la creazione di un grande asse attraverso la citt\u00e0, che prevedeva l'allargamento dell'allora Charlottenburger Chaussee, oggi Stra\u00dfe des 17. Juni, e il posizionamento della Colonna della Vittoria al suo centro, distante dal Reichstag. Fondamentale fu la costruzione dello Stadio Olimpico per le Olimpiadi del 1936 e della Cancelleria del Reich che comprendeva un vasto atrio, lungo due volte la Galleria degli Specchi del Palazzo di Versailles, poi distrutta dall'Armata Rossa dopo la conquista di Berlino nel 1945.\nAltri progetti, come la mostruosa \"Gro\u00dfe Halle\", furono abbandonati a causa dell'inizio della guerra.\nLinz.\nHitler aveva deciso di fare di Linz, citt\u00e0 a lui molto cara perch\u00e9 culla della sua giovent\u00f9 tanto da farne la sua \"Citt\u00e0 Patrona\" (de. \"Patenstadt des F\u00fchrers\"), la residenza della sua vecchiaia e aveva pertanto richiesto la progettazione di edifici a suo uso personale e un programma di abbellimento cittadino che trasformasse l'abitato in una grande metropoli fluviale, una sorta di versione nazista di Budapest. Il \"F\u00fchrer\" infatti, grande amante di Vienna, non apprezzava per\u00f2 il modo in cui la capitale austriaca, a differenza di quella ungherese, aveva valorizzato la sua posizione accanto al Danubio.\nLa citt\u00e0 sarebbe nel suo complesso cresciuta pi\u00f9 di tre volte le sue dimensioni all'epoca. Gli edifici progettati comprendevano:\nSulle alture fuori dalla citt\u00e0 sorgeva la residenza dove Hitler desiderava ritirarsi nella sua vecchiaia.\nMonaco di Baviera.\nMonaco di Baviera avrebbe dovuto ospitare un gigantesco monumento alto 214,5 m in onore del fallito Putsch di Monaco del 1923 da erigersi sopra la stazione centrale. Lo snodo ferroviaria sarebbe stato a sua volta oggetto di un massiccio intervento di ristrutturazione (lunghezza finale stimata di 1 km) in modo da renderlo adatto sia ai treni a scartamento occidentale sia allo scartamento largo tipico dei territori sovietici occupati in Europa Orientale. L'ampliamento della stazione prevedeva l'abbattimento di case e strade preesistenti.\nMonaco sarebbe anche divenuta la \"Capitale Artistica Tedesca\" (de. \"Hauptstadt der deutschen Kunst\"), sede di diversi musei dei quali venne realizzata solo la \"Haus der Kunst\" (it. \"Casa dell'Arte\") di Troost. Data la destinazione artistica della citt\u00e0, Hitler vi si fece realizzare, sempre da Troost, un sobrio palazzo classicheggiante di rappresentanza: il \"F\u00fchrerbau\" (it. \"Palazzo del \"F\u00fchrer\"\").\nNorimberga.\nLa c.d. \"Area dei raduni di Norimberga\" (de. \"Reichsparteitagsgel\u00e4nde\") fu il grandioso progetto urbanistico di Speer per la citt\u00e0 di Norimberga, la \"Citt\u00e0 dei Raduni del Reich\" (de. \"Stadt der Reichsparteitage\"). I lavori faraonici del complesso s'interruppero a causa della guerra mondiale. Tra le opere compiute figurano il Campo Zeppelin (de. \"Zeppelinfeld \"), dalla cui tribuna Hitler teneva i suoi comizi, realizzato nel 1934 e ripreso nel film \"Il trionfo della volont\u00e0\" di Leni Riefenstahl, \u00e8 in stile dorico e s'ispira all'altare di Pergamo (non a caso gi\u00e0 allora conservato al \"Pergamonmuseum\" di Berlino) di cui ingrandisce la scala, e la \"Kongresshalle\", una sorta di moderno Colosseo progettato da Ludwig e Franz Ruff. La grande strada delle parate, la \"Gro\u00dfe Stra\u00dfe\", progettata per essere lunga 2 km e pavimentata in granito solo per poco pi\u00f9 di 1 km, non fu mai terminata (venne usata come pista d'atterraggio durante il conflitto) e non venne parimenti terminato il \"Deutsches Stadion\" che, ispirato allo Stadio Panathinaiko di Atene, avrebbe dovuto, nel disegno di Hitler, ospitare tutte le olimpiadi dopo la vittoria finale dei nazisti.\nDopo la guerra, la \"Reichsparteitagsgel\u00e4nde\" subito vari cambiamenti: parte dell'area \u00e8 stata scorporata per edificare edifici residenziali di tipo popolare; la \"Kongresshalle\" \u00e8 stata completata ed \u00e8 attualmente adibita a museo, mentre il Campo Zeppelin versa in stato di degrado; il \"Franken-stadion\", ora chiamato \"Stadion N\u00fcrnberg\", \u00e8 stato ristrutturato pi\u00f9 volte e fu usato anche durante i Mondiali di calcio Germania 2006."}
{"id": "4222674", "revid": "259180", "url": "https://it.wikipedia.org/wiki?curid=4222674", "title": "Maffeo Bellicini", "text": "Biografia.\nL'arrivo a Roma.\nBresciano d'origine, Bellicini visse la sua adolescenza in Francia facendo apprendistato criminale nel clan di Jean Claude Vella, dedicandosi soprattutto allo spaccio di droga e allo sfruttamento della prostituzione. Quando la sua banda entr\u00f2 in conflitto per il controllo del territorio con i fratelli Zemmour, Bellicini decise di trasferirsi in Svizzera dove realizz\u00f2 una serie di colpi milionari.\nArrestato in Portogallo per una rapina, riusc\u00ec poi ad evadere e a trasferirsi a Roma,dove ben presto strinse amicizia con altri due marsigliesi: Albert Bergamelli e Jacques Berenguer.\nIl Clan dei marsigliesi.\nI tre misero in piedi un gruppo criminale conosciuto come la banda delle tre B e, pi\u00f9 tardi, come il Clan dei marsigliesi., specializzati inizialmente in rapine a mano armata e nel traffico di stupefacenti.\nFra il 1975 e il 1976, attraverso una serie di sequestri di persona (ai danni di imprenditori come Ortolani, Bulgari, Danesi e altri) che fruttarono un bottino di all'incirca 4 miliardi totali, la banda fece il suo definitivo salto di qualit\u00e0 elevando la sua reputazione negli ambienti della criminalit\u00e0 organizzata romana.\nIl 22 febbraio del 1975, si resero responsabile di una rapina all'interno dell'ufficio postale di Piazza dei Caprettari a Roma risoltosi con un magro bottino e con l'uccisione dell'agente Giuseppe Marchisella.\nGrazie all'inchiesta portata avanti dal magistrato romano Vittorio Occorsio, le serie di reati della banda venne interrotta con gli arresti, da parte delle forze dell'ordine, dei pi\u00f9 importanti boss. Bellicini fu anch'egli arrestato e poi, il 21 agosto 1976, riusc\u00ec ad evadere dal carcere di Lecce, assieme al boss sardo Graziano Mesina. Gli agenti lo riacciuffarono solo due mesi dopo, in un ristorante di Roma.\nIl 13 luglio del 1979 \u00e8 condannato a venti a venti anni di reclusione per i rapimenti Ortolani e Danesi, pena confermata in Appello il 30 dicembre 1980."}
{"id": "4222677", "revid": "767487", "url": "https://it.wikipedia.org/wiki?curid=4222677", "title": "Erik Hrn\u010d\u00e1r", "text": "Carriera.\nConta 136 presenze e 12 reti in Superliga e qualche presenze nella seconda serie del calcio slovacco.\nIn gennaio 2015 divenne allenatore-giocatore di \u010cFK Nitra.\nGioc\u00f2 anche a calcio a 5 per l'1. SC Incar Nitra."}
{"id": "4222679", "revid": "767487", "url": "https://it.wikipedia.org/wiki?curid=4222679", "title": "Let's Have a Kiki", "text": "Let's Have a Kiki \u00e8 un singolo degli Scissor Sisters.\nBackground.\nIl brano \u00e8 diventato famoso negli ambienti gay per il fatto che la locuzione \"Let's have a kiki\" \u00e8 usata in gergo per indicare un gruppo di amici che \"spettegolano\" e conversano alle spalle di qualcuno.\nIl brano \u00e8 stato pubblicato in America l'11 settembre 2012, e in tutta Europa il 18 settembre in seguito alla diffusione virale in rete del brano e del relativo video che a sua volta ha aiutato il singolo a raggiungere la prima posizione della classifica Dance/Club Play Songs Chart di Billboard.\nProduzione.\nIl brano \u00e8 una dance song prodotta dagli stessi Scissors Sisters, scritta da Jason Sellards, Scott Hoffman e Ana Lynch.\nVideo.\nIl video \u00e8 stato diffuso il 27 luglio."}
{"id": "4222682", "revid": "1543377", "url": "https://it.wikipedia.org/wiki?curid=4222682", "title": "La vita \u00e8 bella (romanzo)", "text": "La vita \u00e8 bella \u00e8 un romanzo scritto da Roberto Benigni e Vincenzo Cerami sul modello della sceneggiatura dell'omonimo film interpretato e diretto da Benigni nel 1997. Il libro \u00e8 stato pubblicato nel 1998 sia da Rizzoli Editore che dalla casa editrice Einaudi.\nTrama.\nNella citt\u00e0 toscana di Arezzo, prima dell'inizio della Seconda guerra mondiale, il disoccupato Guido cerca lavoro assieme al suo amico, finch\u00e9 non s'imbatte nella seducente Dora: la donna \u00e8 di buona famiglia ed \u00e8 gi\u00e0 promessa sposa ad un ricco e pomposo il quale pensa solo a far soldi. Infatti Guido, che gi\u00e0 tentava di farsi notare da Dora con la sua parlantina sciolta e le sue buffe e spiritose azioni, si accorge che la ragazza non \u00e8 felice e che meriterebbe di pi\u00f9.\nL'occasione avviene proprio la serata del fidanzamento nel locale d'alta classe dove Guido lavora come cameriere: Dora, che gi\u00e0 aveva manifestato simpatia e tenerezza per Guido, scappa con lui appena lo vede e i due poco dopo si sposano. Passano alcuni anni e giunge l'anno 1939: inizio della guerra e presto Guido comincia ad avere dei problemi seri con la politica nazista e fascista soprattutto perch\u00e9 ha deciso di aprire una libreria.\nBen presto Guido viene arrestato assieme alla moglie ed al piccolo Giosu\u00e8, loro figlio, e vengono tutti spediti in un campo di sterminio. Giosu\u00e8 ha molta paura e cos\u00ec Guido tenta di consolarlo spiegandogli che tutto quanto stava accadendo era solo un gioco con lo scopo di far vincere un grande carro armato al vincitore, ovvero a chi rimaneva vivo e salvo fino alla fine dello sterminio. Guido nel campo viene separato dalla moglie e le tenta tutte pur di sostenere la sua tesi, sebbene gli orrori nel campo siano all'ordine del giorno. Pur di salvare la vita a Giosu\u00e8, Guido arriver\u00e0 a chiedere l'aiuto all'amico di cella Bartolomeo."}
{"id": "4222687", "revid": "122236947", "url": "https://it.wikipedia.org/wiki?curid=4222687", "title": "Juraj Jar\u00e1bek", "text": ""}
{"id": "4222690", "revid": "2153076", "url": "https://it.wikipedia.org/wiki?curid=4222690", "title": "Siempre", "text": "Siempre \u00e8 un album del gruppo musicale inglese Il Divo, pubblicato nel 2006.\nL'album ha raggiunto la prima posizione in Svizzera, Paesi Bassi, Regno Unito, Messico, Slovenia, Hong Kong, Singapore, Corea del Sud, Thailandia e Spagna, la seconda in Finlandia, Canada, Taiwan, Venezuela ed Australia, la terza in Portogallo, Irlanda e Nuova Zelanda, la quarta in Svezia e Danimarca, la sesta nella Billboard 200, la settima in Norvegia, l'ottava in Argentina e Giappone, la nona in Austria e la decima in Francia e Colombia."}
{"id": "4222693", "revid": "647919", "url": "https://it.wikipedia.org/wiki?curid=4222693", "title": "Bernard Traven", "text": ""}
{"id": "4222697", "revid": "300067", "url": "https://it.wikipedia.org/wiki?curid=4222697", "title": "Stanislav Jar\u00e1bek", "text": "Carriera.\nNasce a Such\u00e1 nad Parnou, presso Trnava, citt\u00e0 dove comincia a giocare con lo Spartak. Con questa squadra vince due coppe cecoslovacche, tre campionati e una Coppa Mitropa.\nPartecipa ai Giochi olimpici di Citt\u00e0 del Messico 1968 collezionando due presenze con la Nazionale cecoslovacca olimpica.\nDa allenatore allena squadre come Ban\u00edk Ostrava e Slovan Bratislava."}
{"id": "4222700", "revid": "171091", "url": "https://it.wikipedia.org/wiki?curid=4222700", "title": "Gemshorn", "text": ""}
{"id": "4222705", "revid": "767487", "url": "https://it.wikipedia.org/wiki?curid=4222705", "title": "Klaas Breeuwer", "text": "Carriera.\nA livello di club, Breeuwer ha giocato tra le file dell'Haarlem.\nHa giocato anche una partita con la maglia della Nazionale olandese l'8 giugno 1924 a Parigi contro la Svezia, durante i Giochi Olimpici 1924."}
{"id": "4222706", "revid": "47767", "url": "https://it.wikipedia.org/wiki?curid=4222706", "title": "Corno di camoscio (registro d'organo)", "text": "Il corno di camoscio \u00e8 un particolare registro dell'organo.\nStruttura.\nIl corno di camoscio \u00e8 un registro ad anima presente nelle misure di 32', 16', 8', o 4', con un suono simile a quello del flauto, bench\u00e9 il suo timbro sia variato considerevolmente nel corso dei secoli a partire dalla sua prima apparizione, intorno al XVI secolo.\nNato per imitare l'omonimo strumento, le canne di questo registro possono essere aperte o tappate. Nel caso del corno di camoscio con canne totalmente aperte, questo registro viene aggregato alla famiglia dei principali ed il suo suono \u00e8 dolce e preciso. Quando le sue canne sono tappate o semitappate, invece, lo si aggrega invece alla famiglia dei flauti e dei bordoni, e il suono prodotto \u00e8 pi\u00f9 flautato e rotondo.\nIl corno di camoscio \u00e8 anche conosciuto come \"Cor de Chamois\" in Francia, e \"Gemshorn\" (quando le canne sono aperte), \"Gedacktpommer\" (quando le canne sono chiuse) o \"Alphorn\" (quando le canne sono semitappate) in Germania."}
{"id": "4222707", "revid": "767487", "url": "https://it.wikipedia.org/wiki?curid=4222707", "title": "Darren Allison", "text": "Egli \u00e8 meglio conosciuto per il suo lavoro con The Divine Comedy, Spiritualized, and Efterklang. Darren ha lavorato anche con la cantante italiana Elisa. Ha prodotto il suo singolo 1998 \"Cure Me\" da \"Pipes &amp; Flowers\" l'album.\nBiografia.\nThe Church Studios (Eurythmics).\nDopo una serie di sessioni con Dave Stewart nel Ezee studios, nel 1990, Darren ha raggiunto il team a Eurythmics The Church Studios. Vi rimase per cinque anni, lavorando con i rivoluzionari indie band come il My Bloody Valentine, ma anche su Dave Stewart sessioni con leggendari musicisti rock come Mick Jagger, Lou Reed, Bootsy Collins e visitatore occasionale Bob Dylan.\nFreelance.\nNel 1995, Darren ha lasciato The Church Studios, per concentrarsi sulla produzione del terzo album della The Divine Comedy. L'album, intitolato \"Casanova\" \u00e8 stato pubblicato nel 1996 e ha generato tre top 20 singoli di successo, oltre a ricevere ampi consensi di critica.\nDa allora, la carriera freelance di Darren lo ha portato a numerosi paesi europei, dove ha continuato a raccogliere successo critico e commerciale."}
{"id": "4222710", "revid": "125210548", "url": "https://it.wikipedia.org/wiki?curid=4222710", "title": "The Promise (Il Divo)", "text": "The Promise \u00e8 un album del gruppo musicale inglese Il Divo, pubblicato nel 2008.\nL'album raggiunge la prima posizione nella Official Albums Chart, nei Paesi Bassi, Svezia, Norvegia, Spagna e Portogallo, la seconda in Canada ed Irlanda, la quinta in Australia, Finlandia, Billboard 200 e Messico, la sesta in Svizzera e la settima in Nuova Zelanda."}
{"id": "4222717", "revid": "1543377", "url": "https://it.wikipedia.org/wiki?curid=4222717", "title": "Canal D", "text": "Canal D \u00e8 un canale televisivo canadese a pagamento di propriet\u00e0 di Astral Media; si concentra prevalentemente su documentari e fenomeni della societ\u00e0.\nStoria.\nNel giugno 1994, la Canadian Radio-television and Telecommunications Commission (CRTC) ha concesso l'approvazione per una licenza di trasmissione televisiva di TVEC Inc. (Astral) per un canale chiamato \"Arts et Divertissement\", descritto come un servizio modellato sull'americano A&amp;E. Il servizio si proponeva di concentrarsi su quattro elementi principali: documentari, film, serie drammatiche, e programmi di arte.\nIl canale \u00e8 stato lanciato il 1\u00ba gennaio 1995 con il nome di Canal D.\nCanal D HD.\nIl 30 ottobre 2006, Astral Media ha lanciato Canal D HD, un servizio in HD di Canal D."}
{"id": "4222719", "revid": "709565", "url": "https://it.wikipedia.org/wiki?curid=4222719", "title": "Satellite GPS", "text": "Un satellite GPS \u00e8 un satellite artificiale usato dal sistema di posizionamento globale NAVSTAR. Il primo satellite del sistema, Navstar 1, fu lanciato il 22 febbraio 1978. La costellazione GPS \u00e8 controllata dal 50th Space Wing della United States Air Force.\nSatelliti Block I.\nNel 1974 la Rockwell vinse un contratto per costruire otto satelliti Block I. Nel 1978 il contratto fu esteso per costruirne ulteriori tre. A cominciare dal satellite Navstar 1 nel 1978, 10 satelliti Block I furono lanciati con successo. Un satellite, il Navstar 7, and\u00f2 perduto a causa di un lancio fallito il 18 dicembre 1981.\nI satelliti Block I furono lanciati dalla base aerea di Vandenberg usando dei razzi Atlas. I satelliti furono costruiti nello stesso impianto dove furono precedentemente costruiti i secondi stadi dei razzi Saturn V\nLo scopo principale dei satelliti Block I era la validazione del sistema e del design dei satelliti. L'esperienza acquisita durante la costruzione degli 11 satelliti fu utilizzata nella costruzione della serie Block II.\nUn doppio pannello solare era in grado di generare , caricando le batterie al NiCd per poter operare anche in ombra. Per il controllo della telemetria venne usato un canale in Banda S, mentre un canale UHF era usato per le comunicazioni tra satelliti. Per le correzioni orbitali era presente un propulsore a idrazina. Il carico principale consisteva in due trasmettitori in banda L dei segnali di navigazione GPS alle frequenze di (L1) e (L2).\nL'ultimo lancio di satelliti Block I fu il 9 ottobre 1985, ma l'ultimo dei satelliti non fu decommissionato fino al 18 novembre 1995, ben oltre la sua vita prevista di 5 anni.\nSatelliti Block II.\nSerie Block II iniziale.\nLa serie di satelliti Block II fu la prima a raggiungere la piena operativit\u00e0 della costellazione GPS, con un design che permetteva al sistema di funzionare anche in assenza di contatto con le stazioni di controllo a terra fino a 14 giorni. Il costruttore principale fu la Rockwell, che costru\u00ec 12 satelliti per le qualifiche come aggiunta al contratto dei satelliti Block I. Nel 1993 la compagnia vince un ulteriore contratto per costruire 28 satelliti Block II/IIA\nI satelliti Block II sono stabilizzati su 3 assi, con puntamento verso terra basato su reaction wheels. I due pannelli solari erano in grado di erogare ben 710W. Il canale in banda S era usato per il controllo e la telemetria mentre il canale in banda UHF era usato perle comunicazioni tra satelliti. Per le correzioni orbitali veniva usato un propulsore a idrazina. Il carico principale consisteva in due trasmettitori in banda L dei segnali di navigazione GPS alle frequenze di (L1) e (L2). Ogni satellite era equipaggiato con 4 orologi atomici (2 al cesio e 2 al rubidio) e da un sistema per rilevare detonazioni nucleari per un totale di 1660 Kg.\nI primi nove satelliti furono lanciati a partire dal 14 febbraio 1989. L'ultimo venne lanciato il 1\u00ba ottobre 1990. L'ultimo satellite della serie fu tolto dal servizio il 15 marzo 2007, ben oltre la sua vita per cui fu costruito di 7.5 anni\nSerie Block IIA.\nLa serie Block IIA era una versione leggermente migliorata della serie Block II, costruita per permettere al sistema di operare fino a 180 giorni senza contatto con le stazioni di terra. La massa dei satelliti aument\u00f2, raggiungendo i .\nFurono lanciati 19 satelliti della serie IIA a partire dal 26 novembre 1990 fino al 6 novembre 1997. Al 17 gennaio 2009 sei dei satelliti sono stati rimossi dal servizio attivo.\nDue satelliti di questa serie, i numeri 35 e 36, sono equipaggiati con retro-riflettori laser che ne permettono il loro tracciamento indipendentemente dai loro segnali radio, fornendo una separazione non ambigua tra errori delle effemeridi e dei loro orologi interni.\nSerie Block IIR.\nLa serie Block IIR \u00e8 stata sviluppata da Lockheed Martin. Ciascun satellite ha una massa di al lancio e una volta in orbita. Il primo lancio tentato il 17 gennaio 1997 fall\u00ec a causa dell'esplosione del razzo Delta II dopo 12 secondi di volo. Il primo lancio terminato con successo fu il 23 luglio 1997. Furono lanciati con successo 12 satelliti della serie Block IIR.\nSerie Block IIR-M.\nLa serie Block IIR-M include un nuovo segnale militare e un segnale civile pi\u00f9 robusto noto con il nome di L2C. Sono presenti 8 satelliti della serie Block IIR-M, costruiti da Lockheed Martin Il primo satellite della serie fu lanciato il 26 settembre 2005 e l'ultimo il 17 agosto 2009.\nSerie Block IIF.\nI satelliti della serie Block IIF sono stati sviluppati da Boeing. Il primo satellite fu completato il 9 settembre 2007. Boeing ha un contratto per la costruzione di 12 satelliti della serie. Il primo satellite fu lanciato a Maggio 2010 con un razzo Delta IV. Il secondo satellite della serie fu lanciato a Luglio 2011. I satelliti hanno una massa di e una vita operativa prevista di 12 anni.\nLe innovazione delle serie Block IIF sono:\nSatelliti Block IIIA.\nI satelliti della serie Block IIIA sono la nuova generazione di satelliti GPS, con nuovi segnali e con livelli di potenza di trasmissione pi\u00f9 alti. Saranno realizzati fino a 32 satelliti con una vita operativa prevista di 15 anni. Il primo contratto comprendente 4 satelliti di test pi\u00f9 opzione per altri 8 satelliti operativi \u00e8 stato assegnato a Lockheed Martin. Il lancio del primo satellite della serie era previsto nel 2014, ma ritardi significativi hanno spinto il lancio a dicembre 2018. Sono stati costruiti 4 degli 8 satelliti previsti. Il lancio inaugurale \u00e8 avvenuto il 23 dicembre 2018 mentre l'ultimo lancio \u00e8 del 5 novembre 2020."}
{"id": "4222723", "revid": "729019", "url": "https://it.wikipedia.org/wiki?curid=4222723", "title": "Franziska zu Hohenlohe-Waldenburg-Schillingsf\u00fcrst", "text": "Biografia.\nEra la figlia del principe Konrad zu Hohenlohe-Waldenburg-Schillingsf\u00fcrst, e di sua moglie, la contessa Franziska von Sch\u00f6nborn-Buchheim.\nMatrimonio.\nIl 27 novembre 1917, spos\u00f2 l'arciduca Massimiliano Eugenio d'Asburgo-Lorena, il secondo figlio dell'arciduca Otto d'Austria e della principessa Maria Giuseppina di Sassonia. Suo cognato era l'arciduca Carlo Francesco d'Austria, l'ultimo imperatore d'Austria. Il matrimonio ebbe luogo a Laxenburg, nei pressi di Vienna.\nLa coppia ebbe due figli:\nMorte.\nMor\u00ec a Salisburgo, in Austria, il 12 luglio 1989 all'et\u00e0 di 92 anni."}
{"id": "4222724", "revid": "767487", "url": "https://it.wikipedia.org/wiki?curid=4222724", "title": "Antone Smith", "text": "Carriera professionistica.\nDetroit Lions.\nDopo non essere stato scelto nel Draft 2009, Smith partecip\u00f2 al minicamp riservato ai rookie dei Detroit Lions in prova all'inizio di maggio. L'8 maggio 2009 firm\u00f2 coi Lions ma fu svincolato il 27 luglio.\nMinnesota Vikings.\nSmith firm\u00f2 coi Minnesota Vikings il 5 agosto 2009 dopo che la squadra aveva tagliato il wide receiver Aundrae Allison e fu svincolato dalla squadra il 1\u00ba settembre.\nHouston Texans.\nSmith firm\u00f2 per la squadra di allenamento dei Texans il 24 settembre.\nAtlanta Falcons.\nSmith firm\u00f2 per far parte della squadra di allenamento degli Atlanta Falcons il 21 ottobre 2009 dopo il taglio del quarterback D. J. Shockley. Dopo che il suo contratto scadde alla fine della stagione, Smith Falcons rifirm\u00f2 coi Falcons.\nNella prima gara della stagione 2014, Smith segn\u00f2 il suo primo touchdown su ricezione in carriera, nella vittoria ai supplementari sui New Orleans Saints. Il 17 novembre 2014, Smith fu inserito in lista infortunati in seguito alla frattura di una gamba che lo costrinse a chiudere in anticipo la stagione."}
{"id": "4222739", "revid": "6923", "url": "https://it.wikipedia.org/wiki?curid=4222739", "title": "Jyoti Amge", "text": "Biografia.\nNel dicembre 2013, con una statura di 62,8\u00a0cm \u00e8 stata dichiarata la donna pi\u00f9 bassa del mondo. Soffre di acondroplasia, forma di nanismo che ha bloccato la crescita del suo corpo all'et\u00e0 di 3 anni. Si \u00e8 laureata in Letteratura presso l'Universit\u00e0 di Nagpur. Dal 2012 \u00e8 presenza fissa nello show televisivo \"Lo show dei record\".\nNel 2014 ha preso parte alla quarta stagione della serie antologica \", di Ryan Murphy."}
{"id": "4222746", "revid": "1442080", "url": "https://it.wikipedia.org/wiki?curid=4222746", "title": "Intersport Heilbronn Open 2003 - Doppio", "text": "Il doppio del torneo di tennis Intersport Heilbronn Open 2003, facente parte dell'ATP Challenger Series, ha avuto come vincitori Il tabellone di doppio dell'Intersport Heilbronn Open 2003, torneo di tennis che faceva parte dell'ATP Challenger Series nell'ambito dell'ATP Challenger Series 2003, \u00e8 stato vinto da Simon Aspelin e Johan Landsberg (tds n. 2). In finale hanno sconfitto la coppia formata da Petr P\u00e1la e Pavel V\u00edzner (tds n. 1) con il punteggio di 6-4, 6-4."}
{"id": "4222750", "revid": "767487", "url": "https://it.wikipedia.org/wiki?curid=4222750", "title": "Il signor Rossi al camping", "text": "Il signor Rossi al camping \u00e8 il quinto cortometraggio del signor Rossi del 1970 diretto da Bruno Bozzetto.\nTrama.\nIl signor Rossi questa volta \u00e8 alle prese con i problemi del camping. Affascinato dalla prospettiva di una vita campestre e di un ritorno alla natura, lontano dai clamori e dagli inconvenienti della citt\u00e0, egli si getta con entusiasmo in questa sua nuova esperienza. Purtroppo non sempre le apparenze corrispondono alla realt\u00e0."}
{"id": "4222751", "revid": "767487", "url": "https://it.wikipedia.org/wiki?curid=4222751", "title": "John Hubert Marshall", "text": "Pioniere dell'archeologia, John Hubert Marshall fu, dal 1902 al 1928, direttore dell'\"Archaeological Survey of India\", dipartimento del Governo indiano responsabile dei patrimoni archeologici sul territorio indiano. Nel 1921 Marshall era responsabile degli scavi che portarono alla luce le citt\u00e0 di Harappa e Mohenjo-daro, i principali centri della civilt\u00e0 della valle dell'Indo, civilt\u00e0 risalente al III millennio a.C."}
{"id": "4222752", "revid": "46931", "url": "https://it.wikipedia.org/wiki?curid=4222752", "title": "Geheimcode Wildg\u00e4nse", "text": ""}
{"id": "4222762", "revid": "380654", "url": "https://it.wikipedia.org/wiki?curid=4222762", "title": "Team Hell No", "text": "Il Team Hell No \u00e8 stato un Tag team di wrestling attiva in WWE tra il 2012 e il 2013, formata da Daniel Bryan e Kane.\nIl nome del team \u00e8 un riferimento ai personaggi dei due lottatori: Kane \u00e8 ritratto come un violento piromane e descritto come \"The Devil's Favorite Demon\", mentre Bryan \u00e8 un pessimista dispettoso il cui slogan \u00e8 \"No!\". Originariamente ritratti come acerrimi nemici, i due sono stati costretti a lavorare come una squadra nel corso di una storyline in cui hanno frequentato delle lezioni di gestione della rabbia dall'allora general manager di \"Raw\", AJ Lee, e, anche se annunciata come una squadra disfunzionale, sono stati successivamente in grado di vincere il WWE Tag Team Championship per un regno durato 245 giorni.\nIl team \u00e8 stato attivo dal 2012 al 2013; in seguito alla perdita del WWE Tag Team Championship contro lo Shield (Roman Reigns e Seth Rollins) a \"Extreme Rules\". Nel 2018 si sono riuniti nel roster di \"SmackDown\".\nStoria.\nPrima incarnazione (2012\u20132013).\nA \"SmackDown\", Bryan viene inserito nel main event dal General Manager Booker T contro Randy Orton. Quando \"The Viper\" sta per cedere alla \"No! Lock\", risuona la theme song di Kane e Bryan, distratto, perde dopo una \"RKO\" di Orton. A \"SummerSlam\" Bryan riesce a sconfiggere Kane, grazie a un repentino roll-up. Kane, infuriato, lo insegue nel backstage, senza per\u00f2 trovarlo.\nNella puntata di \"Raw\" del 20 agosto, la coppia formata da Daniel Bryan e The Miz hanno un match contro Kane e Zack Ryder, ma i primi battono in ritirata, facendo terminare il match in no contest. Nella puntata di \"Raw\" del 27 agosto viene mostrato tramite un filmato, Daniel Bryan e Kane, partecipano ad una terapia per la gestione della rabbia. Nella medesima sera, Bryan perde per Count-out contro R-Truth, dopo aver perso nuovamente la calma e aver litigato con i tifosi. Nella puntata di \"Raw\" del 3 settembre, finiscono il corso per il controllo della rabbia organizzato dalla WWE (\"kayfabe\") e i tifosi su Twitter votano per farli abbracciare sul ring tramite il \"Raw Active\" di quella sera. I due, con molta fatica, alla fine si abbracciano e si stringono la mano, apparentemente facendo finire la faida. Ma dopo qualche pacca sulla spalla sempre pi\u00f9 forte, i due iniziano una rissa.\nNella puntata di \"Raw\" del 10 settembre Bryan viene messo in un Tag Team match con Kane contro i Prime Time Players (Darren Young e Titus O'Neil), con in palio la possibilit\u00e0 di sfidare R-Truth e Kofi Kingston per i WWE Tag Team Championship a \"Night of Champions\". I due vincono l'incontro, dopo che Kane rifila una Chokeslam a Bryan su Darren Young, che viene appunto schienato dall'esanime Bryan. Nel backstage, dopo aver momentaneamente trovato un punto d'incontro, ricominciano a litigare per decidere quale dei due debba essere nominato per primo, nel nome del team. A Night of Champions, Daniel Bryan e Kane vinsero il WWE Tag Team Championship sconfiggendo Kofi Kingston e R-Truth, malgrado i vari litigi durante il match. Successivamente, nel backstage, i due ricominciano a litigare su chi sia il vero campione di coppia.\nNella puntata di \"Raw\" del 17 settembre, mantengono i titoli, vincendo in un rematch di \"Night of Champions\" contro Kingston e R-Truth. A fine match, i due litigano nuovamente ma, inaspettatamente, su richiesta di Bryan, si abbracciano. Quest'ultimo tuttavia, con una mossa rapida scippa la cintura al compagno (che gliel'aveva presa in precedenza) e i due si mettono di nuovo a urlare dicendo di essere \"il\" campione di coppia. Nella puntata di \"SmackDown\" del 21 settembre, Bryan interviene nel match fra Kane e Damien Sandow, facendo perdere il \"Big Red Monster\", distraendolo e rubandogli la sua cintura. Nel backstage, il Dr. Shelby fa calmare gli animi e Bryan restituisce la cintura a Kane. Pi\u00f9 tardi, \u00e8 per\u00f2 Kane a intervenire nel match fra Bryan e Cody Rhodes, facendolo perdere. La stessa sera, viene organizzato un Lumberjack Tag Team match contro Rhodes e Sandow, che viene vinto dai campioni di coppia per squalifica dopo che Rhodes colpisce Kane con una sedia. A fine match, per\u00f2, dopo aver messo al tappeto gli avversari, Kane e Bryan attaccano con delle sedie gli altri team a bordo ring, che tentano inutilmente di fuggire.\nNella puntata di \"Raw\" del 24 settembre, tramite un sondaggio, viene deciso che il nome del team sar\u00e0 \"Team Hell No\". Successivamente vengono attaccati alle spalle da Cody Rhodes e Damien Sandow, i quali annunciano anche che formeranno un team e che andranno all'assalto del titolo. Il 1\u00ba ottobre, a \"Raw\", AJ Lee sancisce un match di coppia che vede il Team Hell No fronteggiare CM Punk e Dolph Ziggler, con arbitro speciale la stessa AJ. Il match si conclude a favore di Bryan e Kane, che con una \"Chokeslam\" su Punk lo schiena con successo. A \"Hell in a Cell\", perdono per squalifica contro il Team Rhodes Scholars, mantenendo i titoli. Vincono anche nel rematch tenutosi durante l'episodio del 14 novembre di \"Main Event\", questa volta grazie a uno schienamento di Bryan ai danni di Damien Sandow, che subisce prima una \"Chockeslam\" di Kane e successivamente il \"Diving Headbutt\" di Bryan. Alle \"Survivor Series\", il Team Hell No partecipa, venendo sconfitto al Survivor Series elimination match nel team capitanato da Mick Foley: Kane viene eliminato per primo, seguito da Bryan che esce terzo.\nNelle successive due puntate di \"Raw\", il Team Hell No viene attaccato dallo Shield (Dean Ambrose, Roman Reigns e Seth Rollins). Dopo questi attacchi, annunciano in un'intervista nel backstage che ancora nessuno conosce quanto possano diventare cattivi e pericolosi. Nei match successivi, infatti, i due non litigano pi\u00f9 e sembrano aver trovato l'intesa che gli \u00e8 sempre mancata. In seguito all'infortunio al ginocchio di CM Punk, e alla sua impossibilit\u00e0 di difendere il WWE Championship a \"\", il main event viene trasformato da Vince McMahon in un Six-Man TLC tag team match, che vede coinvolti il Team Hell No e Ryback e lo Shield. Il lungo e cruento match viene infine vinto dai tre dello Shield, che ottengono la vittoria in seguito allo schienamento di Roman Reigns ai danni di Bryan. A \"Raw\" trionfano contro Chris Jericho e Dolph Ziggler, mentre a \"SmackDown\", vengono sconfitti da Sin Cara e Rey Mysterio.\nNell'ultima puntata di \"Raw\" del 2012, il Team Hell No sceglie Heath Slater e Drew McIntyre come sfidanti ai titoli di coppia per la sera stessa, e riescono a sconfiggerli, mantenendo i titoli.\nAlla \"Royal Rumble\", il Team Hell No prima difende con successo il WWE Tag Team Championship grazie a Daniel Bryan che sottomette Damien Sandow alla \"\"No!\" Lock\", e poi partecipa al Royal Rumble match, ma Bryan, dopo aver eliminato proprio Kane, viene eliminato da Antonio Cesaro con la complicit\u00e0 di Kane stesso. A \"Elimination Chamber\", partecipano entrambi all'Elimination Chamber match valido per determinare il primo sfidante per l'attuale World Heavyweight Champion, Alberto Del Rio, a \"WrestleMania 29\", ma dopo aver tentato di schienare con un roll up Kane, entrambi vengono eliminati da Mark Henry.\nIl 25 febbraio, a \"Raw\", il Team Hell No \u00e8 costretto ad affrontare i Prime Time Players, ma dovranno farlo con Daniel Bryan bendato e Kane con una mano legata alla schiena. Nonostante ci\u00f2, riescono a vincere il match dopo una chokeslam ai danni di Darren Young. Nella puntata di \"SmackDown\" del 1\u00ba marzo, c'\u00e8 il rematch tra i due team: questa volta, per\u00f2, sar\u00e0 Kane ad essere bendato mente Daniel Bryan avr\u00e0 una mano legata alla schiena. Tuttavia, dopo che Kane ha rischiato di eseguire una chokeslam sia a Bryan che all'arbitro, Daniel \u00e8 stato colto di sorpresa da un roll up improvviso di Titus O'Neil perdendo il match. In seguito, Kane, una volta accortosi di aver indossato un cappuccio con la faccia da capra, colpisce Bryan che cercava di sistemare inutilmente le cose con un abbraccio. Il 4 marzo, a \"Raw Old School\", il Team Hell No batte ancora una volta i Prime Time Players dopo una \"chokeslam\" di Kane su Darren Young.\nL'11 marzo, a \"Raw\" Bryan perde contro Dolph Ziggler mentre Kane, grazie ad una distrazione causata da The Undertaker, sconfigge CM Punk in un No Disqualification match. Il 15 marzo, a \"SmackDown\", sul finale del match tra Ziggler e Kane, a bordo-ring, scatta una rissa tra Bryan e Big E Langston e ci\u00f2 distrae Kane che perde il match. In seguito, mentre Bryan viene assalito da Langston, Kane riesce ad eseguire una chokeslam su Ziggler, salvo poi subire la \"Big Ending\" di Langston, dando inizio ad una nuova faida per il Team Hell No. Nella puntata di Raw del 18 marzo, dopo che il Team Hell No ha sconfitto Primo e Epico, nonostante un'interferenza di AJ Lee che sfida il Team Hell No ad un match per \"WrestleMania 29\" contro Dolph Ziggler e Big E Langston, ma solo se il WWE Tag Team Championship fosse stato in palio.\nIl 25 marzo, a \"Raw\", il Team Hell No prima sconfigge i Prime Time Players, nonostante Dolph Ziggler, Big E Langston ed AJ Lee fossero sullo stage a disturbarli, e poi i due WWE Tag Team Champions continuano a litigare nel backstage per AJ Lee, con quest'ultima che successivamente attaccher\u00e0 Kaitlyn per essere stata definita pazza, ma Bryan e Kane riescono a separarle. Nella puntata di \"SmackDown\" del 29 marzo, al seguito di quanto accaduto a \"Raw\", Daniel Bryan e Kaityn sconfiggono Dolph Ziggler ed AJ Lee quando la WWE Divas Champion schiena AJ dopo una Spear. A \"WrestleMania29\", il Team Hell No riesce a sconfiggere Dolph Ziggler e Big E Langston grazie al Diving Headbutt di Daniel Bryan, eseguito dopo una \"chokeslam\" di Kane, su Ziggler.\nL'8 aprile, a \"Raw\", i due aiuteranno The Undertaker nel momento in cui \u00e8 assaltato dallo Shield, mentre nella puntata di \"SmackDown\" del 12 aprile, dopo aver sconfitto i Prime Time Players faranno lo stesso, questa volta impedendo allo Shield di attaccare Triple H. Il 15 aprile, a \"Raw\", il Team Hell No affronta nuovamente i Prime Time Players e facilmente, dopo la combinazione chokeslam-diving headbutt, Bryan schiena Young. Inoltre, prima del match viene annunciato un Six-Men Tag Team match per la prossima puntata di \"Raw\" dove insieme a The Undertaker affronteranno lo Shield. La settimana seguente hanno perso contro The Shield dopo uno schienamento su Bryan.\nNella puntata di \"Raw\" del 29 aprile, il Team Hell No insieme a John Cena, esce nuovamente sconfitto dallo Shield quando Roman Reigns schiena Cena dopo una Spear. Il 3 maggio, a \"SmackDown\", Bryan viene prima sconfitto in un lungo match da Ryback e dopo viene assalito nel backstage dallo Shield. Nella stessa serata, Kane promette di vendicare il suo tag team partner nel match contro Dean Ambrose. Tuttavia, grazie anche ad alcune interferenze di Rollins e Reigns, \u00e8 proprio Ambrose a vincere il match. Successivamente, Kane subisce la \"Triple Powerbomb\" dallo Shield, i quali posano con le cinture facendo intendere sempre pi\u00f9 probabile un match titolato ad \"Extreme Rules\". Nella puntata di \"Raw\" del 6 maggio, Bryan chiede un rematch a Ryback, ma quest'ultimo si rifiuta; interviene allora Kane e viene sancito che nel main event affronter\u00e0 Ryback, ma \u00e8 proprio quest'ultimo a vincere. Al termine del match, lo Shield interviene per attaccare Kane quando Ryback abbandona il ring, ma Bryan e John Cena li allontanano. Il 10 maggio, a \"SmackDown\", Bryan ha un match contro Dean Ambrose, match terminato per squalifica, a favore di Ambrose, quando Rollins tenta di interferire, ma Kane glielo impedisce. Quindi Reigns attacca Bryan, ma Kofi Kingston interviene, salva la situazione e colpisce Ambrose facendo scattare la squalifica.\nNella puntata di \"Raw\" del 13 maggio, il Team Hell No e John Cena ha sconfitto per squalifica lo Shield per la prima volta in un Six-Man Tag Team Elimination match. A \"Extreme Rules\", dovranno difendere il WWE Tag Team Championship in un Tornado Tag Team match contro Rollins e Reigns. Il 15 maggio, a \"Main Event\", Kane ha un match contro Seth Rollins; tuttavia, il match \u00e8 terminato per squalifica a favore di Kane a causa dell'intervento di Ambrose. Lo Shield ha quindi cominciato ad attaccare Kane, salvo ritirarsi quando gli Usos (Jimmy e Jey Uso) sono intervenuti. Il 19 maggio a \"Extreme Rules\", perdono il WWE Tag Team Championship contro Rollins e Reigns in un Tornado Tag Team match, terminando il loro regno dopo 245 giorni.\nDopo lo schienamento subito, Bryan era ossessionato dal dimostrare che non era l'anello debole del Team Hell No. Di conseguenza, \u00e8 diventato ancora pi\u00f9 aggressivo, ma il suo comportamento troppo zelante ha portato il Team Hell No a perdere loro rivincita nella puntata di \"Raw\" del 27 maggio. Quando Kane tent\u00f2 di rassicurare Bryan, quest'ultimo gli rispose male. Come risultato, Bryan \u00e8 stato accoppiato a Randy Orton, per affrontare un nemico comune nello Shield, mentre Kane ha cominciato ad andare per conto suo. Nella puntata di \"SmackDown\" del 14 giugno, insieme a Orton hanno collaborato per terminare la striscia di imbattibilit\u00e0 dello Shield nei six-man tag team matche, quando Bryan ha costretto Rollins a cedere alla \"Yes! Lock\". Il Team Hell no si separa nella puntata di \"Raw\" del 17 giugno, quando entrambi hanno annunciato la loro intenzione di diventare WWE Champion.\nReunion (2018).\nNella puntata di \"SmackDown\" del 26 giugno Daniel Bryan ha sconfitto Harper per squalifica a causa dell'intervento di Rowan ma, in suo soccorso, \u00e8 giunto il rientrante Kane. Nella puntata di \"SmackDown\" del 3 luglio hanno sconfitto gli Usos. Nella puntata di \"SmackDown\" del 10 luglio insieme al New Day (Big E, Kofi Kingston e Xavier Woods) hanno sconfitto i Bludgeon Brothers e i SAni\u2020Y (Alexander Wolfe, Eric Young e Killian Dain). Il 15 luglio, a \"Extreme Rules\", il Team Hell No ha affrontato i Bludgeon Brothers per il WWE SmackDown Tag Team Championship ma sono stati sconfitti. A seguito dell'infortunio di Kane al tallone (occorso nella puntata di \"SmackDown\" del 10 luglio) il Team Hell No \u00e8 stato costretto ad un brusco scioglimento."}
{"id": "4222767", "revid": "125210199", "url": "https://it.wikipedia.org/wiki?curid=4222767", "title": "Wicked Game (Il Divo)", "text": "Wicked Game \u00e8 un album del gruppo musicale inglese Il Divo, pubblicato nel 2011.\nL'album ha raggiunto la seconda posizione in Olanda, la terza in Svizzera, la quarta in Portogallo, la sesta nella Official Albums Chart, la settima in Spagna e la decima nella Billboard 200."}
{"id": "4222773", "revid": "767487", "url": "https://it.wikipedia.org/wiki?curid=4222773", "title": "Il signor Rossi al safari fotografico", "text": "Il signor Rossi al safari fotografico \u00e8 il sesto cortometraggio del signor Rossi del 1971 diretto da Bruno Bozzetto."}
{"id": "4222776", "revid": "767487", "url": "https://it.wikipedia.org/wiki?curid=4222776", "title": "Bersaglio sull'autostrada", "text": "Bersaglio sull'autostrada \u00e8 un film italiano del 1988 diretto da Marius Mattei.\n\u00c8 un film thriller con Ernest Borgnine, Linda Blair e Stuart Whitman.\nProduzione.\nIl film, diretto e sceneggiato da Marius Mattei, fu prodotto da Giuseppe Colombo, Josi W. Konski e Enzo Rispoli per la International Cinema Company e la Laguna Productions e girato a Miami nell'ottobre del 1988.\nDistribuzione.\nIl film fu distribuito nel 1988. al cinema.\nAlcune delle uscite internazionali sono state:"}
{"id": "4222777", "revid": "506294", "url": "https://it.wikipedia.org/wiki?curid=4222777", "title": "John Marshall (archeologo)", "text": ""}
{"id": "4222779", "revid": "797136", "url": "https://it.wikipedia.org/wiki?curid=4222779", "title": "Sebasti\u00e1n Tagliab\u00fae", "text": ""}
{"id": "4222782", "revid": "767487", "url": "https://it.wikipedia.org/wiki?curid=4222782", "title": "Il signor Rossi a Venezia", "text": "Il signor Rossi a Venezia \u00e8 il settimo ed ultimo cortometraggio del signor Rossi del 1974 diretto da Bruno Bozzetto e due anni dopo \u00e8 stato fatto il primo lungometraggio \"Il signor Rossi cerca la felicit\u00e0\"."}
{"id": "4222785", "revid": "149466", "url": "https://it.wikipedia.org/wiki?curid=4222785", "title": "San Leoluca", "text": ""}
{"id": "4222786", "revid": "767487", "url": "https://it.wikipedia.org/wiki?curid=4222786", "title": "Osama Al-Muwallad", "text": "Carriera.\n\u00c8 stato convocato per la Coppa d'Asia 2011 con l'Arabia Saudita."}
{"id": "4222793", "revid": "46931", "url": "https://it.wikipedia.org/wiki?curid=4222793", "title": "Satelliti GPS", "text": ""}
{"id": "4222795", "revid": "109462155", "url": "https://it.wikipedia.org/wiki?curid=4222795", "title": "Cromorno (registro d'organo)", "text": "Il cromorno \u00e8 un particolare registro dell'organo.\nStruttura.\nSi tratta di uno dei registri ad ancia pi\u00f9 antichi, risalente almeno al XV secolo. Nato per imitare il suono dell'omonimo strumento, si pu\u00f2 trovare nelle misure di 8', o, raramente, 16'.\nCaratteristica di questo registro \u00e8 di avere risuonatori cilindrici di met\u00e0 altezza rispetto ai piedi indicati: il suono, pertanto, \u00e8 penetrante e leggermente nasale. Per questo motivo \u00e8 stato uno dei registri preferiti dell'organaria francese, al quale sono dedicate numerose composizioni specifiche (\"R\u00e9cit de Cromorne\", \"Cromorne en Taille\", \"Basse de Cromorne\", \"Dessus de Cromorne\", eccetera). Nell'organo francese il cromorno era collocato nella tastiera inferiore (\"Clavier du positif\") per poter essere usato come registro solistico, in dialogo con i registri ad anima della tastiera principale (\"Clavier du grand orgue\").\nIl krumhorn tedesco ha una sonorit\u00e0 meno incisiva e meno squillante rispetto al cromorno francese."}
{"id": "4222801", "revid": "106990", "url": "https://it.wikipedia.org/wiki?curid=4222801", "title": "Cornetto (organo)", "text": ""}
{"id": "4222802", "revid": "106990", "url": "https://it.wikipedia.org/wiki?curid=4222802", "title": "Corno di camoscio (organo)", "text": ""}
{"id": "4222803", "revid": "106990", "url": "https://it.wikipedia.org/wiki?curid=4222803", "title": "Cromorno (organo)", "text": ""}
{"id": "4222805", "revid": "106990", "url": "https://it.wikipedia.org/wiki?curid=4222805", "title": "Mistura (organo)", "text": ""}
{"id": "4222806", "revid": "106990", "url": "https://it.wikipedia.org/wiki?curid=4222806", "title": "Ottava (organo)", "text": ""}
{"id": "4222809", "revid": "106990", "url": "https://it.wikipedia.org/wiki?curid=4222809", "title": "Ripieno (organo)", "text": ""}
{"id": "4222810", "revid": "106990", "url": "https://it.wikipedia.org/wiki?curid=4222810", "title": "Violone (organo)", "text": ""}
{"id": "4222811", "revid": "106990", "url": "https://it.wikipedia.org/wiki?curid=4222811", "title": "Tromba (organo)", "text": ""}
{"id": "4222812", "revid": "106990", "url": "https://it.wikipedia.org/wiki?curid=4222812", "title": "Trombone (organo)", "text": ""}
{"id": "4222813", "revid": "767487", "url": "https://it.wikipedia.org/wiki?curid=4222813", "title": "Jairo Palomino", "text": ""}
{"id": "4222815", "revid": "106990", "url": "https://it.wikipedia.org/wiki?curid=4222815", "title": "Bordone (organo)", "text": ""}
{"id": "4222817", "revid": "92723", "url": "https://it.wikipedia.org/wiki?curid=4222817", "title": "Frank Reicher", "text": "Biografia.\nFiglio dell'attore Emanuel Reicher e di Hedwig Kindermann. I suoi genitori divorziarono nel 1881 e sua madre, due anni dopo, mor\u00ec a Trieste. Hedwiga Reicher, la sua sorellastra, era anche lei un'attrice che lavor\u00f2 a Hollywood e il fratellastro Ernst Reicher divent\u00f2 popolare nel cinema tedesco degli anni dieci come Stuart Webbs, detective gentiluomo. Frank Reicher si trasfer\u00ec negli Stati Uniti d'America nel 1899, prendendone la cittadinanza dodici anni pi\u00f9 tardi.\nTeatro.\nDebutta a Broadway nel 1899 recitando il ruolo di Lord Tarquin in \"Becky Sharp\".\nCinema.\nInizia la carriera di attore cinematografico nel 1915 con un ruolo non accreditato nel film \"The Case of Becky\". Pu\u00f2 essere ricordato per il ruolo del Capitano Englehorn nei film \"King Kong\" e \"Il figlio di King Kong\"."}
{"id": "4222819", "revid": "767487", "url": "https://it.wikipedia.org/wiki?curid=4222819", "title": "Ordine Nazionale del Burkina Faso", "text": "L'Ordine Nazionale del Burkina Faso \u00e8 un ordine cavalleresco del Burkina Faso.\nClassi.\nL'Ordine dispone delle seguenti classi di benemerenza:"}
{"id": "4222823", "revid": "767487", "url": "https://it.wikipedia.org/wiki?curid=4222823", "title": "Puella Magi Madoka Magica - Parte 2 - La storia infinita", "text": ", anche noto in Italia solo come Madoka Magica - Parte 2 - La storia infinita (titolo usato per la proiezione al \"San Marino Anim\u00e6 Festival\") o con il titolo Puella Magi Madoka Magica - La storia infinita (titolo usato per la proiezione al Lucca Comics &amp; Games) e in vari Paesi con il titolo internazionale \"Puella Magi Madoka Magica the Movie Part 2: Eternal\", \u00e8 un film d'animazione del 2012 diretto da Akiyuki Shinb\u014d e Yukihiro Miyamoto.\nIl film \u00e8 il secondo di una trilogia che ripercorre la trama della serie televisiva anime \"Puella Magi Madoka Magica\" trasmessa in Giappone nel 2011. Il primo ed il secondo film ripercorrono la trama della serie, mentre il terzo avr\u00e0 una storia originale.\nIl primo film della serie \u00e8 \"Puella Magi Madoka Magica - Parte 1 - L'inizio della storia\", proiettato in Giappone dal 6 ottobre 2012, mentre il terzo \u00e8 \"Puella Magi Madoka Magica - Parte 3 - La storia della ribellione\", uscito il 26 ottobre 2013.\nTrama.\nQuesto film corrisponde agli episodi dall'ottavo fino al dodicesimo e ultimo della serie televisiva.\nDistribuzione.\nIl film \u00e8 stato proiettato nelle sale giapponesi dal 13 ottobre 2012, ed \u00e8 stato annunciato che entro la fine del 2012 avrebbe avuto proiezioni in diciotto citt\u00e0 di otto diverse nazioni: Italia, San Marino, Stati Uniti d'America, Francia, Corea del Sud, Taiwan, Hong Kong e Singapore. Il film \u00e8 stato proiettato insieme al primo in lingua originale con sottotitoli in italiano al \"San Marino Anim\u00e6 Festival\" di Citt\u00e0 di San Marino ogni giorno dal 7 al 9 dicembre 2012 con il titolo di \"Madoka Magica - Parte 2 - La storia infinita\". Per le proiezioni internazionali sono stati utilizzati dei poster in cui si vedono le cinque protagoniste e Kyubey nella stessa posizione ma su sfondi diversi che riproducono un monumento o un panorama della citt\u00e0. La proiezione in Italia \u00e8 avvenuta solo nel 2013, a differenza di quanto annunciato: \u00e8 stato proiettato il 31 ottobre 2013 al Lucca Comics &amp; Games a cura della Dynit, sempre in lingua originale con sottotitoli in italiano, con il titolo di \"Puella Magi Madoka Magica - La storia infinita\". Dynit ha pubblicato il film in Italia anche per l'home video il 18 dicembre 2013, con il titolo \"Puella Magi Madoka Magica - Parte 2 - La storia infinita\", in tre edizioni, tutte contenenti anche il doppiaggio in italiano: una in Blu-ray Disc, una in DVD e un'edizione limitata contenente sia il Blu-Ray Disc che il DVD insieme al Blu-Ray Disc e al DVD del primo film della trilogia e ad un CD contenente la colonna sonora.\nAccoglienza.\nIl film ha incassato, durante il primo weekend (13-14 ottobre 2012), yen, piazzandosi al secondo posto nella classifica dei film pi\u00f9 visti. Ha ottenuto cos\u00ec un risultato migliore di quello del primo film, piazzatosi solo al settimo posto con yen. Nel weekend successivo, il 20-21 ottobre 2012, il film si \u00e8 classificato nono nella classifica dei pi\u00f9 visti, con un pubblico compreso per la maggior parte tra i dieci e i quarant'anni di et\u00e0 e per il 70% di sesso maschile, e incassando yen. L'incasso totale al 21 ottobre era di yen. Ancora all'inizio di novembre 2012 aumentava il numero di cinema che proiettavano il film."}
{"id": "4222825", "revid": "767487", "url": "https://it.wikipedia.org/wiki?curid=4222825", "title": "Ordine al merito (Niger)", "text": "L'Ordine al merito \u00e8 un ordine cavalleresco del Niger.\nStoria.\nL'ordine \u00e8 stato fondato il 24 giugno 1963.\nClassi.\nL'ordine dispone delle seguenti classi di benemerenza:"}
{"id": "4222826", "revid": "123905530", "url": "https://it.wikipedia.org/wiki?curid=4222826", "title": "Crotta (cognome)", "text": "Crotta o Crotti cognome italiano, di origine bergamasca.\nEtimologia.\nIl cognome Crotta o Crotti deriva dal vocabolo antico celtico-bergamasco Crot = arcuato, incurvato, grotta, ecc.\nOrigine e diffusione.\nIl cognome Crotta o Crotti si origin\u00f2 in Bergamo, da nobili arimanni Longobardi, stabilitisi dapprima nella campagna circostante la citt\u00e0 antica di Bergamo, e appartenenti a una potente e numerosa fara arimannica, la quale fu denominata col nome Crotta. Questi nobili arimanni Longobardi, furono soprannominati Crotti, per il motivo che i suddetti Longobardi, che erano guerrieri a cavallo, si stanziarono nei pressi di grotte e caverne, in varie zone della campagna bergamasca, in seguito si stabilirono anche lungo le mura antiche di Bergamo, le quali in alcuni tratti avevano la forma arcuata. Pertanto nel dialetto celtico-bergamasco presero il nome di Crotti.\nIl cognome Crotta o Crotti \u00e8 diffuso prevalentemente in Lombardia e in minore numero in Emilia. Ha la sua massima concentrazione in Bergamo, dove in epoca antica si origin\u00f2.\nBreve storia.\nCrotta o Crotti antica casata bergamasca di stirpe longobarda o Grotta come il ramo piemontese.\nQuesti potenti gruppi arimannici dei Crotti, nell'Alto Medioevo, da Bergamo s'insediarono in diversi luoghi della Lombardia, appunto per conquistarli e presidiarli. Da questi numerosi gruppi arimannici, tutti consanguinei fra di loro, discesero il re longobardo Rotari o Chrotharius, suo figlio re Rodoaldo, i quali si trasferirono in Brescia, tutti i duchi longobardi di Bergamo, compreso Rotari l'ultimo duca della citt\u00e0 bergamasca, includendo anche nella discendenza dei Crotti i gastaldi regi Longobardi, che dopo l'ultimo duca di Bergamo governarono la citt\u00e0, fino alla conquista da parte del popolo dei Franchi.\nIn un atto del 10 Luglio 1048 con il Vescovo di Cremona, si ha notizia di Bernardo giudice e avvocato, figlio di Lanfranco de Crotta professante la legge longobarda.Gherardo Crotti di Bergamo separatosi dai suoi fratelli, nel 1076 si stabil\u00ec in Cremona sposando Rosilda de' Guiscardi.\nIn Bergamo furono presenti pi\u00f9 esponenti della famiglia dall'XI e al XII secolo: i consoli Vuifredo e Guglielmo Crotta nel 1162, mentre Federico Crotta venne incaricato alla stesura del catasto di Bergamo e dei borghi nel 1222 dal podest\u00e0 cittadino. Lancelotto Crotti nel 1426 era ambasciatore alla corte dell'imperatore Sigismondo di Lussemburgo. La famiglia abitava quella che nel XIV secolo sarebbe diventata la Cittadella viscontea, scacciati dai Visconti si trasferirono nella parte bassa della citt\u00e0, rimane il \"Giardino La Crotta\" a ricordo della famiglia. \nL'ospedale in Santa Grata Inter Vites, in via Borgo Canale, venne fondato da Landolfo Crotto, fu poi spostato, come tutti gli altri ospedali di citt\u00e0 alta e inglobato in quello di San Marco. \nViene documentato un Gherardo Crotta a Cremona proveniente da Bergamo, e ben trentasette con incarico di decurioni, nonch\u00e9 personalit\u00e0 politiche e religiose. Da questo ramo cremonese avr\u00e0 inizio il ramo piemontese con Giovanni Michele Grotta diventato conte di Costigliole d'Asti e Levaldiggi con incarichi di consigliere di Carlo Emanuele I."}
{"id": "4222829", "revid": "52996510", "url": "https://it.wikipedia.org/wiki?curid=4222829", "title": "Louis Chitti", "text": ""}
{"id": "4222832", "revid": "247222", "url": "https://it.wikipedia.org/wiki?curid=4222832", "title": "Satellite (singolo Ashland High)", "text": ""}
{"id": "4222833", "revid": "1543377", "url": "https://it.wikipedia.org/wiki?curid=4222833", "title": "Edizioni Alpes", "text": "Edizioni Alpes \u00e8 stata una casa editrice italiana con sede a Milano, attiva negli anni Venti e Trenta.\nAttivit\u00e0.\nFondata da Franco Ciarlantini alla fine degli anni 1910, la Alpes pubblic\u00f2 numerosi titoli di narrativa italiana e straniera, tra cui la prima traduzione in italiano di \"Umiliati e offesi\" di F\u00ebdor Dostoevskij. Sotto la presidenza di Arnaldo Mussolini fu pubblicata la prima edizione de \"Gli indifferenti\" di Alberto Moravia, oltre ai \"Discorsi dal banco di deputato\" di Benito Mussolini e altre opere di saggistica. In difficolt\u00e0 economiche gi\u00e0 dal 1929, la Alpes continu\u00f2 le attivit\u00e0 almeno fino al 1939, per poi chiudere. Oltre al direttore Cesare Giardini si ricorda la collaborazione dell'intellettuale armeno esule a Bari Hrand Nazariantz."}
{"id": "4222835", "revid": "416175", "url": "https://it.wikipedia.org/wiki?curid=4222835", "title": "Chiesa della Nativit\u00e0 di Maria Vergine (Praga)", "text": "La chiesa della Nativit\u00e0 di Maria Vergine (in ceco \"Kostel narozeni panny marie\") \u00e8 una chiesa romanica situata a Praga (distretto di Praga 10, Z\u00e1b\u011bhlice), Repubblica Ceca. Esso \u00e8 protetto come monumento nazionale.\nStoria.\nLe origini della chiesa risalgono alla prima met\u00e0 del XII secolo (circa 1125). Nel corso del XIV secolo, la chiesa fu ricostruita in stile romanico-gotico. A quel tempo, era una chiesa parrocchiale. Nel XIX secolo, la torre romanica fu distrutta da un fulmine, e successivamente sostituita da una torre neo-romanica tra il 1876 e il 1880. La pala d'altare della beata Vergine Maria \u00e8 stata creata nel 1861. Il restauro pi\u00f9 importante \u00e8 stato effettuato nel 1948, e la facciata \u00e8 stata restaurata nel 2000 con il sostegno finanziario del quartiere di Praga 10."}
{"id": "4222837", "revid": "110157", "url": "https://it.wikipedia.org/wiki?curid=4222837", "title": "Won James Won", "text": "Gli Won James Won sono un gruppo musicale Noise rock russo formatosi a San Pietroburgo nel febbraio del 2003."}
{"id": "4222842", "revid": "332944", "url": "https://it.wikipedia.org/wiki?curid=4222842", "title": "Lina Andersson", "text": "Biografia.\nOriginaria di Malmberget di G\u00e4llivare, in Coppa del Mondo esord\u00ec il 28 novembre 1998 a Muonio (52\u00aa), ottenne il primo podio il 26 novembre 2000 a Beitost\u00f8len (3\u00aa) e la prima vittoria il 5 marzo 2005 a Lahti.\nIn carriera prese parte a due edizione dei Giochi olimpici invernali, (16\u00aa nella 10\u00a0km, 28\u00aa nella sprint, 39\u00aa nell'inseguimento, 12\u00aa nella staffetta) e (33\u00aa nella 10 km, non conclude la 30 km, 11\u00aa nella sprint, 1\u00aa nella sprint a squadre), e a cinque dei Campionati mondiali, vincendo tre medaglie.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nTC = tecnica classica\nTL = tecnica libera\nSP = sprint"}
{"id": "4222854", "revid": "15756", "url": "https://it.wikipedia.org/wiki?curid=4222854", "title": "High Intensity Interval Training", "text": "L\u2019High Intensity Interval Training (HIIT), chiamato anche High-Intensity Intermittent Exercise (HIIE), \u00e8 un metodo di allenamento cardiofitness. Si tratta di una forma avanzata di \"Interval training\" (IT), che prevede l'alternanza tra periodi di esercizio anaerobico breve e intenso a periodi di recupero attivo mediante attivit\u00e0 aerobica meno intensa in maniera consecutiva sullo stesso esercizio. L'HIIT \u00e8 una forma di allenamento cardiovascolare misto in contrapposizione al pi\u00f9 popolare allenamento aerobico a moderata intensit\u00e0 e a frequenza cardiaca costante, ovvero lo \"Steady State Training\" (SST), come strategia per il dimagrimento e il miglioramento della capacit\u00e0 cardiovascolare.\nCaratteristiche.\nL\u2019\"High Intensity Interval Training\" (HIIT) \u00e8 un allenamento cardiovascolare che si basa sull'alternanza tra lavoro ad alta e bassa \"intensit\u00e0\", cio\u00e8 sulla variazione della frequenza cardiaca tramite un passaggio continuo da frequenze moderate a frequenze elevate e viceversa durante lo stesso esercizio. Il metodo HIIT \u00e8 solitamente svolto con macchinari cardiofitness comunemente in dotazione nelle palestre, tra cui tapis roulant, cyclette, vogatore, stepper, o elliptical trainer. L'esercizio prevede di impostare lo sforzo (legato al parametro \"intensit\u00e0\") in base alla risposta cardiaca dell'utente. Dal momento che questo metodo raggiunge picchi di \"intensit\u00e0\" molto elevati, i quali superano la \"soglia anaerobica\" (il punto di passaggio dal metabolismo prevalentemente aerobico a quello prevalentente anaerobico), tale strategia viene solitamente riservata ad atleti esperti. L'HIIT, come altre forme di \"Interval training\" (IT), rappresenta un ibrido tra allenamento aerobico e anaerobico, in quanto lavora sfruttando l'attivazione di diversi sistemi energetici - \"aerobico\" e i sistemi anaerobici (\"lattacido\" e \"alattacido\") - in base alla costante variazione dell\u2019\"intensit\u00e0\". Questo significa che nelle fasi a moderata o bassa \"intensit\u00e0\" esso sfrutta prevalentemente il metabolismo aerobico o ossidativo, generalmente pi\u00f9 orientato sul consumo di lipidi; mentre nelle fasi ad alta \"intensit\u00e0\" avviene un passaggio verso il metabolismo anaerobico, il quale impiega prevalentemente carboidrati e fosfati per sostenere lo sforzo. Il periodo a moderata intensit\u00e0 viene chiamato \"recupero attivo\", in quanto proprio la bassa entit\u00e0 dello sforzo fisico permette di recuperare le forze per potersi mantenere il pi\u00f9 possibile all'interno di zone pi\u00f9 elevate della frequenza cardiaca durante la sessione. Viene inoltre riconosciuto che il recupero attivo a bassa intensit\u00e0 favorisce la performance anaerobica ad alta intensit\u00e0 contribuendo a smaltire il lattato accumulato. Il tempo medio necessario per completare una sessione HIIT pu\u00f2 ammontare anche a 20 minuti o meno, e molti studi rilevano che riesca a favorire un miglioramento della capacit\u00e0 cardiovascolare e a ridurre il grasso corporeo in maniera analoga, ma pi\u00f9 frequentemente in maniera superiore rispetto alla classica attivit\u00e0 aerobica a moderata intensit\u00e0 e a frequenza cardiaca costante della durata di 40-60 minuti (\"Steady State Training\").Si consiglia l'uso di un orologio o un timer per mantenere i tempi precisi, il numero di giri e l'intensit\u00e0.\nL'allenamento HIIT viene organizzato eseguendo un esercizio su un macchinario cardiofitness (come il tappeto mobile) ad un\u2019\"intensit\u00e0\" moderata, la quale coincide tipicamente con una frequenza cardiaca attorno al 60-70% della frequenza cardiaca massima (FC). Questa fase trova una durata da uno o pochi minuti. Al termine della prima fase, si passa immediatamente ad un drastico aumento dell\u2019\"intensit\u00e0\" a valori molto elevati, tra l'80 e il 90% della FC, mediante un aumento della velocita o della resistenza del macchinario. Questa fase molto intensa viene mantenuta per tempi pi\u00f9 ristretti, in genere tra i 30 e i 60 secondi. Dopo questo picco di sforzo si torna a ridurre l\u2019\"intensit\u00e0\" ai valori iniziali abbassando di conseguenza la frequenza cardiaca, ripetendo il ciclo per svariate volte all'interno della sessione. Prima di iniziare il programma viene consigliato un periodo di \"riscaldamento\" di 5 minuti in modalit\u00e0 \"steady state\", la quale verr\u00e0 ripetuta subito dopo il termine nella fase di \"defaticamento\". La durata totale della sessione, intesa come parte centrale dell'allenamento (escludendo quindi le fasi di \"riscaldamento\" e \"defaticamento\") trova una durata ampiamente variabile che pu\u00f2 andare da 10 minuti a 30-40 minuti circa. Il \"volume\" (o durata) dell'allenamento dipendono dall'interazione tra l'intensit\u00e0 di picco raggiunta negli \"sprint\", la durata del recupero, il tipo di recupero (attivo o passivo) e il grado di allenamento del soggetto. Normalmente il \"volume\" \u00e8 inversamente proporzionale all'intensit\u00e0 e viceversa, quindi se vengono raggiunte alte intensit\u00e0 durante lo \"sprint\", e se questi \"sprint\" vengono mantenuti per periodi pi\u00f9 prolungati, allora la durata totale subisce una riduzione e viceversa.\nIl metodo HIIT si \u00e8 rivelato molto efficace per favorire degli adattamenti a livello cardiovascolare e anche per ridurre la percentuale di grasso corporeo. Gli effetti pi\u00f9 pronunciati sono da riconoscere nell'aumento del metabolismo basale a seguito dell'allenamento, un concetto correlato al consumo di ossigeno in eccesso post-allenamento (EPOC). Tuttora l'HIIT \u00e8 molto discusso in ambito scientifico per via dei riscontri positivi in termini di dimagrimento e di beneficio cardiovascolare, in buona parte dei casi rivelatisi superiori a quelli ottenuti con il tradizionale \"Steady State Training\". Uno dei punti pi\u00f9 interessanti viene riconosciuto nel fatto che l'IT pu\u00f2 produrre gli stessi vantaggi fisiologici dello \"Steady State\" nonostante la durata della sessione sia inferiore di pi\u00f9 della met\u00e0.\nLa scelta dell'intensit\u00e0.\nCome precedentemente menzionato, il protocollo HIIT non si rivela adatto per le persone non allenate o fuori forma, perch\u00e9 impone il raggiungimento di frequenze cardiache piuttosto elevate. Tuttavia \u00e8 possibile organizzare un allenamento HIIT riducendo l'intensit\u00e0 massima (picco) e quella minima (recupero attivo), trovando un compromesso per poter svolgere questo tipo di allenamento abbassando l'intensit\u00e0 media. L'HIIT \u00e8 pensato per potersi muovere al di sotto e al di sopra della soglia anaerobica durante la costante variazione dell'intensit\u00e0, pertanto atleti esperti necessitano per forza di raggiungere elevate intensit\u00e0 durante lo \"sprint\" (80-90% circa). Ci\u00f2 \u00e8 dovuto al fatto che gli atleti allenati raggiungono la soglia anaerobica a maggiori livelli di \"intensit\u00e0\" rispetto ai non allenati. La ricerca ha dimostrato che la soglia anaerobica avviene tra l'80-90% della FC per gli individui allenati e al 50-60% della FC per i non allenati. Considerando questo, una persona senza un particolare grado di allenamento potr\u00e0 organizzare un HIIT passando da un'intensit\u00e0 del 50% FC nella fase di recupero attivo, al 70% FC nello \"sprint\". Questo potrebbe essere un compromesso per poter svolgere un'attivit\u00e0 HIIT o similare, senza necessariamente raggiungere livelli di intensit\u00e0 controindicati per le persone non allenate, poich\u00e9 in questi casi il soggetto riuscir\u00e0 a superare la soglia anaerobica pur mantenendo un livello di frequenza cardiaca pi\u00f9 contenuto.\nPer quanto riguarda l'impostazione tradizionale, le intensit\u00e0 solitamente adoperate nel recupero attivo ammontano a circa il 60%, mentre quelle nel picco raggiungono livelli medi tra l'85 e il 90% della frequenza cardiaca massima (FC). In realt\u00e0 il parametro \"intensit\u00e0\" pu\u00f2 essere misurato tramite diversi metodi o formule, e nelle ricerche scientifiche viene pi\u00f9 comunemente utilizzata la percentuale sul massimo consumo di ossigeno (VO) per stabilirla. Tuttavia quest'ultima in buona parte dei casi non \u00e8 strettamente proporzionale alla percentuale della FC, e, sebbene esistano delle tabelle che indicano in maniera approssimativa la corrispondenza tra i valori dei due parametri (ad esempio: 80% FC = 70% VO), in realt\u00e0 queste corrispondenze sono indicative e variano in base al macchinario o all'esercizio svolto. Poich\u00e9 per stabilire la percentuale del VO sono necessari dei test e dei macchinari specifici, pi\u00f9 spesso viene utilizzata la percentuale della FC, pi\u00f9 facilmente misurabile e monitorabile con cardiofrequenzimetro, che pu\u00f2 essere individuata con formule pi\u00f9 o meno precise (Cooper, Tanaka, Karvonen, ecc). In conclusione, anche se alcune fonti potrebbero dare dei riferimenti sull\u2019\"intensit\u00e0\" basati sulla percentuale del VO, \u00e8 necessario considerare che questi valori molto probabilmente non corrispondono a quelli della percentuale della FC, pi\u00f9 comunemente usata dagli utenti delle palestre.\nLa scelta dei macchinari.\nSebbene i protocolli HIIT possano essere svolti su qualsiasi macchinario cardiovascolare, alcuni di questi meglio di altri potrebbero essere scelti per questo scopo. I macchinari che impegnano maggiori catene muscolari sinergiche, che prevedono il carico antigravitario, e che non mantengono alcuna componente statica, a parit\u00e0 di intensit\u00e0 consentono pi\u00f9 facilmente l'innalzamento della frequenza cardiaca, un maggiore dispendio energetico, e una percezione della fatica proporzionalmente minore. A questo proposito sarebbero adatti il treadmill, lo stepper, lo stair climber, o l'elliptical trainer. Questi macchinari hanno anche il vantaggio di permettere pi\u00f9 facilmente di risalire al valore del VOmax, in quanto, diversamente da altri apparecchi, si riscontra una pi\u00f9 alta correlazione tra quest'ultimo parametro e l'FC. In particolare, se viene ricercata una maggiore ossidazione di grassi, \u00e8 stato stabilito, ad esempio, che il treadmill (o l'esercizio della corsa) ne favorisce una maggiore combustione rispetto al cicloergometro a parit\u00e0 di intensit\u00e0 in zona lipolitica (fino al 28% in pi\u00f9).\nDifferenze tra HIIT e Interval training.\nMolto spesso i termini \"High Intensity Interval Training\" (HIIT) e \"Interval Training\" (IT) possono essere adoperati in maniera intercambiabile. Pi\u00f9 che differenze, si pu\u00f2 dire che l'HIIT si presenta come una particolare tipologia di \"Interval training\" con delle caratteristiche peculiari, mentre l\u2019\"Interval training\" di per s\u00e9 fa riferimento ad una vasta categoria di esercizi, in cui non necessariamente \u00e8 presente una componente anaerobica. Il concetto generale di \"Interval training\", letteralmente \"Allenamento intervallato\", sta ad indicare il fatto che l'atleta esegue una prestazione fisica per un certo periodo di tempo ad una maggiore \"intensit\u00e0\" e battito cardiaco, interrotta da periodi di recupero, prima di tornare a svolgere la prestazione fisica. Allenamento intervallato sta a significare che tra la vera e propria prestazione si intervallano periodi in cui all'atleta viene concessa una forma di recupero. Tuttavia, questo recupero pu\u00f2 essere attivo o passivo. Il \"recupero attivo\", in questo particolare contesto pu\u00f2 significare che il periodo di intervallo viene svolto mantenendo il fisico in movimento o in attivit\u00e0, ad esempio semplicemente riducendo drasticamente l'entit\u00e0 dello sforzo svolgendo lo stesso esercizio, oppure eseguendo un altro esercizio blando. In questo senso l'esercizio non viene propriamente interrotto, ma viene semplicemente interrotta la prestazione pi\u00f9 intensa. Il \"recupero passivo\" pu\u00f2 essere invece inteso come un completo arresto dell'attivit\u00e0 fisica. Un esempio di \"Interval training\" pu\u00f2 essere una corsa della durata di 2 minuti al 60% del VO intervallata da un recupero passivo di 30 secondi, in un ciclo ripetuto pi\u00f9 volte. Come si pu\u00f2 notare, l\u2019\"Interval training\" \u00e8 un concetto molto pi\u00f9 generico, e pu\u00f2 essere organizzato in maniera molto diversa da un protocollo HIIT.\nL'HIIT viene solitamente eseguito nell'ambito del \"fitness\" su macchine cardio, ma l\u2019\"interval training\" pu\u00f2 essere generalmente applicato a qualsiasi sport o attivit\u00e0 fisica come il nuoto, la corsa su strada, o lo sci. Le zone di intensit\u00e0 in cui viene impostato l'HIIT sono pi\u00f9 definite, e oscillano tra la moderata (50-65% VO) e l'alta intensit\u00e0 (85-95% VO), cio\u00e8 muovendosi al di sotto e al di sopra della soglia anaerobica, rendendo l'esercizio un ibrido tra aerobico e anaerobico. Le fasi di riposo prevedono pi\u00f9 spesso, anche se non sempre, il recupero attivo sullo stesso esercizio a moderata intensit\u00e0. Al contrario, un generico \"interval training\" pu\u00f2 prevedere l'esecuzione di un altro esercizio durante il recupero attivo, pu\u00f2 non superare la soglia anaerobica e quindi non prevedere una rilevante componente anaerobica pur mantenendosi ad un livello tale da incrementare il dispendio glucidico, di conseguenza pu\u00f2 non essere svolto ad alte intensit\u00e0.\nInterval training o Steady State per il dimagrimento.\nTradizionalmente, l'attivit\u00e0 aerobica a frequenza costante e ad intensit\u00e0 moderata, denominato \"Steady State Training (SST)\", veniva ritenuto, almeno in passato, come il metodo pi\u00f9 indicato per ridurre la percentuale di grasso corporeo, soprattutto se svolto ad intensit\u00e0 inferiori. L'SST a bassa e media \"intensit\u00e0\" \u00e8 stato spesso giudicato pi\u00f9 adatto a questo scopo se paragonato con l\u2019\"interval training\" perch\u00e9 permette, a parit\u00e0 di consumo calorico, un maggiore dispendio lipidico.Ci\u00f2 \u00e8 dato dal fatto che l'esercizio a \"intensit\u00e0\" moderate esalta il dispendio di grassi, al contrario maggiore \u00e8 l'aumento dell\u2019\"intensit\u00e0\" e maggiore e il dispendio di carboidrati a scapito dei grassi. Tuttavia, questa teoria non considera che anche il dispendio energetico totale per unit\u00e0 di tempo \u00e8 molto basso, di conseguenza l'incremento del metabolismo e della termogenesi durante (EAT) e dopo (EPOC) l'allenamento sono minimi. Mentre l'esercizio aerobico ad alta \"intensit\u00e0\" richiede una maggiore percentuale energetica/calorica da fonti glucidiche, l'ammontare di calorie totali, e delle calorie da fonti lipidiche, pu\u00f2 essere maggiore rispetto all'esercizio ad \"intensit\u00e0\" inferiori. Ma \u00e8 ancora pi\u00f9 rilevante il fatto che l'esercizio aerobico ad alta \"intensit\u00e0\" accelera il metabolismo dei grassi e il metabolismo basale potenzialmente per 24 ore. Questo incremento acuto del metabolismo basale e del metabolismo dei grassi, e quindi del dispendio lipidico a scapito dei carboidrati, ha un effetto positivo sulla perdita di grasso. Pi\u00f9 recentemente ha cominciato a farsi strada l'idea che l\u2019\"interval training\" sia meglio indicato per ridurre il grasso corporeo, nonostante durante l'attivit\u00e0 il dispendio calorico attinga in maniera notevolmente maggiore dai carboidrati. Va quindi precisato, che una delle principali differenze tra i due metodi sta nel fatto che a parit\u00e0 di dispendio energetico/calorico, i substrati energetici utilizzati durante le due sessioni differisce notevolmente. Un programma ad alta \"intensit\u00e0\" favorir\u00e0 principalmente il consumo di glicogeno durante l'esercizio, mentre uno a moderata o bassa \"intensit\u00e0\" sfrutter\u00e0 prevalentemente lipidi. Per fare un esempio, \u00e8 stato riconosciuto che l'attivit\u00e0 aerobica di bassa \"intensit\u00e0\" (33% VOmax) e di lunga durata o alto \"volume\" (90 min), risulta in una maggiore ossidazione totale di grassi rispetto all'attivit\u00e0 fisica di \"intensit\u00e0\" moderata (66% VOmax) e durata pi\u00f9 ridotta (45 min), ma dal simile dispendio calorico. In base all'interpretazione di questi dati, molti sono stati portati a sostenere che senza dubbio uno \"Steady State Training\" a moderata o bassa \"intensit\u00e0\" risulti un metodo migliore per bruciare grasso, senza considerare che il dispendio energetico post-allenamento (EPOC) e l'impatto metabolico globale dell'allenamento, in cui aumenta il consumo di grassi a scapito dei carboidrati, \u00e8 pi\u00f9 dipendente dal fattore \"intensit\u00e0\". In altre parole, l'SST \u00e8 stato spesso giudicato superiore per il semplice motivo che il dispendio calorico a carico dei lipidi, esclusivamente correlato alla durata del gesto atletico, \u00e8 maggiore. Tuttavia il dispendio lipidico generale, al di fuori del periodo di allenamento, pare essere maggiore con l\u2019\"Interval training\". L'EPOC rappresenta l'aumento del dispendio energetico a seguito dell'attivit\u00e0 fisica, e risulta come un importante fattore in grado di incidere sul dimagrimento proprio per l'aumento della spesa lipidica. Comparando l'esercizio a bassa \"intensit\u00e0\" (50% VOmax) con quello a media \"intensit\u00e0\" (75% VOmax), a parit\u00e0 di dispendio calorico l'esercizio a maggiore \"intensit\u00e0\" impone un notevole aumento dell'entit\u00e0 del EPOC. Questa constatazione coincide con l'osservazione che \"intensit\u00e0\" superiori, attorno alla soglia anaerobica (cio\u00e8 alte \"intensit\u00e0\", attorno all'85% FC) per un minimo di 10 minuti sembrano stimolare per circa 24 ore la massima secrezione di GH, cio\u00e8 un ormone dalle forti propriet\u00e0 lipolitiche. I risultati scientifici mettono in discussione e ridimensionano lo \"Steady State Training\" come metodo pi\u00f9 adatto per il dimagrimento rispetto al \"interval training\" o all'esercizio cardio ad alta intensit\u00e0, proprio per il fatto che gli incrementi del metabolismo basale, della termogenesi da attivit\u00e0 fisica (EAT) e del EPOC, cio\u00e8 tutti parametri in grado di segnalare un incremento del metabolismo dei grassi, vengono aumentati con una maggiore \"intensit\u00e0\" dell'esercizio.\nLa ricerca.\nIn anni recenti sono venuti a crearsi numerosi dibattiti, non solo tra i ricercatori, ma anche tra i professionisti del dimagrimento e del fitness, su quale dei metodi, tra \"Steady State\" e \"Interval training\", fosse superiore per questo scopo. Mentre \u00e8 stato senza dubbio provato che lo \"Steady State\" possa favorire efficacemente la perdita di grasso, gran parte della letteratura scientifica sembra dare maggior credito all\u2019\"Interval training\" (e quindi anche al HIIT), ribadendone la superiorit\u00e0 in termini di dimagrimento.\nUno dei primi studi per constatare se l\u2019\"Interval training\" fosse superiore al SST in termini di dimagrimento venne tenuto nel 1994 da Tremblay et al. Un gruppo segu\u00ec un programma di 15 settimane con l'HIIT, mentre l'altro effettu\u00f2 uno \"Steady State Training\" per 20 settimane. Il gruppo SST bruci\u00f2 15.000 calorie in pi\u00f9 rispetto ai loro omologhi del gruppo HIIT. Coloro che seguirono il programma HIIT, tuttavia, persero 9 volte pi\u00f9 grasso corporeo\nUn altro studio (King, 2001) dimostr\u00f2 risultati a favore del \"Interval training\" su soggetti che seguirono un programma di otto settimane di HIIT. Ancora una volta, l'HIIT dimostr\u00f2 essere il migliore allenamento brucia grassi, in quanto il programma favor\u00ec una perdita del 2% di grasso corporeo. Al contrario, i soggetti che seguirono il programma \"Steady State\" di otto settimane non persero grasso corporeo\nBoutcher et al. (2007) riscontraromo che un gruppo di donne che seguiva un programma HIIT di 20 minuti costituito da otto secondi sprint seguiti da 12 secondi di riposo, persero sei volte pi\u00f9 grasso corporeo di un gruppo che seguiva un programma cardio di 40 minuti effettuata ad una \"intensit\u00e0\" costante al 60% della FC.\nI motivi per cui l\u2019\"Interval training\" (soprattutto l'HIIT) riduce maggiormente il grasso corporeo sono svariati, ma sembra che il principale sia da ritrovare nell'incremento del metabolismo. Treuth et al. (1996) rilevarono che i soggetti che seguivano un allenamento HIIT su cicloergometro bruciavano una quantit\u00e0 di calorie significativamente maggiore durante le 24 ore che seguivano l'allenamento rispetto ai soggetti che eseguivano uno \"Steady State\" su cicloergometro a moderata \"intensit\u00e0\", a causa di un aumento nel metabolismo basale. Il gi\u00e0 citato studio di King (2001) riscontr\u00f2 che i soggetti che praticavano il programma HIIT bruciavano circa 100 calorie in pi\u00f9 al giorno durante le 24 ore dopo l'esercizio.\nNel 2007, alcuni ricercatori presenti della riunione annuale del American College of Sports Medicine (ACSM) Meuret et al., riportarono che i soggetti che eseguirono un programma HIIT bruciarono quasi il 10% di calorie in pi\u00f9 durante le 24 ore a seguito dell'esercizio rispetto al gruppo \"Steady State\", nonostante il fatto che le calorie totali bruciate durante ogni allenamento fossero le stesse.\nWisl\u00f8ff et al. (2007) analizzarono gli effetti dello \"Steady State Training\" e del \"Interval Training\" su pazienti cardiopatici. Ventisette soggetti vennero suddivisi in due gruppi: un gruppo eseguiva uno \"Steady State\" al 70% della FC, l'altro svolgeva un \"Interval Training\" con picco al 95% della FC, entrambi seguivano il rispettivo protocollo per 3 volte a settimana per 12 settimane. Il gruppo sottoposto al \"Interval training\" ottenne maggiori benefici riguardo all'efficienza cardiaca. I ricercatori non stavano analizzando strettamente gli effetti dell'allenamento sul dimagrimento, ma ci\u00f2 che interessa in questi termini, riguarda il fatto che il protocollo \"Interval training\" favor\u00ec la produzione di proteine che promuovono l'attivit\u00e0 mitocondriale nel muscolo scheletrico, di conseguenza la capacit\u00e0 dei muscoli di sfruttare lipidi a scopo energetico. Questo miglioramento della funzione mitocondriale venne osservato solo nel \"Interval training\". A supporto di questi risultati, Talanian et al. (2007) rilevarono che un gruppo di giovani donne che esegu\u00ec l'HIIT per sette volte in due settimane, riport\u00f2 un incremento del 30% sia dell'ossidazione lipidica che del livello di enzimi muscolari che migliorano l'ossidazione lipidica.\nTj\u00f8nna et al. (2008) compararono gli effetti del \"Interval training\" con quelli dello \"Steady State\" su 32 pazienti affetti da sindrome metabolica. L\u2019\"Interval training\" era composto da 4 periodi di 4 minuti di attivit\u00e0 al 90% della FC intervallati da 3 minuti di recupero attivo al 70% della FC. Lo \"Steady State\" prevedeva un'attivit\u00e0 aerobica costante al 70% della FC. Entrambi gli allenamenti vennero impostati in modo da portare allo stesso dispendio calorico. Questi allenamenti venivano eseguiti su treadmill 3 volte alla settimana per 16 settimane. Nonostante i due protocolli avessero rivelato una simile efficacia nel ridurre il grasso corporeo, il protocollo \"Interval training\" port\u00f2 ad una riduzione maggiore del 100% sulla presenza di alcuni enzimi (FATP-1 e FAS) responsabili della lipogenesi (il fenomeno metabolico di accumulo dei grassi).\nBurgomaster et al. (2008) compararono gli effetti del HIIT e dello \"Steady State\" per verificare le eventuali differenze sulla capacit\u00e0 ossidativa del muscolo scheletrico e sugli adattamenti metabolici indotti. L'HIIT consisteva in 4-6 periodi di prestazione ad alta intensit\u00e0 intervallate da 4.5 minuti di recupero, per 3 volte a settimana. Il protocollo SST consisteva in 40-60 minuti di prestazione su cicloergomentro a circa il 65% del VO per 5 giorni a settimana. I ricercatori constatarono che questo metodo risulta come un'efficiente strategia per aumentare la capacit\u00e0 ossidativa del muscolo scheletrico e portare a specifici adattamenti metabolici durante l'esercizio, che sono paragonabili ai protocolli \"Steady State\" tradizionali, nonostante il volume e la frequenza delle sessioni HIIT fosse inferiore.\nTrapp et al. (2008) vollero determinare gli effetti di un programma di allenamento intermittente ad alta intensit\u00e0 sul grasso sottocutaneo e del tronco e sulla resistenza insulinica su 30 giovani donne (et\u00e0 media 20 anni). Il programma intermittente ad alta intensit\u00e0 (\"High-Intensity Intermittent Exercise\", HIIE) prevedeva degli sprint di 8 secondi seguiti da 12 secondi di recupero, per un massimo di 20 minuti. Questo veniva comparato ad un allenamento \"Steady State\" (SST) che prevedeva una prestazione cardio al 60% della FC max, per 40 minuti su cicloergometro. Sebbene entrambi gli allenamenti avessero dimostrato un miglioramento significativo della capacit\u00e0 cardiovascolare, solo il gruppo HIIE sub\u00ec una significativa riduzione del peso corporeo, della massa grassa, e dei livelli insulinici. Da notare che il programma che favor\u00ec una maggiore perdita di grasso trovava una durata massima di circa la met\u00e0 rispetto al gruppo SST. Il protocollo HIIE cre\u00f2 inoltre una significativva riduzione del grasso depositato a livello degli arti inferiori al contrario del gruppo SST. I ricercatori conclusero che il protocollo intermittente ad alta intensit\u00e0 3 volte a settimana per 15 settimane, comparato con il classico \"Steady State\" a media \"intensit\u00e0\", era associato ad una maggiore e significativa riduzione della massa grassa totale, del grasso sottocutaneo degli arti inferiori e del tronco, e dell'insulinoresistenza su giovani donne.\nIrving et al. (2008) esaminarono gli effetti della variazione dell'intensit\u00e0 nell'esercizio sulla riduzione del grasso viscerale su donne obese affette da sindrome metabolica. I soggetti vennero divisi in due gruppi: uno ad intensit\u00e0 bassa, al di sotto della soglia anaerobica, e l'altro ad intensit\u00e0 alta, con picchi sopra la soglia anaerobica. Entrambi i protocolli vennero impostati in modo da creare lo stesso dispendio calorico. Il protocollo ad alta intensit\u00e0 favor\u00ec una netta riduzione del grasso addominale, sia sottocutaneo che viscerale, mentre non vennero osservati cambiamenti significativi in alcun di questi parametri tra il gruppo a bassa intensit\u00e0 e il gruppo di controllo (cio\u00e8 il gruppo che non eseguiva l'esercizio fisico). I ricercatori conclusero che i cambiamenti nella composizione corporea sono influenzati dall'intensit\u00e0 dell'esercizio, e i protocolli ad alta intensit\u00e0 sono pi\u00f9 efficaci per la riduzione del grasso addominale nelle donne obese affette da sindrome metabolica.\nUno tra i pochi studi in controtendenza sulla questione venne trattato da Venables e Jeukendrup (2008). I due ricercatori ipotizzarono che lo \"Steady State\" eseguito ad una specifica intensit\u00e0 costante tale da massimizzare il dispendio di lipidi, potesse portare ad una maggiore ossidazione di grassi e ad un maggiore miglioramento della sensibilit\u00e0 insulinica rispetto ad un programma \"Interval training\", su soggetti che seguivano una dieta eucalorica (cio\u00e8 dall'apporto calorico bilanciato). Otto soggetti sedentari obesi sani di sesso maschile eseguirono due diversi blocchi di allenamento, ciascuno della durata di 4 settimane, rispettivamente di \"Steady State Training\" in fascia lipolitica e \"Interval training\". Venne riscontrato che l'ossidazione di grassi era incrementata del 44% dopo lo \"Steady State\" ma non dopo l\u2019\"Interval training\", mentre la sensibilit\u00e0 insulinica venne incrementata del 27% dopo lo \"Steady State\".\nQuesti cambiamenti avvennero nonostante non fosse stato rilevato alcun cambiamento del peso corporeo, dell'indice di massa corporeo (BMI), del rapporto vita/fianchi (WHR), della percentuale di massa grassa e del VO. I ricercatori conclusero che lo Steady State Training pu\u00f2 provocare un maggior tasso di ossidazione lipidica aumentando il contributo dei grassi come substrato energetico durante l'esercizio, e pu\u00f2 incrementare singnificativamente la sensibilit\u00e0 insulinica se comparato al protocollo \"Interval training\". Ci\u00f2 nonostante, non si riusc\u00ec a dimostrare che lo \"Steady State\" fosse pi\u00f9 efficace per la perdita di grasso corporeo.\nPer concludere, una recente review di Boutcher (2011) riassumeva i risultati dei vari studi sul HIIT, sostenendo ancora che questo potesse avere un maggiore impatto sul miglioramento della composizione corporea rispetto allo \"Steady State\".\nConfronto tra HIIT e SST.\nAdattamenti cardiovascolari.\n ricerche mostrano che gli adattamenti cardiovascolari che si verificano con l'HIIT sono simili, e in alcuni casi superiori, a quelli che si verificano con l'esercizio aerobico continuato (SST). \u00c8 stato dimostrato che picchi di 4 minuti al 90%-95% della FC seguiti da 3 minuti di recupero attivo al 70% FCmax per 3 giorni a settimana per 8 settimane ha determinato un miglioramento del volume cardiaco del 10% in pi\u00f9 rispetto allo \"Steady State\" per 3 giorni a settimana per 8 settimane (il consumo di ossigeno totale \u00e8 risultato simile in entrambi i protocolli).\nAltre ricerche hanno dimostrato l'esercizio aerobico ad alta intensit\u00e0 al 90%-95% del VO ha aumentato la massa cardiaca del ventricolo sinistro del 12% e la contrattilit\u00e0 cardiaca del 13%, paragonabili a quelli osservati con lo \"Steady State\".\nAlcune ricerche suggeriscono che l'HIIT sia migliore dello Steady State per aumentare il VO. Sono state misurate le risposte del VO tra uomini e donne che hanno partecipato a un programma di 8 settimane di HIIT e SST. L'aumento del VO \u00e8 stato superiore nel programma HIIT (15%) pi\u00f9 di quanto non lo fosse nel programma SST (9%). Il miglioramento della funzione cardiovascolare e l'aumento del VO sono i principali obiettivi dei pazienti con malattie cardiovascolari, motivo per cui alcuni centri di riabilitazione cardiaca stanno cominciando ad includere l\u2019\"Interval training\" nei programmi per i pazienti con malattie cardiache. Sebbene il tradizionale esercizio aerobico a bassa intensit\u00e0 produca miglioramenti simili, i miglioramenti indotti dall\u2019\"interval training\" avvengono in tempi pi\u00f9 brevi, e con meno sessioni.\nAdattamenti muscolo-scheletrici.\nUno degli adattamenti caratteristici del programma HIIT \u00e8 l'aumento del numero e delle dimensioni dei mitocondri. In passato si credeva che l'aumento della densit\u00e0 mitocondriale potesse verificarsi solo dopo anni di allenamento aerobico cronico. Durante l'esercizio aerobico, i mitocondri usano l'ossigeno per produrre elevati livelli di ATP (adenosina trifosfato) attraverso la disgregazione dei carboidrati e dei grassi. Con l'aumento della densit\u00e0 mitocondriale, \u00e8 disponibile pi\u00f9 energia per il muscolo in attivit\u00e0, e la forza muscolare riesce ad essere mantenuta pi\u00f9 a lungo nel tempo.\nIn uno studio sono stati mostrati simili incrementi di enzimi ossidativi (proteine nei mitocondri che accelerano le reazioni biologiche per liberare ATP) tra soggetti che eseguivano un HIIT composta da 30 secondi di pedalata massimale (seguiti da 4.5 min. di recupero attivo) 3 giorni a settimana ed altri soggetti che eseguivano un SST della durata di 40-60 minuti al 65% VO2max per 5 giorni a settimana. Un aumento degli enzimi ossidativi mitocondriali porta a una maggiore e pi\u00f9 efficiente utilizzo di grassi e carboidrati come carburante.\nAltre ricerche hanno mostrato che un programma di 7 settimane di HIIT ha aumentato i livelli di enzimi ossidativi citrato sintasi (36%), malato deidrogenasi (29%) e succinato deidrogenasi (65%) nel muscolo scheletrico. I soggetti svolgevano l'allenamento per tre giorni alla settimana, in cui erano previsti 30 secondi di sprint massimale ad alta intensit\u00e0 su cicloerogmetro, seguiti da intervalli di 4 minuti di recupero. I livelli pi\u00f9 elevati di enzimi mitocondriali hanno portato al miglioramento della funzione metabolica muscolare e scheletrica.\nSono state approfondite molte ricerche che spiegano i complessi meccanismi molecolari che portano ad un aumento della densit\u00e0 mitocondriale. L'HIIT pu\u00f2 creare delle modifiche fisiologiche che rispecchiano i risultati del tradizionale allenamento aerobico (SST), ma tramite l'HIIT queste si realizzano attraverso diverse vie.\nAdattamenti metabolici.\nL'aumento della densit\u00e0 mitocondriale pu\u00f2 essere considerata un adattamento muscolo-scheletrico ma anche metabolico. Un punto centrale per l'adattamento metabolico, \u00e8 il metabolismo dei grassi come carburante durante l'esercizio. A causa del tipo di esercizio ad alta intensit\u00e0, l'efficacia del HIIT nell'ossidazione dei grassi \u00e8 stata accuratamente esaminata. \u00c8 stato dimostrato che l'ossidazione dei grassi era significativamente superiore, mentre l'ossidazione dei carboidrati era significativamente inferiore dopo 6 settimane di interval training.\nAllo stesso modo un'altra ricerca ha mostrato un significativo passaggio verso una maggiore ossidazione degli acidi grassi con l'HIIT. Altri segnalarono che l'incremento dell'ossidazione di acidi grassi \u00e8 risultato un adattamento simile a quello notato con l'esercizio aerobico tradizionale.\nUn altro vantaggio metabolico del HIIT \u00e8 l'aumento del \"Consumo di ossigeno in eccesso post-allenamento\" (EPOC). Dopo un sessione di allenamento, il consumo di ossigeno (e quindi il dispendio calorico) rimane elevato, e le cellule muscolari ripristinano i fattori fisiologici e metabolici ai livelli pre-esercizio. Ci\u00f2 si traduce in un dispendio di calorie superiore e pi\u00f9 prolungato dopo il termine dell'esercizio. Nella loro review, Laforgia, Gore e Withers (2006) hanno osservato che i vari studi sull'intensit\u00e0 dell'esercizio indicano valori EPOC superiori con l'HIIT che non con lo \"Stready State Training\".\nConclusioni.\nNonostante con l'aumento dell\u2019\"intensit\u00e0\" dell'esercizio il corpo utilizzi pi\u00f9 carboidrati come combustibile, i ricercatori hanno notato che questo stimolo comporta l'attivazione degli stessi messaggi chimici a livello molecolare che inducono l'aumento della densit\u00e0 muscolare capillare, della densit\u00e0 mitocondriale, degli enzimi lipolitici (responsabili dell'ossidazione di grassi), e di altre proteine regolatorie. Quindi la correlazione tra l'HIIT e il miglioramento del metabolismo dei grassi sembra essere associato agli adattamenti che si verificano nel muscolo scheletrico a livello molecolare. Il motivo per cui l'attivit\u00e0 anaerobica in \"Interval training\" pu\u00f2 rivelarsi pi\u00f9 efficiente per il dimagrimento \u00e8 dovuto al fatto che si vengono a creare degli adattamenti a livello metabolico per aumentare il dispendio lipidico al fine di sostenere i livelli di intensit\u00e0 imposti. Viene anche elevato l'impiego di energia per 24 ore nel post allenamento, il che ha un importante effetto sulla perdita di grasso. L\u2019\"Interval training\" pu\u00f2 essere ritenuto cos\u00ec efficace per la perdita di grasso perch\u00e9 attinge da diverse fonti energetiche mediante diversi sistemi energetici rispetto al classico esercizio aerobico. L'esercizio aerobico in prima battuta tende a bruciare prima i carboidrati, e, se protratto per lunghi periodi, tende a creare una potenziale azione di degenerazione del muscolo scheletrico, mentre l'esercizio ad alta intensit\u00e0 brucia una percentuale di grasso paragonabile, aumenta la produzione di enzimi coinvolti nella degradazione dei grassi, e attiva processi che portano allo sviluppo muscolare. Un altro motivo per cui l\u2019\"Interval training\" pu\u00f2 essere superiore per la perdita di grasso, \u00e8 che ha un impatto notevolmente maggiore sul EPOC, correlato all'aumento del metabolismo basale e della spesa energetica e lipidica nelle ore successive all'attivit\u00e0 fisica.\nGli obiettivi principali della maggior parte dei programmi aerobici sono il miglioramento della funzione cardiovascolare, metabolica e scheletrico-muscolare del corpo. Per anni in passato, lo \"Steady State Training\" \u00e8 stato ritenuto il miglior metodo per raggiungere questi obiettivi. Tuttavia, la ricerca scientifica, che solo negli ultimi anni ha cominciato ad approfondire il tema, mostra chiaramente che l'HIIT porta ad adattamenti simili, e in molti casi superiori rispetto al classico \"Steady State\" a moderata intensit\u00e0 ed alti volumi di lavoro, per quanto riguarda molti adattamenti fisiologici, sia in termini di dimagrimento che di miglioramento cardiovascolare. Questo sottolineando che l'HIIT trova una durata media che si presenta dalle 2 alle 3 volte inferiore rispetto all'esercizio aerobico tradizionale. Integrare l'HIIT assieme allo \"Steady State Training\" in un programma di allenamento cardiovascolare, pu\u00f2 offrire un ulteriore beneficio nel raggiungere tali obiettivi.\nEsempi di allenamento HIIT.\nHIIT 1:\nIl passaggio dalla bassa all'alta intensit\u00e0 viene ripetuto per 20 volte consecutivamente.\nHIIT 2:\nIl passaggio dalla bassa all'alta intensit\u00e0 viene ripetuto per 10 volte consecutivamente.\nHIIT 3:\nIl passaggio dalla bassa all'alta intensit\u00e0 viene ripetuto per 6 volte consecutivamente.\nLa difficolt\u00e0 in un protocollo HIIT pu\u00f2 essere aumentata:"}
{"id": "4222856", "revid": "409613", "url": "https://it.wikipedia.org/wiki?curid=4222856", "title": "Document Management System", "text": ""}
{"id": "4222857", "revid": "409613", "url": "https://it.wikipedia.org/wiki?curid=4222857", "title": "Enterprise Content Management", "text": ""}
{"id": "4222859", "revid": "1573940", "url": "https://it.wikipedia.org/wiki?curid=4222859", "title": "Oshiri Kajiri Mushi", "text": " \u00e8 un brano musicale per bambini giapponese del 2007 scritta e prodotta dal duo di marito e moglie duo Uruma Delvi. Il brano \u00e8 riuscito ad entrare nella classifica Oricon dei singoli pi\u00f9 venduti in Giappone.\nIl brano.\nLa canzoncina \u00e8 stata fatta sentire per la prima volta nel 2007, nel corso della trasmissione televisiva per bambini \"Minna no Uta\", trasmessa dal canale Nippon H\u014ds\u014d Ky\u014dkai. \"Oshiri Kajiri Mushi\", che pu\u00f2 essere tradotto come means \"l'insetto mordi-sedere\" , racconta di un magico insetto che incoraggia le persone ad interagire fra loro, mordendo i loro sederi.\nAdattamento.\nIl brano musicale \u00e8 stato sfruttato come soggetto per la realizzazione di una serie televisiva anime prodotta dalla Kinema Citrus e trasmesso in Giappone a partire dal 7 ottobre 2012. Il protagonista dell'anime \u00e8 l'insetto che morde il sedere della gente, doppiato da Tomoko Kaneda."}
{"id": "4222862", "revid": "47767", "url": "https://it.wikipedia.org/wiki?curid=4222862", "title": "Quintadena", "text": "La quintadena \u00e8 un particolare registro dell'organo, il cui nome deriva dal latino \"quintam tenens\".\nStruttura.\nLa quintadena \u00e8 un registro ad anima costituito da un flauto tappato da 16', 8' o 4', generalmente realizzato in metallo. Caratteristica principale di questo registro \u00e8 quella di produrre, unitamente al suono di base, anche l'armonico della quinta. La bocca delle canne della quintadena \u00e8 molto bassa, l'anima \u00e8 dotata di una doppia dentatura molto fine e i due labbri sono perfettamente allineati.\nQuesto registro \u00e8 spesso presente negli organi tedeschi e del nord Europa, mentre negli organi italiani \u00e8 abbastanza raro.\n\u00c8 anche conosciuto con il nome di quintante."}
{"id": "4222868", "revid": "149466", "url": "https://it.wikipedia.org/wiki?curid=4222868", "title": "Antonio da Montefeltro conte e signore di Cantiano", "text": ""}
{"id": "4222874", "revid": "684805", "url": "https://it.wikipedia.org/wiki?curid=4222874", "title": "HIIT", "text": ""}
{"id": "4222879", "revid": "110157", "url": "https://it.wikipedia.org/wiki?curid=4222879", "title": "Teekyu", "text": " \u00e8 un manga sportivo scritto da Roots e disegnato da Piyo, che ha iniziato la serializzazione sul \"Comic Earth Star\" della Earth Star Entertainment il 10 febbraio 2012. Il titolo della serie \u00e8 un gioco di parole sul termine giapponese . Nell'agosto 2012 \u00e8 stato annunciato che un adattamento animato prodotto dallo studio MAPPA (stagioni 1\u20133) e da Millepensee (stagioni 4\u20139) e diretto da Shin Itagaki sarebbe stato trasmesso in Giappone dal 7 ottobre 2012. Secondo quanto dichiarato dalla Earth Star Entertainment, si tratta del pi\u00f9 veloce adattamento di un manga ad anime mai realizzato. Altre due serie televisive anime a cura della Millepensee, adattate dai manga spin-off e , sono andate in onda rispettivamente nel 2015 e 2016."}
{"id": "4222881", "revid": "229244", "url": "https://it.wikipedia.org/wiki?curid=4222881", "title": "Cardinale Giovanni di Cosimo I de' Medici", "text": ""}
{"id": "4222896", "revid": "1842072", "url": "https://it.wikipedia.org/wiki?curid=4222896", "title": "Attentato alla vecchia ambasciata americana di Saigon", "text": "L'attentato alla vecchia ambasciata americana di Saigon fu un attentato terroristico organizzato avvenuto il 30 marzo 1965 durante la guerra del Vietnam.\nL'attacco venne organizzato ed attuato dai Viet Cong in risposta allo sbarco dei primi contingenti di soldati statunitensi in Vietnam del Sud l'8 marzo 1965 ed all'inizio della pesante campagna di bombardamenti aerei intrapresa il mese precedente sull'intero territorio del Vietnam del Nord. Provoc\u00f2 la morte di 22 persone ed il ferimento grave di altre 183. \nStoria.\nNonostante i moniti da parte dei guerriglieri comunisti a non sbarcare truppe straniere in Viet Nam ed a terminare la campagna di pesanti bombardamenti aerei sul Viet Nam settentrionale, gli Stati Uniti portarono a termine entrambe le operazioni belliche. Il 30 marzo 1965, una potente carica di esplosivo innescata da un timer fece esplodere un'automobile parcheggiata antistante la vecchia ambasciata americana in Saigon, uccidendo sul colpo 19 sudvietnamiti, 1 attendente filippino dell'ambasciata ed un'impiegata ventunenne della medesima, che - in realt\u00e0 - stava svolgendo un c\u00f2mpito di spionaggio in qualit\u00e0 di agente della CIA. L'edificio si trovava al n\u00b0 39 di H\u00e0m Nghi Boulevard e venne letteralmente sventrato dall'esplosione.\nLa morte dell'agente segreto Robbins.\nBarbara Annette Robbins era un'agente sotto copertura che lavorava per la CIA impiegata come segretaria e dattilografa all'ambasciata statunitense di Saigon al momento dell'attentato. La Robbins venne arruolata dalla CIA al termine dell'universit\u00e0, nell'estate del 1963. Appena dopo che l'autobomba esplose, la Robbins s'affacci\u00f2 alla finestra del proprio ufficio per constatare l'accaduto e venne presa in mezzo ad una sparatoria tra la polizia sudvietnamita di guardia all'ambasciata ed il guidatore dell'autobomba che stava scappando. \nIl feretro della segretaria venne trasportato in aeroplano fino a Denver e l'omelia funebre fu tenuto il 3 aprile 1965. Sia il presidente degli Stati Uniti Lyndon Johnson che il segretario di Stato Dean Rusk inviarono telegrammi alla famiglia, e il dipartimento di Stato iscrisse il nome della segretaria in una targa all'ingresso del suo quartier generale.\nLe conseguenze.\nOltre alla dispendiosa decisione di erigere un vero e proprio bunker come sede dell'ambasciata americana in Saigon, l'attentato in questione spinse l'alto comando strategico statunitense ad impegnarsi a fondo nelle \"campagne di bonifica\" contro i guerriglieri comunisti vietnamiti.\nA seguito dell'attacco terroristico venne realizzato un nuovo edificio da utilizzarsi come ambasciata statunitense all'avanguardia dal punto di vista difensivo, la cosiddetta \"Ambasciata - Bunker\", dal costo di 2,6 milioni di dollari dell'epoca, a sua volta attaccata nel 1968, in occasione dell'Offensiva del T\u00eat, durante il capodanno lunare del calendario vietnamita."}
{"id": "4222897", "revid": "99771402", "url": "https://it.wikipedia.org/wiki?curid=4222897", "title": "Karin Ersson", "text": "Biografia.\nIn Coppa del Mondo esord\u00ec il 4 gennaio 1992 a Kavgolovo (49\u00aa) e ottenne l'unico podio il 26 novembre 2000 a Beitost\u00f8len (3\u00aa).\nIn carriera prese parte a due edizioni dei Campionati mondiali (25\u00aa nella 10\u00a0km a Lahti 2001 il miglior risultato)."}
{"id": "4222898", "revid": "104458", "url": "https://it.wikipedia.org/wiki?curid=4222898", "title": "Karin \u00d6hman", "text": ""}
{"id": "4222900", "revid": "104458", "url": "https://it.wikipedia.org/wiki?curid=4222900", "title": "Karin Oehman", "text": ""}
{"id": "4222907", "revid": "174925", "url": "https://it.wikipedia.org/wiki?curid=4222907", "title": "Togh", "text": "Togh (in armeno \"\u054f\u0578\u0572\", anche Tu\u011f e Tog) \u00e8 un villaggio della provincia di Hadrut nella Repubblica dell'Artsakh (gi\u00e0 repubblica del Nagorno Karabakh).\nSecondo il censimento nazionale gli abitanti nel 2005 erano circa settecento.\nNel 1906 venne inaugurata la prima scuola del villaggio nel quale nel 1978 venne aperto un altro istituto, ristrutturato nel 2008. In et\u00e0 medioevale Togh era capoluogo del principato di Dizak.\nAlla fine degli anni ottanta la popolazione sfiorava i 1500 abitanti. La guerra colp\u00ec duramente l'insediamento che venne conquistato dagli azeri e poi liberato dagli armeni il 30 ottobre 1991.\nTogh ospita anche un ospedale, una casa della cultura, un cinema ed una biblioteca. La comunit\u00e0 negli ultimi anni \u00e8 stata oggetto di aiuti da parte della Diaspora armena soprattutto nel campo dell'edilizia scolastica e della distribuzione dell'acqua. \nEventi.\nDal 2014, nel mese di settembre, si svolge un importante festival del vino (\"Artsakh wine festival\") che richiama migliaia di visitatori.. A Togh hanno sede alcune importanti aziende vinicole.\nDintorni.\nDa segnalare nei pressi di Togh il monastero di Gtchavank e le rovine della fortezza di Gtich nonch\u00e9 quelle della chiesa di Stepanos Nakhavkayi (XIII secolo).\nA pochi chilometri verso nord est si trovano le famose grotte di Azokh."}
{"id": "4222908", "revid": "991694", "url": "https://it.wikipedia.org/wiki?curid=4222908", "title": "Io e nessun altro", "text": ""}
{"id": "4222912", "revid": "602145", "url": "https://it.wikipedia.org/wiki?curid=4222912", "title": "Paolo Domenico Finoglia", "text": ""}
{"id": "4222915", "revid": "124123", "url": "https://it.wikipedia.org/wiki?curid=4222915", "title": "Carin Holmberg", "text": "Biografia.\nIn Coppa del Mondo esord\u00ec il 25 novembre 2000 a Beitost\u00f8len (27\u00aa) e ottenne l'unico podio il giorno successivo nella medesima locialit\u00e0 (3\u00aa).\nIn carriera prese parte a un'edizione dei Campionati mondiali, Lahti 2001 (5\u00aa nella staffetta il miglior risultato)."}
{"id": "4222918", "revid": "109927455", "url": "https://it.wikipedia.org/wiki?curid=4222918", "title": "Onofrio Palumbo", "text": "Ha iniziato il suo apprendistato con Battistello Caracciolo e poi con Artemisia Gentileschi durante il soggiorno di quest'ultima a Napoli a partire dal 1630. Risalente a questo periodo non viene identificato nessun lavoro; tuttavia il suo stile mostrato nelle opere successive a questa data, riconduce Palumbo all'arte di Massimo Stanzione e pi\u00f9 in generale alla corrente del caravaggismo.\nTra le sue opere spiccano il \"San Gennaro intercede per la citt\u00e0 di Napoli\" (1647) per la chiesa della Santissima Trinit\u00e0 dei Pellegrini di Napoli, tela di grande qualit\u00e0, o l'\"Annunciazione\" e l'\"Adorazione dei pastori\" per la chiesa di Santa Maria della Salute, nelle quali l'influenza di Paolo Domenico Finoglia e Francesco Guarini \u00e8 chiaro, con un tocco di stile naturalista di impronta riberesca.\nIn una fase pi\u00f9 avanzata della sua carriera, Palumbo ader\u00ec con entusiasmo ai cambiamenti introdotti da Andrea Vaccaro, senza perdere di vista lo stile di Stanzione. Negli ultimi anni di Artemisia Gentileschi, fu invece il suo principale collaboratore."}
{"id": "4222921", "revid": "767487", "url": "https://it.wikipedia.org/wiki?curid=4222921", "title": "Fritz Ewert", "text": ""}
{"id": "4222922", "revid": "602145", "url": "https://it.wikipedia.org/wiki?curid=4222922", "title": "Paolo Finoglia", "text": ""}
{"id": "4222927", "revid": "254059", "url": "https://it.wikipedia.org/wiki?curid=4222927", "title": "Ducato di Sabbioneta", "text": "Il ducato di Sabbioneta fu un antico Stato italiano di origine comitale limitato all'odierno comune di Sabbioneta, sorto per nomina imperiale nel 1577 e governato inizialmente da Vespasiano Gonzaga.\nConfinava ad ovest con il ducato di Milano, retto dal 1535 da un governatore spagnolo; a sud, oltre il Po, con il ducato di Parma e Piacenza amministrato dai Farnese, a nord-est con il ducato di Mantova dominato dai Gonzaga.\nStoria.\nAlla morte nel 1478 del terzo marchese di Mantova Ludovico III Gonzaga il feudo di Sabbioneta venne ereditato dal figlio Gianfrancesco. Il primogenito Ludovico amministr\u00f2 Sabbioneta fino al 1540, anno della morte, e la lasci\u00f2 al giovane nipote Vespasiano, essendogli premorto l'unico figlio maschio Luigi \"Rodomonte\".\nVespasiano tra il 1554 e il 1556 inizi\u00f2 la trasformazione dell'antico borgo in una piazzaforte militare, fortificandola con mura e curandone lo sviluppo urbano: fece erigere palazzi, chiese e altri monumenti di valore artistico. Il decreto imperiale gli riconosceva il diritto di \"battere moneta\" e, probabilmente nei locali del vecchio castello, il duca fiss\u00f2 la sede della zecca che incominci\u00f2 l'attivit\u00e0 nel 1562.\nIl 18 novembre 1577 l'imperatore Rodolfo II concesse a Vespasiano l'elevazione di Sabbioneta a ducato.\nIl 26 febbraio 1591 Vespasiano mor\u00ec e Isabella, sua unica figlia sopravvissuta, gli succedette nel governo del ducato. La duchessa, per\u00f2, si cur\u00f2 poco del feudo (nomin\u00f2 un vicario), facendo trasferire a Milano e a Napoli, dove dimorava abitualmente, i preziosi arredi ed oggetti raccolti dal padre.\nTra il 1630 ed il 1637 scomparvero sia Isabella che il marito Luigi Carafa della Stadera lasciando la cittadella di Sabbioneta (senza titolo ducale) alla nipote Anna Carafa della Stadera, alla quale subentr\u00f2, nel 1644, l'erede Nicola Mar\u00eda de Guzm\u00e1n Carafa, ultimo discendente di Vespasiano Gonzaga, il quale la resse fino al 1689.\nIl territorio sabbionetano pass\u00f2 al governatorato spagnolo di Milano che, nel 1693, lo vendette al genovese Francesco Maria Spinola. Nel 1703, infine, Sabbioneta fu ceduta ai Gonzaga di Guastalla che la incorporarono nel loro \"Stato\" fino al 1746 con Giuseppe Maria Gonzaga.\nNel 1747 il ducato di Guastalla fu annesso dagli Asburgo d'Austria al Sacro Romano Impero.\nDuchi di Sabbioneta (1577-1689).\nLa Zecca di Sabbioneta.\nNel 1562 Vespasiano Gonzaga apr\u00ec la zecca di Sabbioneta che fu attiva fino al 1684, anno della morte dell'ultimo duca Nicola Mar\u00eda de Guzm\u00e1n Carafa. Il periodo pi\u00f9 fiorente per l'officina fu dal 1562 al 1591, quando il feudo era amministrato da Vespasiano. Nei primi anni (1562-1565) furono battute varie monete (\"scudo d'oro, mezzo scudo, mocenigo, gazzetta, soldino, sesino e doppio sesino\") quando il Gonzaga aveva il rango di conte. Nel 1565 ottenne, con diploma imperiale, dall'imperatore Massimiliano II d'Asburgo, il titolo di marchese (1565-1574 e furono coniati lo \"scudo d'oro\" e il \"mocenigo d'argento\".Nel 1575 Vespasiano acquis\u00ec la dignit\u00e0 di principe, conferitagli dal suddetto sovrano: fino al 1577 furono battuti, con la nuova intitolazione \"testoni, mocenighi, cavallotti, bianchi, soldi, sesini\". Nell'ultima attivit\u00e0 della zecca, sotto il duca Vespasiano, (1577-1581, l'incisore Andrea Cavalli realizz\u00f2 il \"mezzo ducatone, il sesino del cavallo e della colomba\".\nDopo la scomparsa di Vespasiano, l'attivit\u00e0 della zecca diminu\u00ec e, sotto il governo della figlia Isabella, apparvero altre quattro tipologie monetarie, mentre una sola (\"tallero\") entr\u00f2 in circolazione con Luigi Carafa della Stadera e il \"ducatone\" con Nicola Mar\u00eda."}
{"id": "4222928", "revid": "767487", "url": "https://it.wikipedia.org/wiki?curid=4222928", "title": "Hans Fiederer", "text": ""}
{"id": "4222929", "revid": "124123", "url": "https://it.wikipedia.org/wiki?curid=4222929", "title": "Mariana Handler", "text": "Biografia.\nIn Coppa del Mondo esord\u00ec l'11 marzo 1998 a Falun (54\u00aa) e ottenne l'unico podio il 26 novembre 2000 a Beitost\u00f8len (3\u00aa).\nIn carriera prese parte a due edizioni dei Campionati mondiali (5\u00aa in staffetta a Lahti 2001 il miglior risultato)."}
{"id": "4222932", "revid": "47767", "url": "https://it.wikipedia.org/wiki?curid=4222932", "title": "Flauto in selva", "text": "Il flauto in selva \u00e8 un particolare registro dell'organo.\nStruttura.\nRegistri chiamati \"Waldfl\u00f6te\", \"Waldpfeife\" o \"Woudfluit\" apparvero all'inizio del XVII secolo. Si tratta di un registro ad anima della famiglia dei flauti, in genere nella misura di 2'. Le canne possono essere di legno aperte, in metallo cilindriche o coniche, oppure tappate. Il suono prodotto \u00e8 molto simile a quello del flauto cavo.\n\u00c8 anche conosciuto come \"Fl\u00fbte des Bois\" in Francia."}
{"id": "4222937", "revid": "767487", "url": "https://it.wikipedia.org/wiki?curid=4222937", "title": "Erich Fischer", "text": ""}
{"id": "4222941", "revid": "599013", "url": "https://it.wikipedia.org/wiki?curid=4222941", "title": "Karl Flink", "text": "Biografia.\n e nel 1910 entr\u00f2 a far parte per la prima volta di una squadra."}
{"id": "4222942", "revid": "767487", "url": "https://it.wikipedia.org/wiki?curid=4222942", "title": "Makie", "text": "Il makie \u00e8 una tecnica giapponese di laccatura.\nStoria.\nIl \"makie\" \u00e8 una tipologia di laccatura giapponese nata intorno al IX secolo e sviluppatasi nel corso dei secoli, dando origine a varie tecniche, sia decorative che di realizzazione del fondo. Colui che utilizza questa tecnica decorativa \u00e8 chiamato \"makieshi\".\nLe tecniche per il fondo.\nLe tecniche per la realizzazione del fondo, ovvero lo strato di lacca che ricopre l'oggetto, hanno vari nomi: \"usumaki\" quando il fondo \u00e8 cosparso leggermente, \"ikakeji\" se il fondo \u00e8 totalmente coperto e l'oggetto assume una parvenza metallica e \"ch\u016bmaki\" se l'effetto finale si pone tra l'usumaki e l'ikakeji.\nAltra tecnica \u00e8 il \"nashiji\", che consiste nell'utilizzo di piccole particelle di metallo prezioso ricoperte di lacca di color giallo trasparente.\nDecorazioni.\nTakamakie.\nIl \"takamakie\" consiste nell'esaltare i disegni in rilievo sulla laccatura con polvere d'oro o d'argento.\nHiramakie.\nL\"'hiramakie\" consiste nella tecnica di mischiare la laccatura con metalli preziosi in polvere e lucidare l'oggetto lavorato sino ad ottenere una superficie liscia. Una variante di questo tipo di makie \u00e8 il \"Kodaiji makie\", che prende il nome dal tempio omonimo. In questa particolare lavorazione il metallo prezioso (oro e argento) \u00e8 cosparso s una superficie laccata di color nero, su cui sono leggermente incisi dei disegni, in modo tale da mettere in evidenza il contrasto tra i vari colori. Il \"Koda-ji makie\" era particolarmente in auge nell'era Momoyama.\nTogidashimakie.\nNel \"togidashimakie\" il disegno \u00e8 inglobato sul fondo della laccatura, consentendo di ottenere l'effetto di far apparire la decorazione sotto un sottile strato d'acqua. \nEnashiji.\nQuesta tecnica utilizzata specialmente per riprodurre fiori autunnali, utilizza per creare i disegni sulla superficie dell'oggetto da decorare sottili fogli di metallo prezioso, cosparsi di lacca, che vengono ulteriormente coperte da un sottile strato di lacca trasparente.\nHarigoki.\nL\"'harigoki\" consiste nell'incidere le leggere linee dei disegni sulla superficie della laccatura, precedentemente cosparsa di metallo prezioso polverizzato. Anche questa tecnica \u00e8 utilizzata prevalentemente per riprodurre il disegno dei fiori autunnali."}
{"id": "4222943", "revid": "124123", "url": "https://it.wikipedia.org/wiki?curid=4222943", "title": "Tina Bay", "text": "Biografia.\nIn Coppa del Mondo esord\u00ec l'11 febbraio 1995 a Oslo (36\u00aa), ottenne il primo podio il 9 dicembre 2000 a Santa Caterina Valfurva (2\u00aa) e l'unica vittoria il 16 dicembre 2001 a Davos.\nIn carriera prese parte a un'edizione dei Giochi olimpici invernali, (25\u00aa nella 10\u00a0km, 26\u00aa nell'inseguimento), e a due dei Campionati mondiali (11\u00aa nella 10\u00a0km a Lahti 2001 il miglior risultato)."}
{"id": "4222944", "revid": "293377", "url": "https://it.wikipedia.org/wiki?curid=4222944", "title": "Maki-e", "text": ""}
{"id": "4222950", "revid": "767487", "url": "https://it.wikipedia.org/wiki?curid=4222950", "title": "Grand Prix d'Isbergues 2012", "text": "Il Grand Prix d'Isbergues 2012, sessantaseiesima edizione della corsa e valida come evento dell'UCI Europe Tour 2012, si svolse il 16 settembre 2012, per un percorso totale di 203,9\u00a0km. Fu vinto dal tedesco John Degenkolb che giunse al traguardo con il tempo di 4h59'23\" alla media di 40,83\u00a0km/h.\nAl traguardo 106 ciclisti portarono a termine il percorso."}
{"id": "4222954", "revid": "47767", "url": "https://it.wikipedia.org/wiki?curid=4222954", "title": "Siffl\u00f6te", "text": "Il siffl\u00f6te \u00e8 un particolare registro dell'organo.\nStruttura.\nSi tratta di un registro ad anima della famiglia dei flauti, generalmente presente nella misura di 1', occasionalmente 1' 1/3, 1' 1/2 e 2'. Le canne sono in metallo, cilindriche e aperte, ma si possono trovare anche \"siffl\u00f6te\" con canne coniche o semiconiche. Jakob Adlung lo considera uguale al flauto cavo da 1'. Peter Williams colloca nel XVI secolo la sua prima apparizione e suggerisce che sia nato per imitare il suono dello zufolo, da cui il nome.\nIl suono prodotto \u00e8 molto simile a quello del flauto in selva e del flauto cavo. \u00c8 anche conosciuto come \"Sifflet\", \"Siffl\u00f8te\" o \"Ziffl\u00f6te\"."}
{"id": "4222955", "revid": "287204", "url": "https://it.wikipedia.org/wiki?curid=4222955", "title": "PZL.37 Los", "text": ""}
{"id": "4222956", "revid": "767487", "url": "https://it.wikipedia.org/wiki?curid=4222956", "title": "Strumentoconcerto", "text": "\u00c8 stato un gruppo musicale italiano nato ad inizio anni '70 a Milano che univa strumenti tipici della musica etnica a sonorit\u00e0 ispirate al progressive rock ed alla musica sperimentale.\nStoria degli Strumentoconcerto.\nLe origini tra Cooperativa L'Orchestra e Mamma non piangere.\nGli Strumentoconcerto nacquero nei primi anni '70 grazie al sodalizio tra Nicola Scarano e Sonia Milan, entrambi appassionati e collezionisti di strumenti musicali di origine etnica. Il progetto si configura quindi, fin dai suoi inizi per la variet\u00e0 di strumenti inseriti nei brani di matrice prog rock o di improvvisazione libera. In questo periodo i due entrano nella Cooperativa L'Orchestra nata da Franco Fabbri degli Stormy Six, partecipando parallelamente al progetto musicale Mamma non piangere.\n1979: La natura \u00e8 musica.\nIl loro primo album fu pubblicato nel 1979 con il titolo \"La natura \u00e8 musica\" su marchio L'Orchestra e vide la collaborazione di Lorenzo Leddi.\n1980: Lo strumento fa concerto.\nNel 1980 gli Strumentoconcerto pubblicarono \"Lo strumento fa concerto\", inizialmente autoprodotte e poi ristampato per L'Orchestra.\nStrumentoteca.\nConsustanziale al progetto del duo fu poi la realizzazione dello spazio Strumentoteca d'Arte Musicale a Birago di Lentate sul Seveso, un museo che nel tempo \u00e8 arrivato a raccogliere oltre 13.000 strumenti musicali di disparata natura e provenienza."}
{"id": "4222958", "revid": "124536408", "url": "https://it.wikipedia.org/wiki?curid=4222958", "title": "Y\u016bya Kubo", "text": "Carriera.\nClub.\nNel 2011, alla sua prima stagione da professionista, a 17 anni mette a segno 10 reti in campionato, nella seconda divisione giapponese. Segna anche 3 reti nella coppa dell'Imperatore, trascinando il Kyoto Sanga in finale, poi persa contro l'FC Tokyo, in una partita che lo vede anche andare in gol Il 17 febbraio 2012 \u00e8 incluso da Alberto Zaccheroni nelle convocazioni della nazionale per un test contro l'Islanda, dove per\u00f2 non debutta. Nell'occasione il mister voleva testare unicamente giocatori del campionato locale.\nNel 2012 fatica a trovare spazio come titolare, essendogli preferiti giocatori di maggiore et\u00e0, e gioca partendo quasi sempre dalla panchina. A fine luglio viene raggiunto un preaccordo vincolante con lo Young Boys per 500.000 euro. Viene per\u00f2 lasciato di comune accordo Kyoto Sanga fino al termine della J2 League 2012. A fine dicembre, di comune accordo, viene \"congelato\" il trasferimento e prolungato il suo tempo al Sanga fino all'estate 2013. Il 18 giugno il Kyoto Sanga conferma ufficialmente che il giocatore si trasferir\u00e0 allo Young Boys a inizio luglio, firmando un contratto fino al 2017.\nIl 25 gennaio passa al Koninklijke Atletiek Associatie Gent, nella massima divisione belga, per 3,5 milioni di euro.\nNazionale.\nViene convocato per le Olimpiadi 2016 in Brasile.\nStatistiche.\nPresenze e reti nei club.\n\"Statistiche aggiornate al 14 novembre 2017.\""}
{"id": "4222966", "revid": "52076", "url": "https://it.wikipedia.org/wiki?curid=4222966", "title": "Langweiler (archeologia)", "text": ""}
{"id": "4222971", "revid": "486946", "url": "https://it.wikipedia.org/wiki?curid=4222971", "title": "Balkh (citt\u00e0)", "text": ""}
{"id": "4222973", "revid": "228587", "url": "https://it.wikipedia.org/wiki?curid=4222973", "title": "Coefficiente di ripartizione", "text": ""}
{"id": "4222974", "revid": "486946", "url": "https://it.wikipedia.org/wiki?curid=4222974", "title": "Assur (citt\u00e0)", "text": ""}
{"id": "4222976", "revid": "773636", "url": "https://it.wikipedia.org/wiki?curid=4222976", "title": "Statistiche della Japan Soccer League", "text": "La pagina racchiude statistiche e record significativi della Japan Soccer League, massimo livello del campionato giapponese di calcio dal 1965 al 1992.\nDivision 1.\nSquadre.\nPartecipazioni.\nSono 22 le squadre ad aver preso parte alle 27 edizioni del primo raggruppamento della Japan Soccer League.\nDivision 2.\nSquadre.\nPartecipazioni.\nSono 34 le squadre ad aver preso parte alle 19 edizioni del secondo raggruppamento della Japan Soccer League\nRecord.\nLe statistiche tengono conto delle edizioni disputate a girone unico."}
{"id": "4222980", "revid": "52076", "url": "https://it.wikipedia.org/wiki?curid=4222980", "title": "Bejucal (Maya)", "text": ""}
{"id": "4222982", "revid": "124123", "url": "https://it.wikipedia.org/wiki?curid=4222982", "title": "Wang Zi-Ping", "text": "Fu un cinese-musulmano praticante di arti marziali cinesi e medica tradizionale proveniente da Changzhou, contea di Cangxian, Mengcun, nella provincia di Hebei.."}
{"id": "4222983", "revid": "287204", "url": "https://it.wikipedia.org/wiki?curid=4222983", "title": "RT Carinae", "text": "RT Carinae \u00e8 una stella di magnitudine +8,55 situata nella costellazione della Carena. Appartiene all'associazione stellare Carinae OB1 e questo consente di stimare la sua distanza in 8200 anni luce dal sistema solare. Con un raggio stimato superiore a 1000 volte quello del Sole \u00e8 una delle stelle pi\u00f9 grandi conosciute.\nCaratteristiche fisiche.\nRT Carinae \u00e8 una supergigante rossa in avanzato stadio evolutivo, la cui temperatura superficiale \u00e8 piuttosto bassa, poco pi\u00f9 di 3600 K, e il cui raggio si \u00e8 esteso a 1090 volte quello solare, equivalenti a 5,1 UA; in pratica se fosse al posto del Sole la sua superficie si estenderebbe fino a Giove.\nLa stella \u00e8 catalogata come variabile irregolare LC; la sua magnitudine varia da 8,2 a 9,9 con vari periodi, i principali dei quali hanno una lunghezza di 448 e 201 giorni circa."}
{"id": "4222984", "revid": "47767", "url": "https://it.wikipedia.org/wiki?curid=4222984", "title": "Scharf", "text": "Lo scharf \u00e8 un particolare registro dell'organo.\nStruttura.\nSecondo i musicologi, lo scharf \u00e8 un registro di mutazione composta costituito da una mistura di tre o pi\u00f9 file di canne, in genere intonate per terze, quinte e ottave, anche se sono presenti scharf da due sole file. Tipico della Germania e del nord Europa, il musicologo Peter Williams colloca la sua nascita di questo registro di ripieno nel XVI secolo."}
{"id": "4222987", "revid": "585241", "url": "https://it.wikipedia.org/wiki?curid=4222987", "title": "Monastero di Gtchavank", "text": ""}
{"id": "4222988", "revid": "1711941", "url": "https://it.wikipedia.org/wiki?curid=4222988", "title": "Slavi musulmani", "text": " \nGli slavi musulmani sono un gruppo etnico, o sottogruppo degli slavi, di fede islamica. Tra gli slavi musulmani possono essere menzionati:"}
{"id": "4222991", "revid": "189857", "url": "https://it.wikipedia.org/wiki?curid=4222991", "title": "Aspergico", "text": ""}
{"id": "4222992", "revid": "676424", "url": "https://it.wikipedia.org/wiki?curid=4222992", "title": "Timballo (registro d'organo)", "text": "Con timballo, conosciuto anche come rollante, ci si riferisce a un particolare registro dell'organo.\nStruttura.\nSi tratta di un registro \"accessorio\", ideato per imitare il rullo dei tamburi, esistente in due versioni.\nLa prima versione, molto diffusa in Italia negli organi del XIX secolo, \u00e8 costituita da due o quattro canne intonate ad altezze leggermente diverse l'una dall'altra (in genere un semitono) e viene attivata da un pedaletto alla destra della pedaliera. Azionando questo registro le due canne suonano insieme finch\u00e9 il pedaletto non viene disinserito, generando forti battimenti che ricordano il rullo di un tamburo (in questo caso il registro viene generalmente denominato Rollo a Vento).\nUn'altra versione, pi\u00f9 rara, ma frequente negli ottocenteschi lombardi, \u00e8 costituita da canne in legno, larghe e tappate, destinate a imitare il suono dei tamburi su tutti e dodici i toni, sia suonate con la tecnica dello staccato che in continuo. Secondo alcuni musicologi le canne erano spesso intonate con un intervallo di quinta per essere suonate non contemporaneamente, bens\u00ec a imitazione dell'usuale modo di suonare i tamburi. \u00c8 anche conosciuto come \"Pauke\" o \"Trommel\" in Germania.\nIl timballo non \u00e8 da confondere con la grancassa, che \u00e8 un vero e proprio accessorio a percussione."}
{"id": "4222993", "revid": "106990", "url": "https://it.wikipedia.org/wiki?curid=4222993", "title": "Timballi", "text": ""}
{"id": "4222995", "revid": "1245083", "url": "https://it.wikipedia.org/wiki?curid=4222995", "title": "Freccia (493)", "text": ""}
{"id": "4222996", "revid": "1245083", "url": "https://it.wikipedia.org/wiki?curid=4222996", "title": "Saetta (494)", "text": ""}
{"id": "4222997", "revid": "74406866", "url": "https://it.wikipedia.org/wiki?curid=4222997", "title": "Lampo (491)", "text": ""}
{"id": "4222998", "revid": "74406883", "url": "https://it.wikipedia.org/wiki?curid=4222998", "title": "Baleno (492)", "text": ""}
{"id": "4223002", "revid": "287204", "url": "https://it.wikipedia.org/wiki?curid=4223002", "title": "Michel-Jacques-Francois Achard", "text": ""}
{"id": "4223003", "revid": "697352", "url": "https://it.wikipedia.org/wiki?curid=4223003", "title": "21 condizioni", "text": ""}
{"id": "4223004", "revid": "697352", "url": "https://it.wikipedia.org/wiki?curid=4223004", "title": "21 punti", "text": ""}
{"id": "4223005", "revid": "1543377", "url": "https://it.wikipedia.org/wiki?curid=4223005", "title": "Baby Action", "text": "BABY ACTION \u00e8 il terzo album in studio del gruppo musicale giapponese j-pop/j-rock SCANDAL, pubblicato il 10 agosto 2011 per l'etichetta Epic Records Japan, sotto-etichetta della Sony Music. La sua uscita nei negozi \u00e8 stata anticipata dai singoli \"SCANDAL Nanka Buttobase\", \"Pride\" (utilizzato come sigla di chiusura dell'anime \"STAR DRIVER Kagayaki no Takuto\"), \"Haruka\" (utilizzato come theme-song nel film d'animazione \"Tofu Kozo\") e \"LOVE SURVIVE\".\nIl disco.\nIl disco viene presentano in anteprima il 9 agosto, al Centro commerciale Tsutaya di Tokyo, con circa 1\u00a0000 fan che si accalcano all'entrata del negozio per poter incontrare le ragazze e aggiudicarsi i vari prodotti di merchandising della band.\nL'album esce nei negozi il 10 agosto 2011 e debutta al 4\u00ba posto della classifica Oricon. Le SCANDAL hanno dichiarato che il tema delle canzoni presenti in questo lavoro \u00e8 stato influenzato dalle sensazioni e dalla sofferenza provata dai giapponesi in seguito al terremoto, cercando di smuovere le coscienze su questo argomento.\nIl 6 ottobre viene pubblicato il primo singolo estratto intitolato \"SCANDAL Nanka Buttobase\" che esordisce al 3\u00ba posto della classifica settimanale della Oricon con 35\u00a0772 copie vendute.\nIl 9 febbraio 2011 viene pubblicato il singolo \"Pride\", utilizzato come seconda sigla di chiusura dell'anime STAR DRIVER Kagayaki no Takuto, che esordisce al 7\u00ba posto della classifica Oricon con 16\u00a0579 copie vendute e al 1\u00ba posto della classifica Billboard nella categoria animazione.\nIl 20 maggio esce il singolo \"Haruka\", che fa parte della colonna sonora del film giapponese in animazione digitale T\u014dfu koz\u014d, mentre il brano \"Satisfaction\" (incluso nel singolo) diventa l'inno del tour di beneficenza organizzato dalla JVB in favore delle vittime della criminalit\u00e0 organizzata dopo il terremoto e maremoto del T\u014dhoku del 2011. Il singolo vende 21\u00a0974 copie piazzandosi al 3\u00ba posto sia nella classifica Oricon sia nella classifica Billboard.\nAlla convention di anime AM\u00b2 ad Anaheim in California, viene presentato in anteprima il singolo \"LOVE SURVIVE\", uscito il 27 luglio e piazzatosi all'11\u00ba posto nella classifica Oricon con 13\u00a0507 copie vendute.\nLa canzone \"BURN\", inclusa nell'album, viene utilizzata per la colonna sonora del film horror di Akira Mitsushima.\nTracklist.\nCD \nDVD "}
{"id": "4223009", "revid": "767487", "url": "https://it.wikipedia.org/wiki?curid=4223009", "title": "Foggia Calcio 2000-2001", "text": "Questa pagina raccoglie le informazioni riguardanti il Foggia Calcio nelle competizioni ufficiali della stagione 2000-2001."}
{"id": "4223011", "revid": "125289557", "url": "https://it.wikipedia.org/wiki?curid=4223011", "title": "Subbasso", "text": "Il subbasso \u00e8 particolare registro dell'organo.\nStruttura.\nIl subbasso \u00e8 un registro ad anima della famiglia dei bordoni e si trova sempre nella pedaliera. \u00c8 costituito da canne tappate all'estremit\u00e0 superiore quindi, a parit\u00e0 di altezza con una canna aperta, produce un suono di un'ottava pi\u00f9 grave. In genere \u00e8 un registro presente su tutti gli organi: in quelli piccoli costituisce, nella misura da 16', l'unico registro della pedaliera, mentre in quelli di dimensioni maggiori \u00e8 possibile trovarlo in diverse misure, da 16' a 4'.\nA volte \u00e8 presente anche nella tessitura da 32', di altezza reale (9,75m), oppure ottenuta mediante la tecnica del \"terzo suono di Tartini\", ossia facendo suonare le canne di un bordone da 16' con uno da 10' 2/3. Il subbasso di 32', nella pedaliera, produce un suono molto scuro e pastoso e richiede sempre di essere utilizzato in combinazione con altri registri, in modo da renderlo pi\u00f9 chiaro.\nIl registro da 32', in Germania, \u00e8 anche conosciuto come \"Untersatz\" o \"Gro\u00df Gedackt\"."}
{"id": "4223012", "revid": "1543377", "url": "https://it.wikipedia.org/wiki?curid=4223012", "title": "Conduit (album)", "text": "Conduit \u00e8 il sesto album in studio della band gallese Funeral for a Friend, pubblicato il 28 gennaio 2013 dalla Distiller Records. \u00c8 il primo con Pat Lundy alla batteria, dopo l'addio di Ryan Richards.\nStoria.\nAd aprile del 2012 i Funeral for a Friend annunciano di essere tornati in studio con Romesh Dodangoda, gi\u00e0 produttore di \"Memory and Humanity\" e \"Welcome Home Armageddon\", per registrare le tracce per il sesto album. Le registrazioni si sono concluse a met\u00e0 giugno. Il 7 settembre, tramite Facebook, la band afferma che entro la fine del mese verr\u00e0 girato un video per una delle canzoni dell'album. Ci\u00f2 avviene il 24 settembre, come confermato dal gruppo. Il 4 ottobre viene finalmente rivelata la data di uscita dell'album: \u00e8 il 28 gennaio 2013, e il disco si chiama \"Conduit\"; inoltre, per il 10 ottobre viene dato l'annuncio della pubblicazione del primo singolo dell'album, \"Best Friends and Hospital Beds\". Negli Stati Uniti l'uscita \u00e8 invece prevista per il 5 febbraio tramite The End Records. Il 10 ottobre, data di uscita del video per \"Best Friends and Hospital Beds\", il sito PropertyOfZack rivela in anteprima la \"tracklist\" di \"Conduit\". Il preordine per l'album \u00e8 disponibile dal 12 ottobre: \u00e8 possibile acquistare il vinile per 15,99 \u00a3 (sono disponibili sole 500 copie del vinile, autografate e numerate); il CD per 9,99 \u00a3, che include anche in esclusiva il \"Live from the Roundhouse\"; un \"Deluxe boxset\" per 29,99 \u00a3, che comprende, oltre a \"Conduit\" e \"Live from the Roundhouse\", una T-shirt, un poster autografato, una versione su cassetta dell'album ed un \"booklet\" scritto a mano dai componenti della band; la versione digitale di entrambi per 7,99 \u00a3. A causa di un ritardo nella stampa, si stima che i vinili saranno recapitati attorno al 25 febbraio invece che al 28 gennaio.\nIl secondo singolo \"The Distance\" esce il 3 gennaio 2013. Il 14 gennaio la Distiller Records carica sul proprio canale di YouTube un campione della durata di 11 minuti che presenta uno spezzone di ogni canzone dell'album (un minuto circa a canzone). Il 16 gennaio invece vengono caricati su YouTube il \"lyric video\" per \"The Distance\", e su Kerrang! in esclusiva in preascolto la quinta traccia dell'album, \"Nails\". Il 21 gennaio Noisecreep ospita l'anteprima esclusiva della canzone \"Spine\". Il 4 febbraio si tiene presso l'Idle Hands Bar di New York il \"release party\" ufficiale sponsorizzato dalla The End Records, mentre il video ufficiale di \"Nails\" \u00e8 ospitato in anteprima da Alternative Press a partire dal 5 marzo.\nBackground.\nIn alcune interviste precedenti all'uscita dell'album, il cantante Matt Davies ha dichiarato che l'album si configura come una sorta di \"ritorno alle radici\" della band, con particolare riferimento ai primi EP. Come l'ha descritto, \"\u00e8 (un album) molto diretto e ruvido. \u00c8 un disco post-hardcore che non ha paura di sconfinare in parte in del buon hardcore\". In seguito ha anche aggiunto \"\u00e8 un album che si presenta col cuore in mano, soprattutto in merito al tipo di musica con cui siamo cresciuti. Non vuole essere una sorta di rinascita o qualcosa di mieloso del genere; \u00e8 semplicemente un album onesto e spero che questo risulti chiaro a tutti quelli che lo ascoltano.\" Il bassista Richard Boucher ha anche aggiunto che il \"sound\" dell'album sar\u00e0 simile a quello di \"High Castles\", la canzone pubblicata con l'EP \"See You All in Hell\" a fine 2011, ovvero molto pi\u00f9 \"heavy\". Il batterista Pat Lundy, dal canto suo, ha detto che se dovesse definire il genere dell'album in un termine, sarebbe \"emotive hardcore\". Il chitarrista Kris Roberts ha anche evidenziato come nella fase di creazione delle canzoni la band abbia esplicitamente pensato a come sarebbero suonate nei live e all'atmosfera e all'energia che avrebbero scatenato, proprio come facevano nei primissimi tempi di vita del gruppo.\nAlla fase di scrittura ha partecipato anche il batterista Ryan Richards, pur sapendo che di l\u00ec a poche settimane avrebbe lasciato la band. Le registrazioni sono avvenute con il produttore Romesh Dodangoda, che aveva gi\u00e0 firmato i due precedenti album dei Funeral for a Friend. Il cantante Matt Davies ha registrato in un'unica sessione tutte le parti vocali, in non pi\u00f9 di due o tre tentativi, perch\u00e9 ha voluto fare in modo che non si sentisse una grande differenza tra le parti cantate pi\u00f9 aggressive e quelle melodiche e per fare in modo che ci fosse la stessa energia nell'arco dell'intero album. Lo stile usato da Matt in quest'album si discosta notevolmente da quello usato nei primi album della band, come \"Casually Dressed &amp; Deep in Conversation\" o \"Tales Don't Tell Themselves\", e si fa spesso pi\u00f9 aggressivo e forzato, cercando in questo anche di fare da contrappeso alla mancanza di Ryan Richards, che nei precedenti lavori si occupava dello \"scream\".\nL'album \u00e8 il pi\u00f9 breve di tutta la discografia della band, chiudendosi dopo soli 29 minuti, ma questo \u00e8 in armonia con lo spirito del disco: le canzoni avevano la giusta energia se duravano due minuti o poco pi\u00f9, e lo stesso Romesh Dodangoda ha chiesto alla band di accorciarne alcune per non disperdere l'energia che si veniva a creare all'interno delle tracce. Il cantante Matt Davies ha detto di essere stato felice come un bambino per avere finalmente un album che dura 29 minuti nella propria discografia.\nAltro elemento dell'album, secondo Matt Davies, \u00e8 che questo si discosta dalla maggior parte degli album metal e post-hardcore suoi contemporanei, che sono pieni di tematiche sessiste e diretti principalmente ad un pubblico maschile; per il cantante, l'album cerca di essere pi\u00f9 \"intelligente di molti altri dischi\" di quel genere ed \u00e8 volto tanto a un pubblico femminile quanto a quello maschile indistintamente.\nCopertina.\nLa copertina del CD \u00e8 stata disegnata da SnowSkull, ovvero Matthew Evans, il quale era un membro originario dei Funeral for a Friend nei primi mesi di vita della band. La copertina si presenta come una composizione variopinta, con al centro l'immagine di un corpo umano visto nei suoi organi; attorno a lui, ruotano una serie di cerchi ed altre immagini amorfe. La scelta \u00e8 ricaduta su di lui per decisione di Matt e Kris, i due membri pi\u00f9 longevi dei Funeral for a Friend. Il CD \u00e8 contenuto in una confezione jewel case; sul disco in s\u00e9, in tinta unita nera come il retro della custodia, sono riportate due frasi dalla canzone \"Conduit\": We're all stranger, but we're all in this together, che sono un po' la summa del messaggio che l'album vuole lanciare. Il \"booklet\" \u00e8 un poster; su un lato si trovano i testi delle canzoni, mentre sull'altro ci sono i ringraziamenti e una foto per ogni membro della band, rappresentato dallo strumento musicale che suona.\nTutti e cinque i membri del gruppo hanno deciso di farsi tatuare un identico tatuaggio raffigurante il teschio che appare sulla copertina dell'album alcuni mesi dopo la sua uscita.\nTitolo e canzoni.\nIl cantante Matt Davies ha spiegato cos\u00ec il significato del titolo: \"Cinque persone su un palco, una \"conduttura\" (\"conduit\") per il messaggio e per la musica, che li porta alle persone che vogliono ascoltarli\".\n\"Spine\".\nLa canzone \u00e8 stata caricata in anteprima su Noisecreep il 21 gennaio. \u00c8 nata da uno spunto del chitarrista Kris Coombs-Roberts. Il testo parla della pressione e degli ostacoli che si possono incontrare nella vita, e del senso di soddisfazione e realizzazione di s\u00e9 stessi che si prova quando li si riesce a superare, specialmente per quanto riguarda la musica e l'esperienza sul palco quando ci si esibisce per i propri fan.\n\"Conduit\".\nLa \"title track\", secondo le parole del cantante Matt Davies, riguarda \"l'atto trascendentale dell'esibirsi di fronte a un pubblico. \u00c8 uno dei principali motivi per cui esiste questa band, e anche se uno ci ascolta nella sua stanza, anche se non ci siamo mai incontrati, attraverso la musica si crea un legame tra noi e i nostri fan\". Il cantante ha anche detto di ritenerla una delle canzoni pi\u00f9 pesanti che la band abbia mai scritto (\"una montagna russa lanciata a piena velocit\u00e0\") e che senza dubbio figurer\u00e0 in molte scalette per i concerti a venire. Il chitarrista Gavin Burrough l'ha anche musicalmente descritta come \"l'assalto di una tigre feroce\".\n\"Death Comes to Us All\".\nOriginariamente scritta con una chitarra a sette corde, \u00e8 stata poi trasposta per una a sei corde perch\u00e9 suonava un po' troppo grave. Il \"breakdown\" a met\u00e0 canzone \u00e8 nato durante una \"jam session\" in sala prove risultata particolarmente efficace. Il testo parla delle ossessioni e della paura di non riuscire a dominare i propri pensieri. Il cantante Matt Davies l'ha descritta come la sua canzone preferita dell'album, perch\u00e9 gli ricorda molto lo stile dei Boysetsfire, una delle sue band preferite.\n\"Travelled\".\n\u00c8 la canzone pi\u00f9 corta del disco, e anche per questo una delle pi\u00f9 intense. A rendere particolare il ritornello \u00e8 il basso, che usa una scala cromatica.\n\"Grey\".\nAltra traccia particolarmente intensa, il tema \u00e8 quello di una persona che cambia a tal punto da diventare (come suggerisce il titolo) l'ombra di quello che era prima.\n\"Elements\".\nA quanto affermato da Matt Davies, questa \u00e8 risultata essere la canzone pi\u00f9 difficile da scrivere. Inizialmente era stata provata una prima versione, che per\u00f2 non aveva convinto la band; in seguito \u00e8 stato deciso di cambiare il ritmo e buona parte della canzone inserendo per esempio del tapping, che l'ha resa pi\u00f9 ariosa, e allo stesso tempo dotata della struttura pi\u00f9 \"non convenzionale\" dell'album.\n\"High Castles\".\nLa canzone era gi\u00e0 presente sull'EP \"See You All in Hell\", uscito a fine 2011, dove era la prima traccia. \u00c8 servita come spunto per la direzione presa dalla band nella scrittura di questo album (per questo \u00e8 stato deciso di inserirla) ed \u00e8 stata anche la prima canzone di \"Conduit\" ad essere suonata ad un live.\nAccoglienza.\nLe critiche di chi ha avuto la possibilit\u00e0 di ascoltare l'album prima della pubblicazione sono state estremamente positive, e hanno tutte sottolineato la grande energia di quest'album e un azzeccato ritorno al primissimo sound della band.\nLa rivista Rocksound ha assegnato a \"Conduit\" un voto di 9/10, elogiando la scelta compiuta dalla band di ritornare allo stesso genere musicale che ne aveva caratterizzato gli esordi, ed apprezzando il percorso di maturazione che ha saputo dimostrare nel corso dei suoi 10 anni di carriera. Risulta chiaro, secondo il recensore, che la band prova ancora gioia nel comporre musica e questo si riflette nel \"sound\" dell'album. Il mensile The Skinny si unisce alle critiche positive con un 4/5, evidenziando che l'album \u00e8 s\u00ec un ritorno al sound originario della band, ma questo non \u00e8 fatto con un approccio nostalgico, bens\u00ec aggressivo e propositivo, tanto che l'album si avvicina quasi alle caratteristiche di un disco punk: breve, agile e del tutto coinvolgente. Secondo Indulge-sound.com (4/5) la band nonostante i continui cambi di formazione continua a migliorare album dopo album, creando con \"Conduit\" il suo migliore lavoro, ed elogia il cantato di Matt, capace di esprimersi su due livelli molto diversi (melodico ed aggressivo) in modo da compensare l'assenza di Ryan Richards ma senza volerlo sostituire in toto.\nPositiva anche la critica di Hitthefloor.co.uk (8/10), secondo cui il disco non si discosta molto dal precedente lavoro \"Welcome Home Armageddon\", ma non c'era affatto il bisogno di farlo; inoltre nota delle sempre maggiori influenze metalcore, soprattutto in tracce come \"Death Comes to Us All\" e \"High Castles\", ed elogia la produzione di Romesh Dodangoda, che ha saputo mantenere \"sporca\" la registrazione per adattarsi meglio al sound grezzo dell'album. Sulle stesse opinioni anche Stereoboard (4/5), secondo cui l'innesto di Pat Lundy ha apportato un grande miglioramento ad una band che gi\u00e0 prima era su ottimi livelli; ed anche la brevit\u00e0 dell'album le permette, grazie all'abilit\u00e0 del gruppo, di convogliare in poco tempo tutte le sensazioni che vuole suscitare. Anche se i Funeral for a Friend difficilmente torneranno a essere una delle pi\u00f9 famose band britanniche, \"Conduit\" dimostra che continuano ad essere una delle migliori. Altpress (3,5/5) definisce l'album \"agile, diretto e aggressivo\", elogiando nel complesso l'atmosfera dell'album e il fatto che manchino canzoni troppo melodiche come quelle che passano alla radio, seppur alcuni \"breakdown\" risultano a volte un po' prevedibili e non aggiungono molto all'album in s\u00e9.\nPositiva, ma un po' pi\u00f9 cauta, la recensione del francese Alternativ News (3/5): pur apprezzando l'energia che la band mette in questo nuovo album e giudicando ottima la sequenza delle canzoni 3-4-5-6, il cantato di Matt viene percepito come troppo forzato, e il recensore afferma che molti fan abituati ai \"vecchi\" Funeral for a Friend faranno fatica ad apprezzare questo nuovo stile. Drownedinsound assegna un voto sufficiente al disco (6/10), elogiando il cantato di Matt, che \"sfodera la prestazione della carriera\", ma allo stesso tempo sente che la mancanza di canzoni pi\u00f9 lente e ballate come \"Hospitality\" o \"Novella\" fa apparire l'album tutto simile e ripetitivo. Ad ogni modo, ritiene un'ottima cosa il fatto che la band sembri di nuovo fresca e in piena forma. AllMusic valuta il disco (3,5/5), dicendo che anche se in certi punti \"Conduit\" sembra un tuffo nel passato e quindi una specie di regressione per la band, questa a volte \u00e8 necessaria e nel caso dei Funeral for a Friend \u00e8 anzi benvenuta. Il recensore spende parole positive per la semplicit\u00e0 della produzione del disco, in comparazione con l'esagerata produzione cui sono soggetti gli album sulla scena rock e metal del periodo.\nSuccesso commerciale.\nNella settimana d'esordio, \"Conduit\" raggiunge la 34\u00aa posizione nella classifica del Regno Unito, assestandosi dunque sullo stesso livello del predecessore \"Welcome Home Armageddon\". Inoltre ottiene la seconda posizione nella classifica degli album rock e metal, superato solo da \"Opposites\" dei Biffy Clyro; la terza nella classifica dei negozi di dischi indipendenti ed in quella degli album indipendenti. Nella seconda settimana esce dalla classifica generale, scendendo invece al 20\u00ba posto della classifica rock e metal ed al 35\u00ba di quella degli album indipendenti."}
{"id": "4223013", "revid": "481666", "url": "https://it.wikipedia.org/wiki?curid=4223013", "title": "Dorothy Mackaill", "text": "A Broadway, fu una delle stelle delle riviste di Florenz Ziegfeld.\nBiografia.\nDorothy Mackaill nacque a Kingston upon Hull, in Inghilterra. Nel 1914, i suoi genitori si separarono e lei, undicenne, rimase a vivere con il padre. Frequent\u00f2 la Thoresby Primary School ma ben presto, ancora adolescente, si rec\u00f2 a Londra per cercare di sfondare nel mondo dello spettacolo. Mentre si trovava a Parigi, un coreografo di Broadway la convinse a partire per gli Stati Uniti dove entr\u00f2 a far parte delle Ziegfeld Follies, diventando amica delle future dive Marion Davies e Nita Naldi.\nCarriera cinematografica.\nNel 1920, Dorothy lasci\u00f2 il teatro di rivista per passare al cinema. Nello stesso anno, apparve nel suo primo film, \"The Face at the Window\", un mystery diretto da Wilfred Noy. Insieme a Johnny Hines, fece coppia in alcune commedie della serie \"Torchy\". Nel 1921, fu nel cast di \"Bits of Life\", dove aveva come partner Anna May Wong, Noah Beery e Lon Chaney.\nNel 1924, acquis\u00ec lo status di star dopo aver interpretato il ruolo di Marcelle, una cantante di nightclub, in \"The Man Who Came Back\". Quell'anno fu anche una delle vincitrici del concorso WAMPAS Baby Stars che, ogni anno, segnalava le tredici nuove promesse del cinema.\nVita privata.\nDal 1926 al 1928, fu sposata con il regista tedesco Lothar Mendes."}
{"id": "4223018", "revid": "1718925", "url": "https://it.wikipedia.org/wiki?curid=4223018", "title": "Ottava Edizione", "text": "Ottava Edizione (\"Core Set - Eighth Edition\" in inglese) \u00e8 l'ottava edizione del del gioco di carte collezionabili \"\", edito da Wizards of the Coast, in vendita in tutto il mondo dal 28 luglio 2003.\nAmbientazione.\nI set base del gioco non seguono cronologicamente lo svolgersi della storia, quindi al loro interno si possono trovare luoghi e personaggi molto distanti fra loro nel tempo e nello spazio.\nCaratteristiche.\nL\"'Ottava Edizione\" \u00e8 composta da 350 carte pi\u00f9 altre 7, che non si potevano trovare nelle bustine ma solo all'interno della confezione introduttiva per due giocatori, un prodotto pensato per i nuovi giocatori. Queste carte sono numerate da S1/7 a S7/7, a differenza delle altre che vanno da 1/350 a 350/350. Questo le pone da un punto di vista collezionistico come un piccolo set di carte a s\u00e9 stante, anche se dal punto di vista del gioco vengono considerate parte integrante dell'Ottava Edizione, che cos\u00ec \u00e8 composta in totale da 357 singole carte, e il loro uso \u00e8 permesso in qualsiasi formato in cui sia permesso usare le carte di questo set base. A parte la numerazione le sette carte speciali sono identiche alle altre, riportano il simbolo dell'Ottava Edizione, che le suddivide a seconda del colore come 3 comuni, 3 non comuni e 1 rara, anche se queste indicazioni non valgono nulla, dal momento che sono assenti dalle bustine. Tutte le carte sono stampate a bordo bianco, e sono cos\u00ec ripartite:\nIl simbolo dell'espansione \u00e8 il numero otto in cifre arabe sovrapposto a tre carte, e si presenta nei consueti tre colori a seconda della rarit\u00e0: nero per le comuni, argento per le non comuni, e oro per le rare.\n\"Ottava Edizione\" \u00e8 disponibile in bustine da 15 carte casuali, in set introduttivi per due giocatori, e in 5 mazzi tematici precostituiti da 40 carte ciascuno:\nCuriosit\u00e0.\nCome di consueto per i set base, tutte le carte che compongono l\"'Ottava Edizione\" sono ristampe di carte gi\u00e0 apparse in precedenti o set base."}
{"id": "4223021", "revid": "838137", "url": "https://it.wikipedia.org/wiki?curid=4223021", "title": "Jurij Kurnenin", "text": "Biografia.\nKurnenin scomparve all'et\u00e0 di 55 anni, mor\u00ec nel sonno nelle prime ore del 30 luglio 2009.\nCarriera.\nGiocatore.\nKurnenin inizi\u00f2 la carriera alla Dinamo Mosca, ma si fece conoscere negli 11 anni di permanenza alla Dinamo Minsk, che nel 1982 divenne la prima (ed unica) squadra bielorussa a vincere il titolo sovietico. Nel corso della carriera, Kurnenin pass\u00f2 dal ruolo di centrocampista a quello di trequartista e nella stagione del titolo mise a segno una memoriabile tripletta nel 3-2 sul Kairat Almaty. In seguito entr\u00f2 nella storia della Dinamo segnando il primo gol della squadra in Europa nell'1-0 contro il Grasshopper al primo turno di Coppa dei Campioni (settembre 1983).\nAllenatore.\nLa carriera da allenatore di Kurnenin inizi\u00f2 al KIM Vitebsk (campionato cadetto sovietico) nel 1989 e prosegu\u00ec alla Dinamo Brest. Con questa squadra raggiunse il terzo posto nella prima edizione del campionato bielorusso (1992). Quindi, allen\u00f2 in Russia, in Siria e in Oman, portando la nazionale siriana alle fasi finali della Coppa d'Asia 1996. Nel 1999 torn\u00f2 in Bielorussia per riportare la Dinamo ai vertici in campionato, ma non fu in grado di ripetere i successi da giocatore essendo esonerato a met\u00e0 della stagione 2000. Seguirono le panchine del Chernomorets Novorossiysk e dello Shakhtar Soligorsk e un altro breve periodo alla Dinamo nel 2003. Nel giugno 2009 port\u00f2 la Bielorussia Under-21 al campionato europeo di categoria in Svezia, per la seconda volta nella sua storia."}
{"id": "4223030", "revid": "767487", "url": "https://it.wikipedia.org/wiki?curid=4223030", "title": "Catena Bresciana Orientale", "text": "La Catena Bresciana Orientale (detta anche \"Catena Dosso Alto-Monte Palo\") \u00e8 un massiccio montuoso delle Prealpi Bresciane e Gardesane collocata in Lombardia. Costituisce la parte orientale delle Prealpi Bresciane.\nParte del gruppo montuoso \u00e8 compreso nella zona montana denominata Maniva.\nCollocazione.\nSi trovano a nord di Brescia, tra la Val Trompia ad ovest ed il Lago d'Idro ad est.\nRuotando in senso orario i limiti geografici sono: Passo del Maniva, Valle del Caffaro, Lago d'Idro, Valle Sabbia, colline bresciane, Val Trompia.\nClassificazione.\nLa SOIUSA vede la Catena Bresciana Orientale come un supergruppo alpino e vi attribuisce la seguente classificazione:\nSuddivisione.\nSecondo la SOIUSA si suddivide in due gruppi:\nVette principali.\nLe montagne principali sono:"}
{"id": "4223031", "revid": "24443", "url": "https://it.wikipedia.org/wiki?curid=4223031", "title": "Catena Dosso Alto-Monte Palo", "text": ""}
{"id": "4223032", "revid": "24443", "url": "https://it.wikipedia.org/wiki?curid=4223032", "title": "Catena Setteventi-Muffetto-Guglielmo", "text": ""}
{"id": "4223036", "revid": "767487", "url": "https://it.wikipedia.org/wiki?curid=4223036", "title": "Giuseppe Marchetto (1921)", "text": "Carriera.\nPrelevato dal Plateola di Piazzola sul Brenta, debutta con il Padova nel campionato misto di Serie B-C Alta Italia 1945-1946 e l'anno successivo nel campionato di Serie B 1946-1947, collezionando 9 presenze il primo anno ed 8 il secondo.\nNel 1947 passa al Siracusa, disputando sei campionati di Serie B per un totale di 198 presenze e 3 reti, e disputando un'ultima gara da professionista nella stagione 1953-1954 dopo la retrocessione in Serie C. \nTorner\u00e0 a calcare i campi dilettantistici indossando la casacca gialloverde del Plateola, la squadra che l'aveva lanciato nell'orbita del grande calcio, nella duplice veste di allenatore-giocatore sino alla stagione 1958-1959 quando appende definitivamente le scarpe al chiodo."}
{"id": "4223038", "revid": "287204", "url": "https://it.wikipedia.org/wiki?curid=4223038", "title": "Nava\u0161in", "text": ""}
{"id": "4223041", "revid": "132266", "url": "https://it.wikipedia.org/wiki?curid=4223041", "title": "Dollaro dei Caraibi orientali", "text": ""}
{"id": "4223043", "revid": "10652", "url": "https://it.wikipedia.org/wiki?curid=4223043", "title": "Emolisina", "text": ""}
{"id": "4223047", "revid": "149485", "url": "https://it.wikipedia.org/wiki?curid=4223047", "title": "Gate 13", "text": "Il Gate 13 \u00e8 un gruppo di tifosi della squadra di calcio greca del Panath\u012bna\u00efkos. Fondato ufficialmente il 19 novembre 1966, il Gate 13 \u00e8 l'associazione di tifosi pi\u00f9 antica del calcio greco. I suoi membri provengono da tutta la penisola ellenica e, con il passare degli anni, sono diventati un'entit\u00e0 cos\u00ec importante dal riuscire ad influenzare anche le decisioni della societ\u00e0 del Panathinaikos.\nStoria.\nOrigini.\nPrima della fondazione del Gate 13, esistevano diversi club di tifosi che erano sparsi per tutta la Grecia. Il primo di questi fu fondato ad ottobre 1952 e fu chiamato S.F.O.P. (in greco significa \"\u03a3\u03cd\u03bb\u03bb\u03bf\u03b3\u03bf\u03c2 \u03a6\u03b9\u03bb\u03ac\u03b8\u03bb\u03c9\u03bd \u039f\u03c0\u03b1\u03b4\u03ce\u03bd \u03a0\u03b1\u03bd\u03b1\u03b8\u03b7\u03bd\u03b1\u03ca\u03ba\u03bf\u03cd\", mente in italiano pu\u00f2 essere tradotto come \"Club dei Tifosi del Panathinaikos\"). Alla fine degli anni cinquanta, i tifosi iniziarono ad organizzarsi per seguire regolarmente la squadra, sia in casa in trasferta. Si radunavano sempre al cancello 13 dello stadio Apostolos Nikolaidis. Con l'obiettivo di raggiungere una maggiore organizzazione, i tifosi crearono due giornali:: \"Athlitiki Iho\" e \"Panathinaika Nea\". Dal 1966, i club adottarono come nome ufficiale la zona di provenienza: Ampelokipoi, Zografo, Patisia, Gizi, Petralona, Papagou-Cholargos, Peristeri, Nikaia-Koridallos e Patrasso sono soltanto alcuni esempi e molti di questi sono tuttora attivi. Nonostante la mancanza di un nome comune, i club si ritrovarono spesso per discutere di diverse cose, come le prestazioni della squadra o i viaggi per seguire il Panathinaikos in trasferta. Fin dal campionato 1962-1963, si sent\u00ec l'esigenza di scegliere un nome universale per tutti questi gruppi, ma non si riusciva a trovare un'intesa. Lentamente, per\u00f2, tra i tifosi si fece largo il nome \"Gate 13\", in riferimento al cancello dove si ritrovavano per entrare allo stadio.\n1966.\nDunque, nel 1966, il \"Syndesmos Filon Panathinaikou Athlitikou Omilou \"I Thyra 13\"\" (in greco \"\u03a3\u03cd\u03bd\u03b4\u03b5\u03c3\u03bc\u03bf\u03c2 \u03a6\u03af\u03bb\u03c9\u03bd \u03a0\u03b1\u03bd\u03b1\u03b8\u03b7\u03bd\u03b1\u03ca\u03ba\u03bf\u03cd \u0391\u03b8\u03bb\u03b7\u03c4\u03b9\u03ba\u03bf\u03cd \u039f\u03bc\u03af\u03bb\u03bf\u03c5 \"\u0397 \u0398\u03cd\u03c1\u03b1 13\"\", mentre in italiano pu\u00f2 essere tradotto come \"il club dei tifosi del Panathinaikos Athlitikos Omilos\") inizi\u00f2 ad operare ad Atene. Il 27 novembre 1966, pochi giorni dopo la fondazione del Gate 13, un bus che trasportava dei tifosi del Panathinaikos da Atene a Veria ebbe un incidente che port\u00f2 alla morte di due sostenitori della squadra, Giorgos Koskoros e Dimitris Sarantako, con quest'ultimo che era uno dei fondatori del nuovo club dei tifosi.\n1967-1974.\nNel 1967, i club del Panathinaikos erano in crescente aumento in tutta la Grecia. Ma a causa della dittatura dei colonnelli, molti di questi furono costretti alla chiusura. Il Gate 13 riapr\u00ec nel 1968, in una nuova sede, con diversi altri club che lo seguirono. Negli anni successivi, il Gate 13 si espanse e i suoi loghi e bandiere cominciarono ad apparire in molti stadi europei.\nIl 1971 fu un anno chiave per la storia del Panathinaikos. La squadra si qualific\u00f2 infatti per la finale della Coppa dei Campioni 1970-1971, prima formazione ellenica - e tuttora unica - a riuscire nell'impresa di raggiungere questo traguardo. In virt\u00f9 di questo successo, i tifosi del Panathinaikos aumentarono notevolmente. Il Gate 13 accompagn\u00f2 l'avanzata della squadra con una massiccia partecipazione del pubblico, con 15.000 tifosi che seguirono il Panathinaikos a Belgrado, per la semifinale contro la Stella Rossa, mentre furono 20.000 quelli che raggiunsero Wembley per la finale contro l'Ajax. Gli olandesi si aggiudicarono per\u00f2 il trofeo, imponendosi per 2-0. L'avanzata europea della squadra, per\u00f2, spinse molti club dei tifosi a riaprire ed a riorganizzarsi, malgrado la chiusura di qualche anno prima: alcuni di questi avevano le sedi a Vironos e Salonicco."}
{"id": "4223058", "revid": "287204", "url": "https://it.wikipedia.org/wiki?curid=4223058", "title": "Addio alle armi (film)", "text": ""}
{"id": "4223060", "revid": "767487", "url": "https://it.wikipedia.org/wiki?curid=4223060", "title": "Frankfurter F\u00fcrstentag", "text": "Il Frankfurter F\u00fcrstentag (o Congresso dei principi a Francoforte o Conferenza di Francoforte) fu una riunione dei principi tedeschi sotto l'egida austriaca tenutasi tra il 17 agosto e il 1\u00ba settembre 1863 a Francoforte sul Meno. Scopo di questa assemblea era quello di riformare la costituzione tedesca di modo da stemperare gli animi contro la Prussia.\nLa sessione introduttiva dell'incontro si tenne il 16 agosto a Francoforte e venne presieduta dall'Imperatore Francesco Giuseppe d'Austria in persona.\nBismarck aveva convinto il re di Prussia Guglielmo I a prendere parte all'incontro ma mantenendosi a distanza dagli altri principi tedeschi ed a persistere nel voler affermare l'indipendenza prussiana, rendendo cos\u00ec la Prussia invisa a molti e soprattutto ponendo ormai come inevitabile lo scoppio della guerra del 1866.\nLa citt\u00e0 di Francoforte sul Meno coni\u00f2 per l'occasione una moneta commemorativa da 1 tallero."}
{"id": "4223066", "revid": "23", "url": "https://it.wikipedia.org/wiki?curid=4223066", "title": "Iridosmina", "text": ""}
{"id": "4223067", "revid": "599013", "url": "https://it.wikipedia.org/wiki?curid=4223067", "title": "Oxygen (Baptiste Giabiconi)", "text": "Oxygen \u00e8 l'album di debutto del modello e cantante francese Baptiste Giabiconi, pubblicato il 24 settembre 2012 dall'etichetta My Major Company. L'album \u00e8 cantato in lingua inglese, ad eccezione per il brano \"Speed of light (L'amour et les \u00e9toiles)\" che \u00e8 in inglese con alcune parti in francese. L'album \u00e8 stato prodotto da Pete Boxta Martin e registrato a Londra. \u00c8 entrato direttamente alla prima posizione della classifica Syndicat national de l'\u00e9dition phonographique degli album pi\u00f9 venduti in Francia il 30 settembre 2012."}
{"id": "4223068", "revid": "2091899", "url": "https://it.wikipedia.org/wiki?curid=4223068", "title": "Revisionismo del Risorgimento nell'arte", "text": "Il revisionismo del Risorgimento nell'arte, inerente alle vicende dell'ex Regno delle Due Sicilie, ha trovato espressione in ambito letterario, cinematografico e musicale, attraverso un certo numero di opere e di autori che ne hanno veicolato idee e concetti.\nLetteratura.\nUn precursore della narrazione in controtendenza, se pur in forma poetica, degli avvenimenti precedenti e seguenti l'unificazione, \u00e8 stato Ferdinando Russo. Giornalista de \u201cIl Mattino\u201d di Napoli, all'epoca diretto dal fondatore Edoardo Scarfoglio, Russo si dilettava nello scrivere \u201cmacchiette\u201d, vale a dire nel tratteggiare caratteri tipici dell'ambiente partenopeo usando la poesia o la prosa, avendo in questa forma letteraria gli autorevoli esempio di Francesco De Bourcard e Giuseppe Gioacchino Belli per l'ambiente romano.\nLo scrittore napoletano dovette difendersi pi\u00f9 volte in tribunale dall'accusa di vilipendio delle istituzioni, come racconta egli stesso in una delle sue opere, dato che i suoi personaggi esprimevano sovente critiche feroci contro lo stato di cose del tempo. La macchietta popolare \u201c\"\u2018O pezzente \u2018e San Gennaro\"\u201d (Il pezzente di San Gennaro), pubblicata sul Mattino nel 1898, ad esempio, port\u00f2 al sequestro del giornale su ordine del procuratore del re, in quanto il personaggio ritratto esprimeva sentimenti filoborbonici. Russo sub\u00ec la perquisizione del proprio studio e fu mandato sotto processo. Dovette inoltre assistere alla comparsa di un articolo di fondo a firma di Scarfoglio, intitolato \u201c\"Il terribile anarchico Ferdinando Russo\"\u201d, in cui il direttore ne prendeva le difese.\nSuccessivamente a questi avvenimenti, Russo scrisse altre due opere in versi, le quali tratteggiano dalla parte dei vinti le circostanze della morte di Ferdinando II, e le condizioni in cui versarono i soldati del disciolto esercito delle Due Sicilie dopo l'unificazione. La rilevanza di tali opere artistiche sotto il profilo storico deriva dal fatto che entrambe furono composte trasponendo in versi interviste realmente effettuate a testimoni delle vicende narrate.\nNella poesia del 1910 \"'O Luciano d'o Rre\" (Il Luciano del Re), Russo narra la vicenda dell'ultimo viaggio di Ferdinando II, avvenuto tra Napoli e Bari tra la fine di aprile e l'inizio di maggio del 1859, in occasione dell'arrivo nelle Due Sicilie di Maria Sofia di Baviera, promessa sposa di Francesco II. Le vicende vengono descritte attraverso la voce narrante di Luigi, uno dei quattro marinai che costituivano la guardia del corpo segreta del re, che molti anni dopo i fatti esercitava il mestiere di ostricaio. Nella poesia si racconta della vita di Santa Lucia negli anni precedenti l'unificazione come di un periodo di grande abbondanza e felicit\u00e0 per gli abitanti, dove anche nelle classi pi\u00f9 umili si riusciva a provvedere senza sforzo ai bisogni della vita ed in generale si viveva una certa agiatezza. Si fa a tal proposito specifico riferimento al fatto che le famiglie avevano tutte di che dotare le ragazze che andavano in moglie, all'abbondanza di monete d'oro e d'argento in circolazione, ed alla virtuale assenza di tasse. Viene inoltre suggerito che la causa reale della morte di Ferdinando II, gi\u00e0 ammalato, sia stata una tazza di cioccolata avvelenata fattagli bere dall'arcivescovo di Ariano Irpino, monsignor Michele Caputo (che negli anni successivi all'unificazione fu Presidente Onorario dell'Associazione Clerico-Liberale Italiana di Napoli), presso il quale la comitiva reale si era rifugiata durante il viaggio per sfuggire al maltempo. Pi\u00f9 avanti, viene sostenuto che l'entrata dei piemontesi, descritti come \"senza neanche la camicia\", a Napoli sarebbe avvenuta solo grazie ad una serie di tradimenti, e che una volta in citt\u00e0, essi avrebbero saccheggiato Palazzo Reale, sottraendo una gran quantit\u00e0 di beni. La poesia si conclude con una sprezzante descrizione delle condizioni in cui la \"libert\u00e0\" ha ridotto il popolo:\nNell'opera \"'O surdato 'e Gaeta\" (Il soldato di Gaeta, 1919), Russo narra invece dell'incontro con il settantottenne Michele Migliaccio, un reduce dell'assedio del 1860-61, rimasto mutilato di un braccio a causa dello scoppio di una granata l'ultimo giorno dei combattimenti, e finito all'Albergo dei Poveri di Napoli. Nel racconto del soldato si ritrovano temi come il tradimento di diversi ufficiali dell'esercito come causa della disfatta; il coraggio dimostrato da Francesco II e da Maria Sofia durante l'assedio; e la spietatezza degli assedianti (e in particolare di Cialdini) sia nel rifiutare di accogliere gratuitamente i cavalli che morivano di fame nella fortezza, che nel continuare il bombardamento della piazza anche durante le trattative per la resa. I versi riportano un accenno alla sorte miserabile toccata ai reduci (cui in violazione degli accordi di capitolazione non fu erogata la paga pattuita) molti dei quali erano morti di fame o si erano ridotti a fare lavori umilissimi. La poesia si conclude con un'immagine di toccante dignit\u00e0 del soldato, che nasconde la medaglia al valore guadagnata a Gaeta sotto la giubba dell'Ospizio, dato che sarebbe stata disonorata dall'essere appuntata sulla divisa dei poveri.\nTeatro.\nA partire dal 2011, l'attore e cabarettista Paolo Caiazzo ha scritto e portato in scena in trasmissioni come Zelig e Made in Sud diversi monologhi sul tema, facendo uso della comicit\u00e0 per invitare ad una rilettura critica del periodo risorgimentale.\nMusica.\nIl revisionismo del Risorgimento trova espressione anche nella musica, infatti, sono numerosi gli artisti, che hanno affrontato, tematiche connesse alla formazione dello Stato italiano. Si pu\u00f2 far menzione di: Eugenio Bennato, Edoardo Bennato, Valerio Minicillo, Mimmo Cavallo, Albano Carrisi, Eddy Napoli, Federico Salvatore, Riccardo Pazzaglia gli Stormy Six,l'altroparlante ( Gino Magurno viene soprannominato l'altroparlante ) Modena City Ramblers i Musicanova, Teresa De Sio, La banda Kalafro e molti altri . Eugenio Bennato ha scritto varie canzoni fra cui \"Ninco Nanco\", \"Grande Sud\", \"Il sorriso di Michela\" e \"Brigante se more e altri\"; Edoardo Bennato ha scritto \"C'era un re\" e altre canzoni; Valerio Minicillo ha scritto \"L'aquila\", \"Questione meridionale\", \"Se tornasse Ferdinando\" e altre canzoni; Mimmo Cavallo ha scritto \"Siamo briganti\", \"Fora Savoia!\", \"Garibardo\" e altre; Riccardo Pazzaglia ha scritto \"Ritornati dal passato\", una canzone sulle note dell'inno del Regno delle Due Sicilie; Eddy Napoli ha scritto \"Malaunit\u00e0\" e altri; Federico Salvatore ha scritto il monumento. I stormy six hanno fatto \"Tre contadini di Venosa \" , \"Pontelandolfo\" e altri. Gli Altroparlante hanno fatto \"La storia Capovolta\" e altri, I Modena city Ramblers hanno fatto \" La guerr d'l barot \", i Musicanova hanno fatto \"Vulesse addeventare nu brigante\" \"Il cammino del brigante\",\n\"Il brigante Carmine Crocco \" e altre canzoni, Teresa de Sio ha fatto \"Sacco e Fuoco\", i kalafro hanno fatto \"Atterrite queste popolazioni\", \"Briganti\" e molto altro."}
{"id": "4223076", "revid": "486946", "url": "https://it.wikipedia.org/wiki?curid=4223076", "title": "Lingua lezghiana", "text": ""}
{"id": "4223079", "revid": "287204", "url": "https://it.wikipedia.org/wiki?curid=4223079", "title": "Giuseppe Sabatini", "text": "Professionista dal 1936 al 1940, conta due partecipazioni al Giro d'Italia. A lui \u00e8 intitolata la Coppa Sabatini.\nCarriera.\nSoprannominato \"Libertario\", nasce a Peccioli come primogenito di nove figli in una famiglia di mezzadri.\nLa sua prima squadra giovanile fu, all'et\u00e0 di 17 anni, l'Unione Sportiva Raffaele di Paco di Forcoli. Fra il 1933 e il 1935 ottenne diverse vittorie fra i dilettanti toscani e nel 1935 vinse la Coppa Olimpia a Grosseto.\nNel 1936 divent\u00f2 professionista con la squadra di Luigi Ganna, ma pochi mesi pi\u00f9 tardi viene chiamato a prestare servizio militare come bersagliere a Pola in Istria, venendo congedato nel marzo 1937.\nIn seguito, dopo una breve esperienza come operaio alla vetreria Saint Gobain di Pisa, torn\u00f2 al ciclismo professionistico ancora con la Ganna, partecipando alla sua prima Milano-Sanremo e al Giro della Toscana.\nSuccessivamente partecip\u00f2 al Giro d'Italia 1939, dove fu gregario di Cesare Del Cancia; all'ultima tappa, da Sondrio a Milano, and\u00f2 in fuga con i migliori e arriv\u00f2 settimo sul traguardo, concludendo la classifica generale in diciottesima posizione. Il 29 aprile 1939 durante la seconda tappa Torino-Genova fu protagonista di una pericolosa caduta in discesa all'imbocco della galleria di Boasi. In seguito cambi\u00f2 squadra, accasandosi all'Unione Ciclistica Modenese, con la quale partecip\u00f2 al Giro d'Italia 1940 dove si ritir\u00f2 all'undicesima tappa.\nIn seguito con lo scoppio della seconda guerra mondiale fu inviato al fronte in Libia, dove fu ferito a una gamba e quindi rispedito a casa. Nel frattempo la moglie Costanza gli diede la prima figlia, Giovanna, mentre in seguito ebbe anche due maschi, Ivan e Giancarlo. Dopo la guerra Sabatini si trasfer\u00ec a Livorno, dove milit\u00f2 nel PCI. Ormai trentaduenne partecip\u00f2 a un'ultima corsa dilettantistica, in occasione della Coppa Perozzi del 1947, che riusc\u00ec a vincere.\nDopo una malattia, si spense a soli 36 anni nel dicembre 1951.\nRimasto nel cuore degli sportivi del suo paese natale, Peccioli, in suo onore fu istituita dall'anno seguente alla sua morte, il 1952, la Coppa Sabatini che si corre ogni anno nella cittadina pisana. La corsa si \u00e8 affermata poi fin dal 1960 come appuntamento fisso nel calendario ciclistico professionistico internazionale."}
{"id": "4223080", "revid": "4711", "url": "https://it.wikipedia.org/wiki?curid=4223080", "title": "FIBA Euroleague", "text": ""}
{"id": "4223081", "revid": "4711", "url": "https://it.wikipedia.org/wiki?curid=4223081", "title": "FIBA European Champions Cup", "text": ""}
{"id": "4223083", "revid": "1206186", "url": "https://it.wikipedia.org/wiki?curid=4223083", "title": "Miroslava (attrice)", "text": "In totale recit\u00f2 in trentadue film.\nBiografia.\nNata Miroslava \u0160ternov\u00e1 a Praga, Cecoslovacchia (attuale Repubblica Ceca), si trasfer\u00ec ancora bambina in Messico, al seguito dei suoi genitori adottivi che nel corso degli anni trenta cercavano di fuggire dalla guerra. Dopo aver vinto un concorso di bellezza, inizi\u00f2 a studiare recitazione e prese parte a vari film messicani, lavorando occasionalmente anche a Hollywood.\nNel 1955 il regista Luis Bu\u00f1uel le offr\u00ec un ruolo in \"Estasi di un delitto\". Subito dopo il completamento del film, Miroslava si suicid\u00f2 assumendo una massiccia dose di sonniferi. Il suo corpo fu trovato disteso sul letto, con in mano una fotografia del torero Luis Miguel Domingu\u00edn. I suoi amici dichiararono che il suicidio dell'attrice fu dovuto a un amore non corrisposto per Domingu\u00edn, che si era da poco sposato con l'attrice italiana Lucia Bos\u00e8. La Bos\u00e8 divenne la protagonista del film successivo di Bu\u00f1uel, \"Cela s'appelle l'aurore\" (1956).\nNella sua autobiografia del 1983, \"Mon dernier soupir\" (\"Il mio ultimo respiro\"), Bu\u00f1uel ricorda l'ironia della cremazione di Miroslava in seguito al suo suicidio, rispetto a una scena di \"Estasi di un delitto\", il suo ultimo film, in cui il protagonista crema una riproduzione in cera del personaggio di Miroslava. La vita dell'attrice fu anche il soggetto di una breve storia di Guadalupe Loaeza, che nel 1992 fu adattato in un film messicano intitolato \"Miroslava\", con protagonista Arielle Dombasle."}
{"id": "4223084", "revid": "223320", "url": "https://it.wikipedia.org/wiki?curid=4223084", "title": "Miroslava Stern", "text": ""}
{"id": "4223088", "revid": "287204", "url": "https://it.wikipedia.org/wiki?curid=4223088", "title": "Profesionalen Basketbolen klub CSKA Sofia", "text": "Il P.B.K. CSKA Sofia \u00e8 stata una societ\u00e0 cestistica avente sede a Sofia, in Bulgaria. Fondata nel 1948, ha giocato nel campionato bulgaro. Per problemi economici si \u00e8 ritirata dalla massima divisione bulgara nel 2009 e le \u00e8 stata revocata l'affiliazione dalla Federazione cestistica della Bulgaria nel 2012.\nHa fatto parte della polisportiva CSKA Sofia, la cui sezione di pallacanestro comprendeva sia la formazione maschile che quella femminile. Come altre formazioni sportive dell'Est Europa, la dicitura CSKA indica che la squadra \u00e8 nata come formazione dell'esercito nazionale.\nDisputava le partite interne nella Universiada Hall, che ha una capacit\u00e0 di 3.000 spettatori."}
{"id": "4223089", "revid": "4711", "url": "https://it.wikipedia.org/wiki?curid=4223089", "title": "PBC CSKA Sofia", "text": ""}
{"id": "4223090", "revid": "124037222", "url": "https://it.wikipedia.org/wiki?curid=4223090", "title": "Mostri di pietra dell'Isola d'Elba", "text": "I Mostri di Pietra dell'isola d'Elba sono figure naturali di pietra dalle varie forme e dimensioni (alcune alte oltre dieci metri) diffuse lungo le scogliere e i monti dell'isola d'Elba. Formazioni rocciose formatesi nei milioni di anni a seguito dell'erosione atmosferica, su roccia calcarea, basaltica, serpentinica, ferrosa, calamitica, marmorea, scistosa e porfirica, ma soprattutto monzogranitica delle pendici del Monte Capanne che troneggia nella parte occidentale dell'isola.\nI \"Mostri di Pietra\" sono stati fotografati, classificati, censiti e cos\u00ec denominati, con il nome specifico per ciascuna figura, da Nello Anselmi, albergatore e fotografo che vive sull'isola. La sua ricerca, iniziata dal 1978 e seguita nel 1993 dalla pubblicazione del libro \"Mostri di Pietra e leggende dell'isola d'Elba\", ancora continua.\nSolo alcune di queste figure di pietra, conosciute dagli isolani, sono legate a leggende locali: \"La culata del diavolo\", legata alla leggenda della Madonna del Monte, \"La sedia di Napoleone\", uno scoglio a forma di poltrona da dove si sarebbe imbarcato l'imperatore esiliato in fuga dall'isola d'Elba secondo un'erronea leggenda locale. Altre, dopo l'uscita del libro vengono ora legate a fatti realmente accaduti come, \"il Masso dell'aquila,\" legato al soggiorno di Napoleone Bonaparte in quel luogo, dalla cui sommit\u00e0 osservava la Corsica, la \"Foca monaca\" che ricorda l'esistenza di quell'animale sulle scogliere dell'isola, il \"Sommergibile\" che porta il pensiero al sommergibile \"Sebastiano Veniero\" che all'Elba effettu\u00f2 una sosta prima della sua tragica missione, documentata con un cippo sulla banchina del porto di Portoferraio.\nQueste formazioni rocciose sono ormai divenute una nuova attrazione per i turisti amanti della natura e del \"trekking\", tanto che il Comune di Marciana con una delibera del 29 aprile 2011 ha stabilito che le enormi formazioni monzogranitiche situate nei dintorni del Santuario della Madonna del Monte saranno patrocinate dallo stesso e servite, con l'aiuto economico del Parco nazionale dell'Arcipelago Toscano, da vecchi sentieri recuperati, in modo da costituire un vero e proprio parco di figure di pietra. Particolarmente suggestivo visitarlo di sera, quando il mondo di pietra per effetto del gioco di luci ed ombre pare prendere vita, ed il sole che scompare dietro la Corsica lo tinge di rosa.\nIl 21 aprile 2013 sono stati inaugurati i \"Sentieri dei Mostri di Pietra\", un percorso guidato da pannelli informativi, segnalazioni sui percorsi e d\u00e9pliant che permettono di scoprire alcune delle forme granitiche come il \"Coccodrillo\", il \"Condor\" ed altre. Il percorso, che sar\u00e0 completato sempre pi\u00f9 nel tempo, \u00e8 stato inaugurato alla presenza del sindaco Anna Bulgaresi e della direttrice del Parco nazionale dell'Arcipelago Toscano Franca Zanichelli e illustrato da Stefano Bramanti, allora presidente del Circolo Pertini. I sentieri sono stati creati grazie ad un \"Progetto ambientale pluriennale\", gestito da volontari del Circolo culturale Sandro Pertini dell'Elba (http://circolopertinielba.org/), dai Forestali in congedo della sezione di Livorno, dalle Scuole elementari locali, d'intesa con il Comune di Marciana e il Parco nazionale dell'Arcipelago Toscano. I volontari che hanno curato i percorsi e hanno posto le indicazioni sono stati, oltre Bramanti, Nello Anslemi (albergatore e scrittore), Nello Tarea, Carla Mazzei (maestri) e Renato Giombini gi\u00e0 comandante della Forestale e Donato Creti aromatiere.."}
{"id": "4223095", "revid": "729019", "url": "https://it.wikipedia.org/wiki?curid=4223095", "title": "Slavia (casa editrice)", "text": "La Slavia \u00e8 stata una casa editrice italiana, con sede a Torino, attiva negli anni venti e trenta.\nFondata da Alfredo Polledro con la moglie Rachele Gutman nel gennaio 1926 in via Pietro Micca 22 (presso la Libreria Editrice Petrini), la casa editrice si occup\u00f2 esclusivamente di letteratura russa e slava, curando le prime edizioni italiane di molte opere di F\u00ebdor Dostoevskij, Aleksandr Sergeevi\u010d Pu\u0161kin e Lev Tolstoj, tra gli altri. Fu la prima casa editrice che pubblic\u00f2 traduzioni di autori russi che fossero state prese dall'originale in lingua russa e non da una precedente traduzione in francese.\nTra le sue collane vi erano \"Il genio russo\" (57 titoli) e \"Il genio slavo\" (28 titoli); alla Slavia collaborarono Leone Ginzburg, Giovanni Faccioli, Ettore Lo Gatto, Ada Gobetti e Wolfango Giusti. La Slavia cess\u00f2 le sue attivit\u00e0 nel 1934 (secondo altre fonti nel 1935 o nel 1938)."}
{"id": "4223097", "revid": "287204", "url": "https://it.wikipedia.org/wiki?curid=4223097", "title": "Profesionalen Basketbolen klub Lokomotiv Sofia", "text": "Il P.B.K. Lokomotiv Sofia \u00e8 una societ\u00e0 cestistica avente sede a Sofia, in Bulgaria. Fondata nel 1936, gioca nel campionato bulgaro.\nFa parte della polisportiva Lokomotiv Sofia, la cui sezione di pallacanestro comprende sia la formazione maschile che quella femminile.\nDisputa le partite interne nella Universiada Hall, che ha una capacit\u00e0 di 3.000 spettatori."}
{"id": "4223098", "revid": "4711", "url": "https://it.wikipedia.org/wiki?curid=4223098", "title": "PBC Lokomotiv Sofia", "text": ""}
{"id": "4223100", "revid": "125272184", "url": "https://it.wikipedia.org/wiki?curid=4223100", "title": "BC Cygni", "text": "BC Cygni \u00e8 una stella supergigante rossa di tipo spettrale M3Iab situata nella costellazione del Cigno.\n\u00c8 una delle stelle pi\u00f9 grandi conosciute: con un diametro di oltre 1100 volte pi\u00f9 grande di quello solare, essa supera ampiamente in raggio supergiganti come Betelgeuse e Antares e, se fosse al posto del Sole, si estenderebbe fin oltre l'orbita di Giove, a 5,7 U.A. dal suo centro. La misura della parallasse effettuata dal satellite Hipparcos la pone ad una distanza dal sistema solare di circa 2700 anni luce.\nCatalogata come variabile semiregolare, la luminosit\u00e0 di BC Cygni varia tra le magnitudini +9,0 e +10,8 in un periodo di 720 \u00b1 40 giorni. Tra il 1900 e il 2000 sembra aver incrementato la sua luminosit\u00e0 di 0,5 magnitudini."}
{"id": "4223101", "revid": "1578271", "url": "https://it.wikipedia.org/wiki?curid=4223101", "title": "Passo di Correboi", "text": " \nIl passo di Correboi o Corr'e Boi (\"Arcu Correboi\" in sardo e nella toponomastica IGM, \"Corr'e boi\" o \"Corru de boi\" che in italiano significa \"Corno di bue\", 1246 m s.l.m.) \u00e8 il valico automobilistico pi\u00f9 alto della Sardegna.\nSituato nel massiccio del Gennargentu separa i territori della Barbagia da quelli dell'Ogliastra.\nUnico valico originario della strada statale 389 di Buddus\u00f2 e del Correboi, nell'uso quotidiano \u00e8 stato sostituito dalla galleria del Correboi della nuova strada a scorrimento veloce, classificata come strada statale 389 var Nuoro-Lanusei.\nOltre che per i tradizionali usi di pascolo e transumanza, richiamati nell'omonima canzone \"Correboi\" dell'album \"Buffa!\" del 1993 di Giuseppe Masia, e grazie alla bellezza del paesaggio circostante, il valico \u00e8 oggi meta soprattutto di mototuristi e cicloturisti. Sulla sommit\u00e0 \u00e8 presente una piccola statua della Madonna, e poco vicino si trova l'omonima miniera di Correboi nel territorio di Villagrande."}
{"id": "4223102", "revid": "12582", "url": "https://it.wikipedia.org/wiki?curid=4223102", "title": "Correboi", "text": ""}
{"id": "4223103", "revid": "834", "url": "https://it.wikipedia.org/wiki?curid=4223103", "title": "Lingua iacuta", "text": ""}
{"id": "4223104", "revid": "834", "url": "https://it.wikipedia.org/wiki?curid=4223104", "title": "Lingua iakuta", "text": ""}
{"id": "4223105", "revid": "834", "url": "https://it.wikipedia.org/wiki?curid=4223105", "title": "Lingua yacuta", "text": ""}
{"id": "4223108", "revid": "110157", "url": "https://it.wikipedia.org/wiki?curid=4223108", "title": "N\u00edhov", "text": "N\u00edhov (in tedesco \"Nihow\") \u00e8 un comune della Repubblica Ceca facente parte del distretto di Brno-venkov, in Moravia Meridionale."}
{"id": "4223110", "revid": "110157", "url": "https://it.wikipedia.org/wiki?curid=4223110", "title": "Nov\u00e1 Ves (Moravia meridionale)", "text": "Nov\u00e1 Ves (in tedesco \"Mariahilf\") \u00e8 un comune della Repubblica Ceca facente parte del distretto di Brno-venkov, in Moravia Meridionale."}
{"id": "4223113", "revid": "110157", "url": "https://it.wikipedia.org/wiki?curid=4223113", "title": "Nov\u00e9 Br\u00e1nice", "text": "Nov\u00e9 Br\u00e1nice (in tedesco \"Deutsch Branitz\") \u00e8 un comune della Repubblica Ceca facente parte del distretto di Brno-venkov, in Moravia Meridionale."}
{"id": "4223114", "revid": "110157", "url": "https://it.wikipedia.org/wiki?curid=4223114", "title": "Ol\u0161\u00ed (Moravia meridionale)", "text": "Ol\u0161\u00ed (in tedesco \"Olschi\") \u00e8 un comune della Repubblica Ceca facente parte del distretto di Brno-venkov, in Moravia Meridionale."}
{"id": "4223115", "revid": "110157", "url": "https://it.wikipedia.org/wiki?curid=4223115", "title": "O\u0159echov (Moravia meridionale)", "text": "O\u0159echov (in tedesco \"Urhau\") \u00e8 un comune della Repubblica Ceca facente parte del distretto di Brno-venkov, in Moravia Meridionale."}
{"id": "4223116", "revid": "767487", "url": "https://it.wikipedia.org/wiki?curid=4223116", "title": "Osiky", "text": "Osiky (in tedesco \"Ossik\") \u00e8 un comune della Repubblica Ceca facente parte del distretto di Brno-venkov, in Moravia Meridionale."}
{"id": "4223118", "revid": "694697", "url": "https://it.wikipedia.org/wiki?curid=4223118", "title": "USM Alger", "text": ""}
{"id": "4223120", "revid": "1305772", "url": "https://it.wikipedia.org/wiki?curid=4223120", "title": "Ostopovice", "text": "Ostopovice (in tedesco \"Wostopowitz\") \u00e8 un comune della Repubblica Ceca facente parte del distretto di Brno-venkov, in Moravia Meridionale."}
{"id": "4223121", "revid": "110157", "url": "https://it.wikipedia.org/wiki?curid=4223121", "title": "Podol\u00ed (Moravia meridionale)", "text": "Podol\u00ed (in tedesco \"Kritschen\") \u00e8 un comune della Repubblica Ceca facente parte del distretto di Brno-venkov, in Moravia Meridionale."}
{"id": "4223122", "revid": "599013", "url": "https://it.wikipedia.org/wiki?curid=4223122", "title": "Anders Michelsen", "text": "Biografia.\nHa un gemello, chiamato Thomas, anch'egli calciatore professionista.\nCarriera.\nClub.\nMichelsen cominci\u00f2 la carriera con la maglia del Langhus, per poi passare al Dr\u00f8bak/Frogn. Nel 1993 pass\u00f2 al Lyn Oslo. Esord\u00ec nell'Eliteserien il 2 maggio dello stesso anno, quando fu titolare nella sconfitta casalinga per 0-1 contro il Rosenborg. Il 13 giugno arriv\u00f2 la prima rete, nella vittoria per 5-3 sul Molde. A fine anno, torn\u00f2 al Dr\u00f8bak/Frogn.\nNel 1996, fu ingaggiato dallo Skeid, tornando cos\u00ec nella massima divisione norvegese. Il 13 aprile, fu in campo nella sconfitta per 2-3 contro lo Str\u00f8msgodset. Dopo un biennio allo Skeid, si trasfer\u00ec proprio allo Str\u00f8msgodset, dove rimase fino al 2003. Debutt\u00f2 il 13 aprile 1998, nella sconfitta per 0-2 contro il Rosenborg.\nNel 2004, pass\u00f2 al Follo. Contribu\u00ec, con 18 presenze e 3 reti, alla promozione in 1. divisjon del campionato 2004. Pianific\u00f2 il ritiro dal calcio giocato proprio alla fine di quella stagione, ma poi cambi\u00f2 idea e gioc\u00f2 al Langhus per un ultimo anno."}
{"id": "4223124", "revid": "110157", "url": "https://it.wikipedia.org/wiki?curid=4223124", "title": "Pon\u011btovice", "text": "Pon\u011btovice (in tedesco \"Puntowitz\") \u00e8 un comune della Repubblica Ceca facente parte del distretto di Brno-venkov, in Moravia Meridionale."}
{"id": "4223125", "revid": "1305772", "url": "https://it.wikipedia.org/wiki?curid=4223125", "title": "Popovice (Moravia meridionale)", "text": "Popovice (in tedesco \"Popowitz\") \u00e8 un comune della Repubblica Ceca facente parte del distretto di Brno-venkov, in Moravia Meridionale."}
{"id": "4223129", "revid": "827058", "url": "https://it.wikipedia.org/wiki?curid=4223129", "title": "Dinastia burji", "text": "La dinastia burj\u012b (, vale a dire dei \"Mamelucchi burgi\") govern\u00f2 l'Egitto e parte della Siria dal 1382 al 1517.\nEssa fu caratterizzata da grande turbolenza, specie se paragonata alla precedente dinastia dei Mamelucchi \"ba\u1e25r\u012b\", tanto che la permanenza al Sultanato dei suoi esponenti fu generalmente breve. Durante il loro governo dovettero affrontare la devastante avanzata del turco-mongolo Timur Lenk (Tamerlano) ma conquistarono l'isola di Cipro, sede del nominale regno crociato di Gerusalemme. I regolari dissidi interni facilitarono senz'altro la non facile conquista dei loro domini da parte degli Ottomani, che infine li sconfissero nel 1517, incamerandone i territori, pur mantenendo poi al potere - ma in veste di vassalli della Sublime Porta - vari bey mamelucchi (chiamati dagli storici specialisti \"Neo-Mamelucchi\").\nIl termine \"burj\u012b\", o \"Burjiyya\", che identifica la dinastia si riferisce alla \"torre\" (in arabo \"burj\") presente nell'originario accasermamento dei reggimenti mamelucchi nella parte della Cittadella (\"qal\u02bfa\") a est del Cairo.\nStoria.\nDal 1250 l'Egitto era stato governato dalla dinastia turca dei Mamelucchi Ba\u1e25r\u012b. Nel 1377 in Siria scoppi\u00f2 una rivolta che s'allarg\u00f2 presto all'Egitto e il governo mamelucco fu assunto dagli elementi circassi che costituivano i reggimenti mamelucchi, di pi\u00f9 recente formazione e di qualit\u00e0 belliche meno accentuate, e il governo fu assunto da Baraka e Barq\u016bq. Barq\u016bq fu proclamato Sultano nel 1382, per essere poi esiliato nel 1389 prima che egli riuscisse a impadronirsi nuovamente del potere al Cairo nel 1390. \nBarquq divenne nemico di Tamerlano per aver trucidato uno dei suoi inviati. Tamerlano minacci\u00f2 d'invadere la Siria ma Barq\u016bq mor\u00ec nel 1399. Fu allora Bayezid I a invadere la Siria ma, cos\u00ec facendo, entr\u00f2 inevitabilmente in conflitto con Tamerlano, che conquist\u00f2 Aleppo e altre citt\u00e0 nel 1400. La Siria fu riconquistata dal Sultano mamelucco N\u0101\u1e63ir al-D\u012bn Faraj quando Tamerlano mor\u00ec nel 1405, ma dovette continuamente fronteggiare le ribellioni di suoi Emiri e fu costretto infine ad abdicare nel 1412.\nNel 1421 l'Egitto fu attaccato dalle forze del Regno di Cipro, e malgrado gli egiziani non fossero in grado di conquistare l'isola, riuscirono nondimeno a costringere i Ciprioti a riconoscere la sovranit\u00e0 del Sultano mamelucco Barsb\u0101y. Durante il regno di Barsb\u0101y la popolazione dell'Egitto sub\u00ec una sensibile diminuzione rispetto ai secoli precedenti e le stesse citt\u00e0 si restrinsero a 1/5 dell'ammontare del secolo precedente. Ci\u00f2 non imped\u00ec a Barsb\u0101y di effettuare incursioni nell'Asia minore ma mor\u00ec nel 1438.\nSayf al-D\u012bn \u012an\u0101l giunse al potere nel 1453 e intrattenne relazioni amichevoli con l'Impero ottomano che in quell'anno conquist\u00f2 Costantinopoli, provocando grande gioia in Egitto. Tuttavia, sotto il Sultanato di Khushqadam, che prese il potere nel 1463, l'Egitto prese a lottare in armi contro le mene ottomane, che intendevano allargarsi in Siria e in Egitto. Sia Kushqadam sia Mehmet II sostennero differenti candidati alla guida del Beilikato di Karaman; quindi nel 1467 il Sultano mamelucco Q\u0101ytb\u0101y offese il Sultano ottomano Bayezid II, il cui fratello Cem fu avvelenato mentre era ospite (con intenti non propriamente collimanti con quelli di Bayezid II) di Q\u0101ytb\u0101y. \nBayezid II s'impadron\u00ec di Adana, Tarso e di altre localit\u00e0 che facevano parte dei domini mamelucchi, ma fu infine sconfitto da Q\u0101ytb\u0101y. Questi tent\u00f2 anche di aiutare i musulmani che erano sotto attacco cristiano in Spagna minacciando per ritorsione i cristiani siriani, ma senza effetto. Mor\u00ec nel 1496, lasciando varie centinaia di migliaia di ducati di debito, contratto con le grandi famiglie mercantili veneziane.\nNel 1515 ebbe inizio la guerra contro il Sultano ottomano Selim I, che condusse all'incorporazione dell'Egitto nell'Impero ottomano.\nLe cariche di cavalleria dei Mamelucchi non poterono nulla contro l'efficiente artiglieria ottomana dei Giannizzeri. Il Sultano egiziano Qan\u1e63\u016bh al-Gh\u016br\u012b fu accusato da Selim di aver inviato emissari allo Shah safavide Ism\u0101\u02bf\u012bl I per creare un'alleanza anti-ottomana e di aver concesso asilo a esuli ottomani ostili al Sultano. \nDopo aver inflitto una dura sconfitta ai Safavidi nella battaglia di Cialdiran nel 1514, gli Ottomani inflissero una capitale disfatta ai mamelucchi nella battaglia di Marj Dabiq del 24 agosto 1515, nel corso della quale Qan\u1e63\u016bh al-Gh\u016br\u012b fu ucciso, mentre la Siria entrava a far parte dei domini ottomani, acclamati dalla sua popolazione, stanca della sempre pi\u00f9 declinante efficienza del governo mamelucco.\nNel 1517 i Turchi ottomani e Selim I sbaragliarono i mamelucchi, conquistando Il Cairo il 20 gennaio, che dovette passare in secondo piano rispetto a Istanbul, limitandosi a ospitare un Governatore militare (Pasci\u00e0) inviato dalla Sublime Porta. Tuttavia l'Impero ottomano mantenne al potere - in veste di vassalli - i bey mamelucchi sconfitti, spesso definiti \"neo-Mamelucchi\" dalla storiografia specialistica."}
{"id": "4223130", "revid": "11959", "url": "https://it.wikipedia.org/wiki?curid=4223130", "title": "Timur Lenk", "text": ""}
{"id": "4223131", "revid": "287204", "url": "https://it.wikipedia.org/wiki?curid=4223131", "title": "Sil\u016fvky", "text": "Sil\u016fvky (in tedesco \"Siluwka\") \u00e8 un comune della Repubblica Ceca facente parte del distretto di Brno-venkov, in Moravia Meridionale."}
{"id": "4223132", "revid": "116897172", "url": "https://it.wikipedia.org/wiki?curid=4223132", "title": "Acido fosfatidico", "text": "Gli acidi fosfatidici rappresentano i pi\u00f9 semplici fosfogliceridi, prodotti formalmente dall'esterificazione del glicerolo in posizione 1 e 2 con acidi grassi e in posizione 3 con acido ortofosforico."}
{"id": "4223133", "revid": "4711", "url": "https://it.wikipedia.org/wiki?curid=4223133", "title": "Stars Charleville", "text": ""}
{"id": "4223135", "revid": "709565", "url": "https://it.wikipedia.org/wiki?curid=4223135", "title": "La cavalla storna", "text": "La cavalla storna \u00e8 una poesia composta da Giovanni Pascoli in memoria del padre Ruggero, assassinato nel suo carro sulla strada di ritorno verso casa il 10 agosto 1867, quando il poeta aveva quasi dodici anni.\nGli autori di tale reato non vennero mai individuati, ma vennero fatte solo alcune supposizioni.\nL'evento lascer\u00e0 un segno indelebile nell'animo del poeta, andando ad influenzare tutta la sua produzione. \nContenuto e analisi.\nLa scena si svolge di notte, in un silenzio reso irreale dal fruscio dei pioppi mossi dal vento, e vede la madre di Pascoli, Caterina Vincenzi, parlare con l'unica testimone del delitto, la cavalla detta \u00abstorna\u00bb per il colore del mantello grigio-scuro, pezzato da macchie bianche.\nL'ambientazione \u00e8 nella stalla della tenuta \u00abLa Torre\u00bb, di cui il padre di Pascoli era amministratore, vicino al Rio Salto, un piccolo torrente che attraversa San Mauro di Romagna. \nLa tematica di fondo della poesia \u00e8 quella della morte, dell'ingiustizia e della sofferenza, comune ad altri componimenti del Pascoli, in particolare \"X agosto\", incentrato analogamente sul doloroso ricordo dell'omicidio del padre per mano ignota. \nUna carica costante di patetico mistero e irrisolta tensione aleggia sui versi della \"Cavalla storna\", dovuta all'indecifrabilit\u00e0 di un evento che segn\u00f2 profondamente l'animo infantile del poeta, quello della carrozza col cadavere del padre trainato dalla cavalla che fa ritorno a casa, al \u00abnido\u00bb violato; uno struggimento evidenziato dal ripetersi ossessivo dei versi:\nDalla poesia emerge una sorta di contrapposizione tra l'atteggiamento vile degli uomini, con le loro incomprensibili logiche omertose (\u00abaltri non osa\u00bb), e il mondo della natura a cui appartiene la cavallina storna, fatto di simboli e allusioni nascoste che stravolgono la consueta concezione della realt\u00e0, ma rimandano piuttosto alla dimensione immaginifica e interiore del \"fanciullino\", tanto cara al poeta.\nL'impossibilit\u00e0 dell'animale di rispondere alle domande della madre sulle circostanze dell'omicidio di Ruggero (\u00aboh! due parole egli dov\u00e8 pur dire! E tu capisci, ma non sai ridire\u00bb) si risolve infatti alla fine in un sorprendente cenno non verbale con cui la cavalla sembra assentire al nome del presunto assassino:\nSecondo Giovanni Pascoli, il delitto sarebbe stato perpetrato da due inviati di un tale Pietro Cacciaguerra, che avrebbe cos\u00ec potuto subentrare a Ruggero nell'amministrazione della tenuta di famiglia. Sebbene costui fosse stato scagionato dai giudici, il poeta continu\u00f2 a ripetere: \u00abIo credo alla cavallina storna, io credo a mia madre\u00bb.\nMetrica.\n\u00c8 costituita da trentuno strofe di due versi (distico), composte da endecasillabi canonici. Le rime sono baciate con schema AA BB CC DD, che le danno la forma della cantilena.\nFortuna.\nComposta nel 1903, dopo circa 36 anni dal delitto, la poesia incise profondamente nell'immaginario popolare per la sua forza commovente e suggestiva. Ritenuta spesso un classico della scuola dell'obbligo, per il suo linguaggio semplice e musicale risulta simile a una filastrocca, capace di restare impressa in una mente infantile.\nIl fascino che le viene attribuito deriva anche dalle sue caratteristiche di poema epico con ascendenze omeriche, unite all'emotivit\u00e0 della fiaba con cui viene umanizzata una cavalla che si fa carico dell'ingiustizia e del dolore umani.\nAl contenuto della poesia \u00e8 ispirato il film \"Cavallina storna\" del 1953 diretto da Giulio Morelli."}
{"id": "4223136", "revid": "111977369", "url": "https://it.wikipedia.org/wiki?curid=4223136", "title": "Second best", "text": "La teoria del second best (o ottimo di secondo rango) studia, nell'ambito dell'economia del benessere, la seconda miglior soluzione quando l'ottimo paretiano non pu\u00f2 esser raggiunto. \u00c8 stata sviluppata da Kelvin Lancaster e Richard Lipsey.\nUn ottimo paretiano deve soddisfare ad una serie di condizioni che in pratica sono sovente difficili da ottenere. Infatti, le esigenze istituzionali, il blocco di certi prezzi o il sistema di tassazione introducono delle distorsioni che impediscono l'ottenimento di un ottimo paretiano.\nSi potrebbe allora considerare una classificazione dei diversi stati dell'economia basata sulle condizioni dell'ottimo paretiano non soddisfatte. Per esempio, se il numero dei mercati dove vige la concorrenza \u00e8 superiore nello stato formula_1 che nello stato formula_2, si potrebbe supporre che lo stato formula_1 sia migliore dello stato formula_2 siccome dovrebbe essere pi\u00f9 vicino all'ottimo paretiano. Questa ipotesi non \u00e8 per\u00f2 valida, salvo in casi particolari.\nSe l'ottimo paretiano o first best non pu\u00f2 essere raggiunto, bisogna cercare il second best. Prendiamo il caso di un'economia con un solo consumatore e una sola funzione di produzione. Le condizioni di ottimalit\u00e0 sono ottenute massimizzando l'utilit\u00e0 del consumatore sotto i vincoli usuali. La funzione lagrangiana \u00e8:\ndove formula_6 sono le quantit\u00e0 consumate e formula_7 le quantit\u00e0 prodotte dei beni (formula_8).\nSi ottengono, tra l'altro, le condizioni seguenti:\nIl saggio marginale di sostituzione tra il bene j e il bene s deve essere uguale al saggio di trasformazione dei prodotti.\nSupponiamo ora che un'esigenza istituzionale impedisca di ottenere questa uguaglianza per il primo bene. Questa condizione pu\u00f2 essere espressa nel seguente modo: \n\u00c8 allora impossibile ottenere l'ottimo paretiano. Bisogna calcolare il second best massimizzando l'utilit\u00e0 sotto questo vincolo supplementare. La funzione lagrangiana diventa:\nDalle condizioni di primo ordine:\nSi ottengono le relazioni seguenti:\nSe le funzioni di utilit\u00e0 e di produzione sono additive, formula_18 e formula_19 sono uguali a zero per formula_20. In questo caso, per i beni da 2 a m le relazioni diventano:\ne sono identiche a quelle ottenute per l'ottimo paretiano. Introdurre la concorrenza in un mercato supplementare \u00e8 una politica ottimale quando le funzioni di utilit\u00e0 e di produzione sono additive. Infatti, si passa da un equilibrio di terzo rango ad un migliore equilibrio di secondo rango. Le politiche \"parziali\" (\"piecemeal policies\" in inglese) sono giustificate in questo caso.\nQuando le funzioni di utilit\u00e0 o di produzione non hanno questa forma particolare, le condizioni del second best sono differenti di quelli del first best e questo per tutti i mercati, come lo mostra l'esempio qui sopra. Introdurre la concorrenza in un ramo supplementare pu\u00f2 condurre ad uno stato dell'economia peggiore: le politiche economiche che introducono gradualmente la concorrenza nei diversi mercati non hanno nessuna giustificazione teorica quando le funzioni di utilit\u00e0 e di produzione non sono additive.\nApplicazione ai sistemi di tassazione.\nSi pu\u00f2 conservare l'ottimo paretiano in un'economia con un settore pubblico introducendo delle imposte a forfait. Per diverse ragioni, gli Stati utilizzano altri sistemi di tassazione. In questo caso bisogna utilizzare la teoria del second best per analizzare questi sistemi. La teoria della tassazione ottimale studia l'arbitraggio tra efficienza ed equit\u00e0 nelle imposte dirette e indirette. I risultati ottenuti dipendono sovente dal modello utilizzato. Peter Diamond e Emmanuel Saez arrivano alla conclusione che, nel caso delle imposte sul reddito, il tasso marginale deve essere crescente e variare tra il 48% e il 76%.\nEsempio\nLa teoria della tassazione ottimale determina nel modo seguente le tasse indirette sui beni di consumo. Supponiamo che il ricavo della fiscalit\u00e0 indiretta deve essere di B, per coprire i bisogni delle Stato. Siano formula_22 le tasse (specifiche) e formula_23 i beni di consumo (formula_24). Il ricavo fiscale \u00e8 allora formula_25 e deve essere uguale a B. I prezzi dei produttori (formula_26) e i tassi di salario formula_27 sono fissi. I prezzi pagati dai consumatori sono formula_28. Il vincolo di bilancio del consumatore i \u00e8 dunque:\ndove formula_30 sono le ore di lavoro.\nSi desidera calcolare le tasse formula_22 che massimizzano la funzione di utilit\u00e0 sociale formula_32, dove formula_33 \u00e8 la funzione di utilit\u00e0 indiretta del consumatore i, sotto il vincolo dato dalla somma che lo Stato deve incassare. Calcolare le tasse formula_22 corrisponde a fissare i prezzi formula_35 pagati dai consumatori. Prendiamo allora questa variabile, senza dimenticare che le tasse dipendono da questi prezzi. La funzione lagrangiana:\nconduce tra l'altro alle condizioni di primo ordine seguenti:\nL'identit\u00e0 di Roy ci permette di scrivere formula_38 dove formula_39 \u00e8 l'utilit\u00e0 marginale del reddito.\nLe condizione summenzionate diventano allora, utilizzando l'equazione di Slutsky:\nSia\nl'utilit\u00e0 marginale netta della societ\u00e0 per il reddito dell'individuo i (misurata in termine di ricavo fiscale). Si pu\u00f2 scrivere:\nSe gli effetti incrociati sono nulli, formula_43 per formula_44 e allora si vede che, fermo restando tutto il resto, la tassa sar\u00e0 pi\u00f9 debole se l'elasticit\u00e0-prezzo o l'utilit\u00e0 marginale netta della societ\u00e0 sono forti."}
{"id": "4223137", "revid": "247222", "url": "https://it.wikipedia.org/wiki?curid=4223137", "title": "Akademik Plovdiv", "text": ""}
{"id": "4223139", "revid": "426017", "url": "https://it.wikipedia.org/wiki?curid=4223139", "title": "Luisa Francesca di Borbone (1707-1743)", "text": "Biografia.\nLuisa Francesca de Bourbon nacque al Palazzo di Versailles da Luigi Augusto, \"L\u00e9gitim\u00e9 de France, duc du Maine\" e da sua moglie Luisa Benedetta di Borbone, conosciuta come \"Mademoiselle de Charolais\" prima del suo matrimonio. Suo padre era il figlio legittimato di Luigi XIV e di Madame de Montespan. Sua madre era una nipote del Grand Cond\u00e9. Conosciuta come Mademoiselle du Maine, era la pi\u00f9 giovane dei sette figli. Venne battezzata dal cardinale di Rohan.\nNel 1718 durante la reggenza di Filippo d'Orl\u00e9ans entrambi i suoi genitori sono stati imprigionati: suo padre a Doullens e sua madre a Digione.\nSi diceva che Mademoiselle du Maine fosse promessa a un signor de Guise, ma tale impegno non si realizz\u00f2 mai. Nel 1740, un altro possibile matrimonio era con il vedovo Principe di Monaco, che era spesso in residenza a Versailles. Non si \u00e8 verificato neanche questo progetto. Un altro candidato era il suo primo cugino, Luigi di Borbone, il pi\u00f9 giovane figlio del suo omonimo e zio il duca di Borbone.\nMorte.\nLuisa Francesca non si sarebbe mai sposata. Mor\u00ec al Castello di Anet, all'et\u00e0 di 35 anni. Fu sepolta nella Cappella del Ch\u00e2teau d'Anet, la sua tomba \u00e8 stata risparmiata da rivoluzionari. Era sopravvissuta i suoi due fratelli minori e alla madre."}
{"id": "4223140", "revid": "57872", "url": "https://it.wikipedia.org/wiki?curid=4223140", "title": "Battista Negrone", "text": "Biografia.\nScarne le notizie biografiche sulla figura di Battista Negrone. Nativo di Genova intorno al 1530, ed esponente della famiglia dei Negrone, fu un abile banchiere che per svolgere la sua attivit\u00e0 comp\u00ec diversi viaggi d'affari. Una mansione che lo portarono al di fuori dei confini genovesi soprattutto con il nascere della guerra civile che interess\u00f2 la capitale repubblicana tra il 1575 e il 1576; in quel periodo Battista Negrone dovette risiedere a Venezia.\nFece ritorno a Genova intorno al 1577 quando il suo nome fu estratto nell'urna elettiva per il Maggior Consiglio della Repubblica, composto da 400 senatori, e, forse successivamente, tra i 100 cittadini genovesi estratti per il Minor Consiglio. Nel 1579 ebbe il suo primo incarico di stato nell'Ufficio dei Cambi. Poco prima della sua nomina a doge il nome di Battista Negrone compare quale \"massaro\" e appaltatore della nuova cappella del Crocifisso presso la basilica di Santa Maria delle Vigne a Genova che fece decorare dal pittore Lazzaro Tavarone.\nFacente parte di quella nobilt\u00e0 considerata \"vecchia\", fu eletto al titolo dogale il 20 novembre 1589: la trentaduesima in successione biennale e la settantasettesima nella storia. Tra gli atti principali del suo dogato \u00e8 ricordato il compimento della loggia della Mercanzia di piazza Banchi - completata con il prelievo di quarantacinque mila lire genovesi dal Banco di San Giorgio -, la prosecuzione dei lavori del palazzo Ducale e il restauro del vicino palazzetto Criminale. Tra gli eventi luttuosi del biennio del doge Negrone un grave fenomeno di siccit\u00e0 che colp\u00ec non solo Genova, ma l'intera penisola italiana; navi cariche di grano e di prodotti agricoli al porto genovese riportarono la situazione sotto la soglia di guardia.\nCess\u00f2 il mandato il 15 novembre 1591 preferendo occuparsi delle sue attivit\u00e0 finanziarie piuttosto che una successiva carriera politica o di stato post dogato. Tuttavia fu una scelta breve in quanto Battista Negrone mor\u00ec a Genova nel gennaio del 1592. Il suo corpo venne tumulato all'interno della basilica di Santa Maria delle Vigne."}
{"id": "4223141", "revid": "1573940", "url": "https://it.wikipedia.org/wiki?curid=4223141", "title": "Kerivoula titania", "text": "Kerivoula titania ) \u00e8 un pipistrello della famiglia dei Vespertilionidi diffuso in Indocina.\nDescrizione.\nDimensioni.\nPipistrello di piccole dimensioni con la lunghezza dell'avambraccio tra 34 e 36\u00a0mm, la lunghezza della coda tra 48 e 53\u00a0mm, la lunghezza delle orecchie tra 14 e 15\u00a0mm e un peso fino a 4,8\u00a0g.\nAspetto.\nIl colore del dorso \u00e8 grigiastro, con la base dei peli nera, mentre le parti ventrali sono pi\u00f9 chiare con la punta dei peli biancastra. Il muso, incluse le labbra \u00e8 ricoperto di peli. Le narici sono leggermente protuberanti e rivolte all'indietro. Le orecchie sono grandi e prive di peli, tranne qualcuno sparso sulla superficie posteriore. Il bordo anteriore \u00e8 convesso ed \u00e8 presente una concavit\u00e0 nel margine posteriore appena sotto la punta arrotondata. Il trago \u00e8 stretto ed alto, con il margine anteriore diritto, la punta leggermente convessa ed il margine posteriore concavo con un lobo alla base a forma di uncino. Le membrane alari sono grigie, semi-trasparenti ed attaccate posteriormente alla base della prima falange del dito pi\u00f9 esterno del piede. Una protuberanza callosa di forma ovale \u00e8 presente sulla giuntura del pollice di ogni ala. La lunga coda \u00e8 inclusa completamente nell'ampio uropatagio, il quale \u00e8 grigio e semi-trasparente come le ali e cosparso di pochi peli.\nBiologia.\nComportamento.\nSi rifugia probabilmente tra il denso fogliame, come le altre specie dello stesso genere.\nDistribuzione e habitat.\nQuesta specie \u00e8 conosciuta in 13 localit\u00e0 del Myanmar orientale, Thailandia settentrionale e nord-orientale, Laos, Vietnam e Cambogia settentrionale.\nVive nelle foreste decidue e sempreverdi primarie e secondarie sia di pianura che montane fino a 1.600 metri di altitudine. Si trova in prossimit\u00e0 di fiumi e formazioni calcaree.\nStato di conservazione.\nLa IUCN Red List, nonostante sia stata scoperta recentemente ma considerato il vasto areale e la popolazione presumibilmente numerosa, classifica \"K.titania\" come specie a rischio minimo (LC)."}
{"id": "4223143", "revid": "1543377", "url": "https://it.wikipedia.org/wiki?curid=4223143", "title": "Memorial Cup", "text": "La Memorial Cup \u00e8 un trofeo per club di hockey su ghiaccio assegnato alla formazione vincitrice della Canadian Hockey League, il principale campionato giovanile nordamericano. Ogni anno le tre squadre vincitrici delle leghe appartenenti alla CHL, la Western Hockey League (WHL), l'Ontario Hockey League (OHL) e la Quebec Major Junior Hockey League (QMJHL), insieme ad una quarta formazione selezionata per ospitare l'evento si contendono la conquista della coppa, nota per motivi di sponsorizzazione come \"MasterCard Memorial Cup Tournament\".\nIn origine noto come OHA Memorial Cup il trofeo fu donato nel 1919 dalla Ontario Hockey Association in memoria dei soldati della Canadian Army caduti durante la prima guerra mondiale. Nel 2010 l'intitolazione del trofeo fu estesa a tutti i soldati caduti per il Canada in ogni conflitto. Fin dalla sua istituzione nel 1919 fino al 1971 la Memorial Cup fu assegnata con una serie di incontri per determinare la squadra giovanile campione di Canada. La Canadian Amateur Hockey Association modific\u00f2 il formato del trofeo nel 1972, quando i campionati di hockey \"Junior A\" furono divisi in due sezioni; la Memorial Cup fu allora adottato come premio per la squadra vincente della massima divisione, denominata \"Major Junior\". Sessanta squadre appartenenti alle tre leghe della CHL possono contendersi la conquista della Memorial Cup, in rappresentanza di nove province canadesi e di cinque stati americani.\nA partire dall'istituzione dei playoff fra le squadre delle tre leghe nel 1972 la Western Hockey League ha vinto il titolo per 19 volte, l'Ontario Hockey League 16 volte mentre la Quebec Major Junior Hockey League conta 10 successi. I Toronto Marlboros vantano sette successi, record assoluto. Fra le squadre ancora in attivit\u00e0 gli Oshawa Generals vantano cinque vittorie.\nStoria.\nDal 1919 al 1971.\nLa Memorial Cup fu donata alla Canadian Amateur Hockey Association nel 1919 dalla Ontario Hockey Association in memoria dei soldati caduti per il Canada nel corso della prima guerra mondiale. Si stabil\u00ec che il premio venisse assegnato ai campioni giovanili del Canada in una sfida dal formato Est contro Ovest. I campioni orientali, premiati a partire dal 1932 con il George Richardson Memorial Trophy, sfidarono i campioni occidentali, vincitori della Abbott Cup. La prima finale vide affrontarsi gli University of Toronto Schools opposti ai Regina Patricias (oggi noti come Regina Pats) al meglio delle due gare, con la vincitrice determinata dal numero di reti segnate nel corso della serie. La squadra di Toronto surclass\u00f2 quella di Regina grazie a due vittorie per 14-3 e per 15-5, per un totale di 29-8.\nLa sfida testa a testa per la conquista della Memorial Cup sub\u00ec nel corso degli anni numerosi cambiamenti nel proprio regolamento. La CAHA approv\u00f2 nel 1925 un formato al meglio delle tre sfide, cos\u00ec che fosse premiata la squadra capace di vincere due partite. Nel 1938 la serie finale fu invece portata al meglio delle cinque sfide, mentre dal 1943 al meglio delle sette sfide. Nel corso delle edizioni della Memorial Cup vi furono due importanti eccezioni: nel 1949 la finale fra i Montreal Royals e i Brandon Wheat Kings richiese un'ottava sfida a causa di Gara-3, conclusasi con un pareggio. Nel 1971 invece la finale fra Qu\u00e9bec Remparts ed Edmonton Oil Kings rischi\u00f2 la cancellazione a causa di alcune polemiche riguardanti la partecipazione di una squadra appartenente alla Western Canada Hockey League, lega dichiarata illegale pochi anni prima per l'utilizzo di giocatori fuori-quota e che riceveva maggiori somme di denaro da parte della CAHA per i trasferimenti via aereo. Alla fine le divergenze furono superate e fu disputata una serie accorciata al meglio delle tre gare nella citt\u00e0 di Qu\u00e9bec.\nNonostante il formato del torneo, che escludeva la messa in palio della Memorial Cup da parte della squadra vincitrice, per due volte una squadra avanz\u00f2 la pretesa di sfidare i campioni in carica. Nel 1920, dopo che il Toronto Canoe Club sconfisse i Selkirk Fishermen, i Fort William Beavers sfidarono i campioni per aggiudicarsi in trofeo. Toronto accett\u00f2 la sfida e super\u00f2 facilmente Fort William per 11-1 in una partita secca. La seconda sfida giunse mezzo secolo dopo, nel 1970. La squadra della WCHL dei Flin Flon Bombers sfid\u00f2 i campioni dei Montreal Junior Canadiens. Considerata illegale dalla CAHA, la WCHL non poteva schierare le proprie formazioni per i playoff della Memorial Cup. I Junior Canadiens tuttavia non accettarono la sfida.\nDal 1972 al 1982.\nNel 1970 la CAHA divise la sezione \"Junior A\" in due livelli, creando il gruppo \"Major-Junior\" che raccoglieva le tre principali leghe giovanili nordamericane: la Quebec Major Junior Hockey League (QMJHL), la Ontario Hockey Association (OHA, divenuta OHL) e la Western Canada Hockey League (WCHL, divenuta WHL). Si decise che la Memorial Cup sarebbe diventata il nuovo trofeo per le squadre della fascia \"Major Junior\", mentre per premiare la squadra vincitrice delle leghe giovanili minori fu creato il Manitoba Centennial Trophy. La CAHA attu\u00f2 la trasformazione dei propri campionati nel 1972, e la Memorial Cup sarebbe stata assegnata attraverso un doppio girone all'italiana per un totale di quattro incontri fra le formazioni vincitrici delle tre leghe; alla fine degli incontri si sarebbe disputata la finale per il titolo fra le due squadre meglio classificate al termine del girone. La creazione in WHL dei Portland Winter Hawks nel 1976 port\u00f2 per la prima volta la CHL a varcare i confini degli Stati Uniti, mentre nel 1982 proprio i Winter Hawks furono la prima squadra statunitense a prendere parte ai playoff per la Memorial Cup.\nDal 1983 ad oggi.\nNel 1983 la Memorial Cup fu ampliata fino a comprendere quattro formazioni; al posto di ospitare il torneo su un campo neutrale la CHL scelse ad inizio stagione una citt\u00e0 che avrebbe ospitato le finali del torneo garantendo cos\u00ec la partecipazione della propria squadra. Per il primo anno si scelse di giocare a Portland in casa dei Winter Hawks; per la prima volta il torneo fu giocato fuori dal Canada e in virt\u00f9 del successo proprio dei Winter Hawks per la prima volta ad imporsi fu una squadra statunitense. I Winter Hawks diventarono anche la prima squadra nella storia della Memorial Cup a vincere nonostante l'eliminazione nei playoff della propria lega, infatti quell'anno nei playoff furono sconfitti in finale dai Lethbridge Broncos.\nIl formato a quattro squadre \u00e8 rimasto invariato da allora, mentre la formazione sede del torneo viene scelta a rotazione fra le tre diverse leghe. Tuttavia nel 1987 le partecipanti alla Memorial Cup furono solo tre. Per determinare la sede dell'evento la OHL organizz\u00f2 una \"super series\" prima dell'inizio dei playoff. Il torneo fu vinto dagli Oshawa Generals, capaci tuttavia di imporsi anche nella finale della OHL. Perci\u00f2 la OHL scelse di inviare solo la formazione di Oshawa alla Memorial Cup. In tutti gli altri tornei nei quali la squadra ospitante conquist\u00f2 anche i playoff come seconda squadra in rappresentanza della stessa lega alla Memorial Cup fu scelta l'altra finalista."}
{"id": "4223144", "revid": "1543377", "url": "https://it.wikipedia.org/wiki?curid=4223144", "title": "Fratelli Buratti Editori", "text": "Fratelli Buratti Editori \u00e8 stata una casa editrice italiana con sede a Torino, attiva negli anni Venti e Trenta.\nNel 1927 nacque la casa editrice \"Fratelli Ribet Editori\", fondata da Sandro, Giuseppe e Mario Ribet e Mario Gromo. Nel 1929 Battista e Domenico Buratti divennero proprietari della casa editrice, rinominandola \"Fratelli Buratti\": il direttore rimase Mario Gromo, gi\u00e0 direttore ai tempi della Ribet. L'editrice ebbe un discreto successo con la collana \"Scrittori contemporanei\", curata dallo stesso Gromo; vennero pubblicate opere di Michele Biancale, Emilio Servadio, Giovanni Battista Angioletti (il cui \"Il giorno del giudizio\", edito da Ribet, vinse il Premio Bagutta 1927), Eugenio Montale, Corrado Alvaro, Cesare Giardini, Guido Piovene, Piero Ravasenga, Adriano Grande, Scipio Slataper, Vittorio Lugli, Leo Ferrero, Nicola Moscardelli e Paola Malvano. La Fratelli Buratti chiuse l'attivit\u00e0 nel 1932."}
{"id": "4223147", "revid": "11959", "url": "https://it.wikipedia.org/wiki?curid=4223147", "title": "Burjiti", "text": ""}
{"id": "4223148", "revid": "11959", "url": "https://it.wikipedia.org/wiki?curid=4223148", "title": "Burgiti", "text": ""}
{"id": "4223149", "revid": "554814", "url": "https://it.wikipedia.org/wiki?curid=4223149", "title": "X agosto", "text": "X agosto \u00e8 una poesia composta da Giovanni Pascoli in memoria del padre Ruggero, ucciso mentre tornava a casa da un mercato di una citt\u00e0 vicina in circostanze misteriose il 10 agosto 1867, giorno di San Lorenzo. Pascoli ha appena 12 anni, e questa morte aprir\u00e0 una serie di lutti familiari.\nLa narrazione, accostando una storia in una realt\u00e0 naturale e un'altra in una realt\u00e0 familiare, smaschera una cruda realt\u00e0 universale: il male e l'ingiustizia che dominano l'esistenza. \nLa poesia fu pubblicata per la prima volta ne \"Il Marzocco\" del 1 agosto 1896; successivamente venne inserita nella quarta edizione (1897) di \"Myricae\", nella sezione \"Elegie\".\nTesto ed analisi.\nIl componimento \u00e8 costituito da sei quartine di decasillabi e novenari ad anfibrachi, con rime alternate secondo lo schema ABAB.\n\"\"Nella prima strofa della poesia Pascoli insinua di sapere il motivo per cui il Cielo \u00abpiange\u00bb stelle cadenti. Andando avanti con la lettura, si scoprir\u00e0 che, addolorato anch'egli, il Cielo piange la morte del padre del poeta. \nNella seconda e terza strofa si introduce il primo personaggio: la rondine, che viene uccisa. Il nido di questa, cio\u00e8 i suoi piccoli, \u00abpigola\u00bb nonostante il verso della rondine sia il garrito, questo a simbolo dell'innocenza dei rondinini che sperano ancora nell'arrivo del cibo, speranza che svanir\u00e0 assieme al pigolio. \nNella quarta e quinta strofa si introduce il secondo personaggio, un uomo, anch'egli stava tornando a casa e viene ucciso, \u00e8 il padre di Pascoli e, come la rondine portava il cibo ai rondinini, lui ai suoi figli portava due bambole in dono. Ovviamente questo appartiene solo all'immaginazione di Pascoli, come d'altronde le ultime parole dell'uomo, che ricordano Cristo crocifisso. \nNell'ultima strofa il poeta si rivolge a delle entit\u00e0 che amministrano l'esistenza umana: il \"Cielo\" ed il \"Male\" che si sono rivolti ad un frammento minimo della Terra, governato dal Male, ma inondato di stelle dal Cielo.\nL'intera poesia si basa sulla contrapposizione che c'\u00e8 tra l'uomo e la rondine: entrambi, nella seconda e quarta strofa, incarnano il desiderio di Pascoli; nella terza e nella quinta sembra che si rivolgano al cielo chiedendo giustizia."}
{"id": "4223151", "revid": "834", "url": "https://it.wikipedia.org/wiki?curid=4223151", "title": "Advanced Idea Mechanics", "text": ""}
{"id": "4223153", "revid": "179980", "url": "https://it.wikipedia.org/wiki?curid=4223153", "title": "Fratelli Ribet Editori", "text": ""}
{"id": "4223154", "revid": "599013", "url": "https://it.wikipedia.org/wiki?curid=4223154", "title": "Gestur Gylfason", "text": "Carriera.\nClub.\nGylfason cominci\u00f2 la carriera con la maglia del Keflav\u00edk, per poi passare al Grindav\u00edk. Torn\u00f2 poi al Keflav\u00edk per un biennio, per poi accordarsi con i norvegesi dello Str\u00f8msgodset. Contribu\u00ec alla promozione del campionato 1995 e pot\u00e9 cos\u00ec esordire nell'Eliteserien in data 13 aprile 1996, nella vittoria per 2-3 sul campo dello Skeid.\nSempre nel corso del 1996, torn\u00f2 in patria per giocare con il Keflav\u00edk. Nel 2001 emigr\u00f2 in Danimarca, per giocare nello Hj\u00f8rring, per rientrare poi al Grindav\u00edk prima e al Keflav\u00edk e al Njar\u00f0v\u00edk poi. Nel 2010 torn\u00f2 in Norvegia, per giocare allo J\u00f8lster.\nNazionale.\nConta una presenza per l'. Il 13 settembre 1988, infatti, fu in campo nel pareggio per 1-1 contro l'."}
{"id": "4223156", "revid": "110157", "url": "https://it.wikipedia.org/wiki?curid=4223156", "title": "Sivice", "text": "Sivice (in tedesco \"Siwitz\") \u00e8 un comune della Repubblica Ceca facente parte del distretto di Brno-venkov, in Moravia Meridionale."}
{"id": "4223158", "revid": "110157", "url": "https://it.wikipedia.org/wiki?curid=4223158", "title": "Skryje (Moravia meridionale)", "text": "Skryje (in tedesco \"Skree\") \u00e8 un comune della Repubblica Ceca facente parte del distretto di Brno-venkov, in Moravia Meridionale."}
{"id": "4223159", "revid": "287204", "url": "https://it.wikipedia.org/wiki?curid=4223159", "title": "Gladsaxe Basketball Klub", "text": "Il Gladsaxe Basketball Klub, nota anche come Eftersl\u00e6gtens Basketballklub, \u00e8 una societ\u00e0 cestistica avente sede a Gladsaxe, in Danimarca. Fondata nel 1953, gioca nel campionato danese."}
{"id": "4223160", "revid": "110157", "url": "https://it.wikipedia.org/wiki?curid=4223160", "title": "Sobotovice", "text": "Sobotovice (in tedesco \"Sobotowitz\") \u00e8 un comune della Repubblica Ceca facente parte del distretto di Brno-venkov, in Moravia Meridionale."}
{"id": "4223162", "revid": "110157", "url": "https://it.wikipedia.org/wiki?curid=4223162", "title": "\u0158ikon\u00edn", "text": "\u0158ikon\u00edn (in tedesco \"Rikonin\") \u00e8 un comune della Repubblica Ceca facente parte del distretto di Brno-venkov, in Moravia Meridionale."}
{"id": "4223163", "revid": "110157", "url": "https://it.wikipedia.org/wiki?curid=4223163", "title": "Senorady", "text": "Senorady (in tedesco \"Senorad\") \u00e8 un comune della Repubblica Ceca facente parte del distretto di Brno-venkov, in Moravia Meridionale."}
{"id": "4223164", "revid": "1566286", "url": "https://it.wikipedia.org/wiki?curid=4223164", "title": "Gert Haucke", "text": "Complessivamente, tra cinema e televisione, partecip\u00f2 - dall'inizio degli anni sessanta in poi - a circa 150 diverse produzioni, interpretando circa 200/250 ruoli differenti.\nTra i suoi ruoli principali, figurano quello di Bruno Hanusch nella serie televisiva \"Il medico di campagna\" (\"Der Landarzt\"), ruolo interpretato dal 1987 al 2004, e quello del padre nel radiodramma \"Papa, Charly hat gesagt...\" (1972-1984). Apparve inoltre come guest-star in serie televisive quali \"L'ispettore Derrick\", \"Der Kommissar\", \"Il commissario K\u00f6ster\", \"Tatort\", ecc.\nPer il teatro, lavor\u00f2 - sia come attore che come regista - tra l'altro ad Amburgo e Buenos Aires.\nEra il marito dell'editrice Ute Blaich (scomparsa nel 2004)."}
{"id": "4223170", "revid": "767487", "url": "https://it.wikipedia.org/wiki?curid=4223170", "title": "Tamekten", "text": "Tamekten (in caratteri arabi: \u062a\u0645\u0642\u062a\u0646) \u00e8 una citt\u00e0 dell'Algeria facente parte del distretto di Aoulef, nella provincia di Adrar."}
{"id": "4223171", "revid": "599013", "url": "https://it.wikipedia.org/wiki?curid=4223171", "title": "Atle Torvanger", "text": "Carriera.\nClub.\nTorvanger gioc\u00f2 nel Sogndal, prima di trasferirsi al Brann. Con questa maglia, esord\u00ec nella 1. divisjon in data 1\u00ba maggio 1988, subentrando a Jan Erlend Kruse nella sconfitta per 1-2 contro il V\u00e5lerengen. Nel 1992, torn\u00f2 al Sogndal."}
{"id": "4223172", "revid": "1318658", "url": "https://it.wikipedia.org/wiki?curid=4223172", "title": "Interpretazioni revisionistiche del Risorgimento", "text": "Le interpretazioni revisionistiche del Risorgimento sono letture storiografiche critiche del periodo conosciuto come Risorgimento, fase della storia d'Italia contemporanea in cui la penisola ha conseguito la propria unificazione politica\nVari autori e personaggi politici hanno dato luogo ad diverse letture circa il fenomeno dell'unificazione italiana, spesso con prospettive ed esito differente, ma accomunate dall'essere alternative rispetto a quelle della storiografia risorgimentale consolidata. Le reinterpretazioni degli eventi non hanno un'unica origine e si muovono lungo diversi filoni di ricerca. La messa in discussione degli assunti della storiografia risorgimentale proviene sia da una parte ristretta del mondo accademico, che da diversi studiosi indipendenti, tra cui numerosi saggisti, che hanno riesaminato tale periodo secondo molteplici approcci interpretativi. Lo sviluppo e l'articolarsi di diverse scuole di pensiero negli ultimi cinquant'anni, ha generato l'emersione di letterature critiche nei confronti della storiografia pi\u00f9 diffusa, la quale \u00e8 stata progressivamente oggetto di contestazioni sempre pi\u00f9 numerose e polemiche.\nLe origini e le teorie di Giacinto de' Sivo.\nNegli anni immediatamente successivi all'unit\u00e0 d'Italia alcuni ex sudditi borbonici diedero alle stampe le prime opere che proponevano un'analisi critica del processo di unificazione politica dei territori che costituivano il Regno delle due Sicilie con quelli degli altri stati preunitari unitari che arrivo' a formare nel 1861 lo stato italiano come Regno d'Italia. In quest'ambito \u00e8 riconoscibile il fiorire di una letteratura memorialistica, in cui soprattutto ex-appartenenti al disciolto Esercito delle Due Sicilie riportarono la propria interpretazione dei fatti. Tra questi vi sono i fratelli Pietro e Ludovico Quandel (autore di \"Una pagina di storia: giornale degli avvenimenti politici e militari nelle Calabrie dal 25 luglio al 7 settembre 1860\"), Giovanni delli Franci (autore di \"Cronaca di artiglieria per la difesa di Gaeta\"), Giuseppe Ferrarelli e Giuseppe Butt\u00e0. Cappellano militare del 9\u00ba Battaglione Cacciatori dell'Esercito borbonico, ed esule a Roma presso la corte di Francesco II, quest'ultimo fu autore di \"Un viaggio da Boccadifalco a Gaeta\" (1875), opera autobiografica in cui si narrano le vicende della spedizione dei Mille dallo sbarco di Marsala fino all'assedio di Gaeta viste dalla parte degli sconfitti. Butt\u00e0 descrisse gli eventi facendo ricorso ad un linguaggio tagliente e sarcastico, senza lesinare critiche nei confronti di alcuni ufficiali borbonici, da lui accusati di vilt\u00e0 o tradimento nei confronti della corona. Pur con i limiti derivanti dall'essere trasposizioni di punti di vista individuali, queste opere memorialistiche vengono citate da numerosi revisionisti, i quali attribuiscono loro valore di documento storico.\nIl primo storico ad elaborare una visione storiografica alternativa a quella della vulgata fu probabilmente Giacinto de' Sivo, membro della Commissione per l'istruzione pubblica e consigliere d'Intendenza della provincia di Terra di Lavoro del Regno delle Due Sicilie. De' Sivo proveniva da una famiglia di lunga fedelt\u00e0 alla dinastia borbonica, in cui il nonno, omonimo, aveva provveduto ad armare a proprie spese truppe per contrastare la Repubblica Napoletana giacobina sostenuta dalla Francia; lo zio Antonio aveva partecipato come ufficiale alla spedizione sanfedista del cardinale Ruffo; e il padre Aniello era un valoroso ufficiale dell'Esercito delle Due Sicilie.\nAllievo di Basilio Puoti, da cui deriv\u00f2 lo stile riconoscibile in tutte le sue opere, de' Sivo fu certamente un legittimista convinto e fervente cattolico, coerentemente con le tradizioni di famiglia. All'entrata di Garibaldi a Napoli, fu destituito dall'incarico di Intendente e arrestato una prima volta il 14 settembre 1860 per aver rifiutato di rendergli omaggio. Di questo primo episodio di prigionia dir\u00e0 anni dopo, descrivendo il clima che si respirava nella capitale nelle settimane successive all'invasione:\nRilasciato dopo alcune settimane, venne nuovamente arrestato il 1\u00ba gennaio 1861. Ancora rilasciato, fond\u00f2 un giornale legittimista, \"La tragicommedia\", sulle pagine del quale egli si proponeva di \"ricordar la patria quando pi\u00f9 non v'\u00e8 patria, ricordar le ricchezze dileguate, l'armi perdute, fra' rimbombi de' cannoni, e i gemiti de' fucilati, e i lagni de' carcerati\". Il giornale fece in tempo ad uscire con soli tre numeri, prima di essere soppresso. A tal proposito, de' Sivo, arrestato per la terza volta, lament\u00f2 \"a me fanno un processo per cospirazione contro l'Italia. Nessuna libert\u00e0 d'opinione, fuorch\u00e9 pe' rivoluzionarii\".\nScelta finalmente la via dell'esilio presso la corte di Francesco II a Roma, de' Sivo divenne uno dei punti di riferimento culturale del movimento legittimista, e inizi\u00f2 una lunga opera di analisi storiografica. Nelle sue opere, dedicate alla cronaca ed all'analisi degli eventi che portarono all'unificazione, de' Sivo giudic\u00f2 tale processo come un'aggressione nei confronti di due stati sovrani (Due Sicilie e Chiesa), in violazione del diritto internazionale ed in particolare dei valori spirituali e civili della nazione napoletana.\nNel 1861 pubblic\u00f2 il suo primo saggio storico \"L'Italia e il suo dramma politico nel 1861\", nel quale giudic\u00f2 l'unificazione un processo elitario e lontano dagli interessi dei popoli, condotto attraverso violenza delle armi e la diffusione di menzogne.\nI temi di cui sopra furono approfonditi nel suo volume successivo \"I Napolitani al cospetto delle nazioni civili\". In quest'opera egli non si limit\u00f2 a rimpiangere la dinastia borbonica, ma identific\u00f2 la causa fondante degli accadimenti del 1860/61 in un disegno pi\u00f9 ampio, diretto a mutare non solo la natura del governo del Regno delle Due Sicilie, ma quella dei suoi abitanti, con particolare riferimento alle convinzioni morali e religiose. Secondo tale tesi, tali accadimenti sarebbero infatti inquadrabili in un pi\u00f9 vasto movimento, ideologicamente ostile all'influenza della religione sulla cultura e sulle tradizioni dei popoli. Egli lament\u00f2 inoltre la confusione tra unit\u00e0 politica e unit\u00e0 morale, contrapponendo i concetti di stato e nazione, ed affermando che per sua natura ed evoluzione storica l'Italia non fosse destinata ad essere unita, in quanto coacervo di nazioni distinte riunite sullo stesso territorio:\nA suo giudizio, questo processo violento, estraneo alla natura dei popoli coinvolti, compromise ogni possibilit\u00e0 di unione effettiva, in quanto originato dalla guerra di Italiani contro Italiani, e fu causa della dispersione della parte migliore della societ\u00e0, a tutto vantaggio delle nazioni straniere. Nel suo atto di accusa contro gli avvenimenti in corso, egli tracci\u00f2 le conseguenze dell'annessione, gettando le basi per gli argomenti di critica di una parte degli storici meridionalisti successivi, quali la riduzione dei territori dell'ex Regno delle Due Sicilie in condizione di minorit\u00e0, la spoliazione del tesoro statale per ripagare i debiti del Piemonte e la corruzione precedente all'invasione:\nPrima di concludere il suo scritto con un appello alle nazioni europee perch\u00e9 intervengano per dirimere una questione che si svolge in spregio alle norme del diritto internazionale, egli identific\u00f2 come movimento di resistenza legittima del popolo delle Due Sicilie ci\u00f2 che veniva chiamato brigantaggio:\nNegli anni successivi, nonostante i rischi di persecuzioni e le difficolt\u00e0 di trovare tipografi disposti a stampare la sua testimonianza, lo storico elabor\u00f2 la sua opera pi\u00f9 rappresentativa, \"Storia delle Due Sicilie dal 1847 al 1861\", pubblicata a Roma e a Trieste in diversi volumi tra il 1862 e il 1867..\nIn essa egli riprese ad approfond\u00ec molti dei temi che erano stati abbozzati ne \u201c\"I Napolitani al cospetto delle nazioni civili\"\u201d. Quando comparve, l'opera fu recensita sulle pagine della Civilt\u00e0 Cattolica da parte di uno dei suoi autorevoli fondatori, il gesuita Carlo Maria Curci, come lavoro di \u201c\"altissimo pregio\"\u201d per quanto atteneva \u201c\"[...] a sanit\u00e0 di principii, a nobili sentimenti di onest\u00e0 e di religione, a coraggiosa franchezza nel qualificare le cose e le persone coi proprii loro nomi, e, per ci\u00f2 che noi possiamo giudicarne, eziandio quanto a veracit\u00e0 di fatti narrati\". Successivamente, Francesco Berardinelli, dantista e direttore della Civilt\u00e0 Cattolica, lod\u00f2 l'opera affermando \u201c\"i pregi singolari del primo libro [...] ritornano a far mostra di s\u00e9 nel presente volume [...] e il loro valore \u00e8 tanto maggiore [...] quanto maggiore \u00e8 la copia e l'importanza de' fatti.\".\nLa \u201c\"Storia\"\u201d, che costituisce il punto pi\u00f9 alto della produzione storiografica di de' Sivo, descrive in forma di cronaca, interpreta e giudica le vicende relative all'unificazione come inscritte all'interno delle leggi della storia, che egli ritiene non poter essere distinte dal progresso civile e dal destino morale dei popoli. In particolare, egli scrive che tale progresso debba essere \u201c\"legale, conservatore, definito. Legale, perch\u00e9 non sorga l'arbitrio; conservatore, perch\u00e9 non distrugga gli ordini compositori dello Stato; definito, perch\u00e9 finito \u00e8 l'uomo, n\u00e9 pu\u00f2 aspirare a beni infiniti in terra\"\u201d. In questo senso, le rivoluzioni, e in particolare quella in atto, hanno il solo fine di rovesciare il patrimonio culturale delle nazioni attraverso la manipolazione degli accadimenti passati e la costruzione di un futuro non coerente con il destino morale e storico di un popolo: \u201c\"Narrando il passato a rovescio, congiuravano a rovesciare l'avvenire\"\u201d. L'analisi storiografica di de' Sivo non \u00e8 scevra di critiche verso la monarchia borbonica, la quale, suo giudizio, si sarebbe macchiata di eccessiva tolleranza nei confronti dei movimenti succedutisi a partire dal 1799, la quale avrebbe fatto in modo la rivoluzione continuasse a diffondersi fino a quando, \u201c\"diventata Governo costituzionale in Piemonte, e confortata di poderosi aiuti stranieri, intese alla distruzione di tutti i troni italiani a proprio profitto, cominciando dal sabaudo, il pi\u00f9 dominato di tutti da lei: anzi il solo tra tutti, perch\u00e9 portosi ad essere suo docile ed inerte strumento\"\u201d.\nIn quest'ambito egli individua nella propaganda liberale il substrato preparatorio all'invasione. La mistificazione dei fatti \u00e8 iniziata a suo parere ai tempi della fallita rivoluzione del 1848, a seguito della quale la stampa liberale deform\u00f2 gli accadimenti a proprio uso e consumo: \u201c\"Intanto si stampano storie dove i fatti s'aggiustano alle idee; pinti eroi i ribelli, tristi i fedeli, scambiate all'incontrario le idee semplici di vizio e di virt\u00f9\"\u201d. Tale mistificazione continu\u00f2 con le famose lettere di lord Gladstone, che etichettarono il Regno delle Due Sicilie come \u201c\"la negazione di Dio eretta a sistema di governo\u2019\"\u201d, le quali fecero in modo che \u201c\"Napoli, le Sicilie, il re, la magistratura, l'amministrazione, l'esercito, il clero, la nobilt\u00e0 e gl'ingegni nostri furono immorali ed atei giudicati. Nove milioni d'abitanti vivean col pensiero negativo della Divinit\u00e0\"\u201d.\nLe fallite rivoluzioni, avendo avuto tra i promotori una parte degli intellettuali, condussero secondo de' Sivo alla diffidenza verso tale classe da parte di Ferdinando II, ed all'accentramento del potere nella sua persona, cosa che determin\u00f2, una volta mancato lui, l'incapacit\u00e0 del regno di resistere agli avvenimenti.\nNelle pagine conclusive della sua opera, e coerentemente con la propria natura e filosofia di fervente cattolico, e della propria visione morale e finalistica della storia, de' Sivo individu\u00f2 nella progressiva azione di allontanamento del Regno delle Due Sicilie dallo stato di vassallaggio nei confronti della Chiesa, messa in atto dalla dinastia Borbone, la causa ultima del disfacimento. Tale allontanamento fu, secondo lo storico, determinato ad arte da parte degli elementi massonici presenti all'interno dell'amministrazione e della corte del regno delle Due Sicilie. Al fine di recuperare la propria identit\u00e0, quindi, secondo de' Sivo il popolo napoletano deve procedere ad un recupero delle proprie radici storiche e spirituali.\nIl revisionismo fra la fine del XIX e la prima met\u00e0 del XX secolo.\nAlla fine dell'Ottocento iniziarono a comparire i primi contributi alternativi rispetto alla corrente storiografica pi\u00f9 diffusa sul Risorgimento italiano. Tali opere fornirono il substrato di base su cui vennero edificate le teorie revisioniste successive.\nUn primo esempio fu lo scrittore Alfredo Oriani, il quale pose in discussione l'esito delle vicende risorgimentali nella sua opera \"La lotta politica in Italia\" (1892), nella quale esamin\u00f2 il contrasto tra federalismo e unitarismo. Oriani critic\u00f2 la \"conquista regia\" come un'azione unilaterale di creazione di un nuovo Stato, ipotizzando che senza l'appoggio di un saldo movimento democratico, quest'ultimo si sarebbe rivelato debole nelle fondamenta. Tale opera \u00e8 considerata il prototipo di un primo revisionismo storiografico sull'Italia moderna, alternativo alla storiografia apologetica sabauda.\nFrancesco Saverio Nitti.\nUn'altra tesi originale per l'epoca fu avanzata da Francesco Saverio Nitti. Nitti si distanzi\u00f2 dalla storiografia del suo tempo, ritenendo il Risorgimento la conseguenza di una grande tradizione artistica e letteraria. Egli escluse che i moti liberali fossero scaturiti da una volont\u00e0 popolare, ritenendo che essi siano stati animati dalle classi pi\u00f9 colte. Infatti lo studioso lucano disse che in ogni fermento avvenuto nel regno borbonico le masse meridionali, \u00abanche se mal guidate o fatte servire a scopi nefandi\u00bb, furono sempre dalla parte dei sovrani napoletani. Nei suoi saggi \"Nord e Sud\" (1900) e \"L'Italia all'alba del secolo XX\" (1901), analizz\u00f2 le conseguenze dell'Unit\u00e0 nazionale a partire da un quadro illustrativo della situazione politico-economica negli stati preunitari.\nRitenne che il Regno di Sardegna, sconvolto da una grave depressione economica per via di numerosi lavori pubblici improduttivi, fu costretto ad evitare il fallimento solo fondendo la propria finanza con quella di un altro \u00abstato pi\u00f9 grande\u00bb ma escluse negli intenti di Cavour una mera occupazione, poich\u00e9 lo statista voleva \u00abfare di Napoli a ogni costo e con ogni sacrifizio una grande citt\u00e0 industriale: e sviluppare nello stesso tempo le risorse agrarie del Mezzogiorno\u00bb, considerando gli \u00abuomini che vennero dopo di lui, o forse le circostanze inevitabili, o forse la stessa azione dei meridionali\u00bb le principali cause della tribolazione del sud.\nBench\u00e9 ammirasse la finanza borbonica, che defin\u00ec \"onesta\", Nitti ritenne che l'amministrazione del reame era, allo stesso tempo, dannosa per lo sviluppo del meridione, poich\u00e9 era volta ad economizzare su tutto, impedendo, cos\u00ec, lo sviluppo infrastrutturale. Secondo la tesi nittiana, il Regno delle Due Sicilie, con la sua politica \u00abgretta e quasi patriarcale\u00bb che non guardava al futuro ma che garant\u00ec \u00abuno stato di grossolana prosperit\u00e0\u00bb, lasci\u00f2, al 1860, un enorme patrimonio monetario e demaniale che avrebbe dato man forte allo sviluppo meridionale. In realt\u00e0 il meridionalista non vide i benefici distribuiti in maniera equa in tutto il paese ma solo favoritismo nei confronti dell'Italia settentrionale a scapito del Mezzogiorno, imputabile anche al pressappochismo della classe dirigente meridionale, che \u00abfatte alcune nobili eccezioni [...] vale assai poco\u00bb.\nNella sua ottica, il brigantaggio fu, in massima parte, un movimento secolare di protesta proletaria e il brigante era visto sovente dal popolo come \u00abil vendicatore e il benefattore: qualche volta fu la giustizia stessa\u00bb. Egli non considerava tale fenomeno una lotta partigiana in favore dei Borbone ma un movimento da loro sfruttato per poter cacciare gli eserciti invasori, sin dai tempi della Repubblica Napoletana del 1799. Come i suoi avi, anche Francesco II attu\u00f2 \u00abla stessa politica che pi\u00f9 di sessant'anni prima avea salvata la corona del suo bisavolo. Egli e i suoi, prima di andar via, gittarono in fiamme il reame\u00bb. Il popolo, bench\u00e9 lottasse in suo nome, matur\u00f2 principalmente rancore contro i ceti borghesi e la sua persecuzione, ad opera del nuovo governo, fu da lui considerata terribile e crudele, \u00abed \u00e8 costata assai pi\u00f9 perdite di uomini e di danaro la repressione del brigantaggio di quel che non sia costata qualcuna delle nostre infelici guerre dopo il 1860\u00bb.\nLe tesi di Nitti vennero viste al tempo come un encomio ai Borbone, ma lui si difese rammentando che i suoi ascendenti, di idee mazziniane, furono tra i maggiori bersagli del vecchio governo e invitava \u00abad avere l'obbligo e il bisogno di giudicare senza preconcetti\u00bb. Per lui l'unit\u00e0, con tutti i suoi difetti, port\u00f2 altrettanti vantaggi e all'inizio del secolo XX commenter\u00e0: \nGaetano Salvemini.\nGaetano Salvemini appartiene alla seconda generazione di storici che analizzarono il Risorgimento criticamente, senza cio\u00e8 intenti celebrativi, ed influenz\u00f2 a sua volta gli studiosi successivi. Per Salvemini il Risorgimento avrebbe potuto essere il punto di partenza di uno stato nazionale moderno, fondato sul federalismo e sulla diffusione ed affermazione delle idee socialiste e democratiche (con tutte le conquiste politiche, sociali ed economiche a esso legate) che avrebbero garantito all'Italia uno sviluppo organico di tutte le sue regioni e avrebbero piegato la reazione Centro propulsore della lotta nazionale per il trionfo della democrazia sulle forze conservatrici, avrebbe dovuto essere la citt\u00e0 di Milano.\nL'unificazione d'Italia, scriveva Salvemini nel 1902, venne per\u00f2 realizzata su basi centraliste e non federaliste e fu espressione di forze non democratiche: il nuovo stato traeva la sua forza dall'alleanza fra il capitalismo settentrionale e la grande propriet\u00e0 terriera meridionale, responsabili di aver imposto all'Italia una politica protezionista rovinosa, soprattutto per il Sud, un sistema tributario iniquo e l'adozione del suffragio ristretto (definito da Salvemini \u00abcretino\u00bb) che escludeva, in pratica, dal voto, le classi pi\u00f9 povere.\nSempre nel 1902 l'intellettuale e politico pugliese metteva in evidenza che la vendita dei beni ecclesiastici e demaniali, realizzato all'indomani dell'unit\u00e0, fu \u00ab\" [...] un turpe mercato fra l'Italia una e i possidenti meridionali, mediante il quale questi comprarono a buon mercato il diritto di conquistare enormi estensioni di terreno rubandole ai poveri. Garibaldi avrebbe voluto che le terre pubbliche fossero distribuite gratuitamente fra i nullatenenti del Mezzogiorno...ma i baroni meridionali non ci avrebbero guadagnato nulla...moderati nordici e baroni sudici [sic] si accordarono per derubare le plebi meridionali e dividersi la preda\"\u00bb. Erano pertanto sempre queste ultime a pagare, non i nobili e i latifondisti che le sfruttavano. Tuttavia mentre gli operai del nord avevano un partito che ne difendeva gli interessi (il Partito Socialista Italiano), le popolazioni del Sud, meno politicizzate e tutelate, si trovavano in balia dei latifondisti locali che avevano nella piccola borghesia meridionale una preziosa alleata. Quest'ultima, oziosa e volgare, suscitava in Salvemini un profondo disprezzo, Scriveva Salvemini riferendosi ai piccoli borghesi meridionali: \u00ab\" [...] andate un pomeriggio d'estate in uno di quei circoli di civili, in cui si raccoglie il fior fiore della poltroneria paesana; ascoltate per qualche ora conversare quella gente corpulenta, dagli occhi spenti, dalla voce fessa, mezzo sbracata, grossolana e volgare nelle parole e negli atti, badate alle scempiaggini, ai non sensi, alle irrealt\u00e0 di cui sono infarciti i discorsi...\"\u00bb. soprattutto se paragonata alla sobriet\u00e0, laboriosit\u00e0 e dignit\u00e0 dei contadini meridionali.\nAncora nel 1952 Salvemini segnalava le gravi responsabilit\u00e0 che la piccola borghesia aveva avuto, e continuava ad avere, nel mancato sviluppo del Mezzogiorno, ma \u00ab\" [...] di questa responsabilit\u00e0 i borghesi meridionali amano rimanere ignoranti. Trovano comodo prendersela con i settentrionali. Ebbene, quella responsabilit\u00e0 noi meridionali dobbiamo metterla in luce, sempre. Bisogna impedire che i meridionali dimentichino se stessi per non far altro che sbraitare contro i settentrionali.\"\u00bb\nNell'ambito delle critiche al processo risorgimentale, ed alle modalit\u00e0 con le quali esso fu applicato, Salvemini pose l'accento sul fatto che l'economia dell'ex Regno delle Due Sicilie, ed in particolare della citt\u00e0 di Napoli, fosse stata completamente distrutta: \u00ab\" [...] se dall'unit\u00e0 il Mezzogiorno \u00e8 stato rovinato, Napoli \u00e8 stata addirittura assassinata: ha perduto la capitale, ha finito di essere il mercato del Mezzogiorno, \u00e8 caduta in una crisi che ha tolto il pane a migliaia e migliaia di persone.\"\u00bb\nAntonio Gramsci.\nNello stesso filone antiapologetico di Salvemini, ma con connotazioni spiccatamente marxiste, si inserisce l'analisi revisionista di Antonio Gramsci. La questione meridionale, il giacobinismo, la costruzione del processo rivoluzionario in Italia, il Risorgimento percepito come una rivoluzione agraria mancata, sono i temi centrali della sua analisi.\nPer Antonio Gramsci il processo risorgimentale ebbe inizio nel Settecento. In questo secolo si produsse infatti un fenomeno di differenziazione tra una corrente di matrice neoguelfa, che assegnava all'Italia un primato civile e morale nel mondo in quanto culla del cattolicesimo e del Papato, e una di matrice laica, sostenitrice anch'essa del primato italiano anche se non originato n\u00e9 dipendente dalla Chiesa cattolica. Questa seconda corrente confluir\u00e0 successivamente nel mazzinianesimo. Solo dopo la rivoluzione francese tuttavia, gruppi di cittadini \u00abdisposti alla lotta e al sacrificio\u00bb acquisirono la consapevolezza che l'unificazione nazionale fosse non solo possibile ma necessaria.\nFino al 1848 tali gruppi erano tuttavia esigui, dispersi, senza collegamento fra di loro e di gran lunga inferiori per numero alle forze antiunitarie. Fra queste ultime occupava un posto di particolare rilievo la Chiesa. Con la prima guerra di indipendenza il processo storico risorgimentale inizi\u00f2 ad essere guidato da Casa Savoia e dai moderati che riuscirono a stabilire la propria egemonia intellettuale, morale e politica sull'ala unitarista di ispirazione pi\u00f9 democratica rappresentata dal cosiddetto Partito d'Azione (Mazzini, Garibaldi) anche dopo il 1870. I moderati poggiavano infatti la propria forza su una classe sociale omogenea e poterono sviluppare una politica pi\u00f9 lineare ed organica, mentre il Partito d'Azione, non essendo espressione di alcuna classe storica fin\u00ec con l'accettare la supremazia dei primi. Scrive Gramsci: \u00abL'affermazione attribuita a Vittorio Emanuele II di \"avere in tasca\" il Partito d'Azione o qualcosa di simile, \u00e8 praticamente esatta non solo per i contatti personali del Re con Garibaldi ma perch\u00e9 di fatto il Partito d'Azione fu diretto \"indirettamente\" da Cavour e dal Re...\u00bb.\nPer il politico sardo l'azione egemonica del gruppo moderato si struttur\u00f2 attraverso un ampliamento continuo della sua classe dirigente dovuto non solo all'assorbimento degli alleati ma anche delle \u00e9lite avversarie. Tale fenomeno, noto con il nome di trasformismo e che caratterizzer\u00e0 anche la vita politica italiana postrisorgimentale, spiega non solo il successo del processo di unificazione d'Italia, ma anche i limiti che lo hanno contraddistinto. Il Partito d'Azione non pot\u00e9 avere lo stesso potere di attrazione di quello dei moderati perch\u00e9, per averlo, avrebbe dovuto essere pi\u00f9 vicino al popolo e presentarsi con programmi i cui contenuti sociali andassero incontro alle istanze e ai bisogni delle masse, soprattutto contadine. Queste ultime costituivano la classe sociale pi\u00f9 povera della popolazione. Un programma di governo realistico non fu invece mai formulato e neppure fu espressa una direzione politica dotata di sufficiente solidit\u00e0. Per tali ragioni il Partito d'Azione fu spesso dilaniato da conflitti interni.\nLe irresolutezze, le ambiguit\u00e0 e infine la rinuncia del Partito di Azione ad affrontare la questione agraria furono alla base della mancata soluzione dei problemi economici delle masse rurali meridionali. Tali problemi, anzi, si erano aggravati a causa della forma in cui era avvenuta l'unificazione fra la parte settentrionale d'Italia e il Mezzogiorno. Secondo Gramsci infatti \u00abl'unit\u00e0 non era avvenuta su una base di uguaglianza, ma come egemonia del Nord sul Mezzogiorno\u2026cio\u00e8 concretamente che il Nord era una piovra che si arricchiva alle spese del Sud e che il [suo] incremento economico-industriale era in rapporto diretto con l'impoverimento dell'economia e dell'agricoltura meridionale\u00bb.\nGramsci, nella disamina dell'operato dei governi unitari, rileva che, fino all'avvento della sinistra storica, il proletariato era di fatto escluso dalla partecipazione politica, poich\u00e9 lo stato aveva fatto, del suffragio, esclusivo appannaggio della classe proprietaria. Sempre lo stato italiano, continua Gramsci \u00ab\"\u00e8 stato una dittatura feroce che ha messo a ferro e fuoco l'Italia meridionale e le isole, squartando, fucilando, seppellendo vivi i contadini poveri che scrittori salariati tentarono d'infamare col marchio di briganti\"\u00bb.\nUna siffatta situazione, dovuta a una legislazione sfavorevole che frenava lo sviluppo del Mezzogiorno, aveva potuto prosperare grazie all'alleanza fra le classi egemoni del paese: gli industriali del Nord e i grandi agrari del Sud sostenuti dalla borghesia meridionale. Ancora nel 1926 si era ben lontani dalla soluzione di quella specie di compromesso fra le forze capitaliste che secondo Gramsci \u00ab [...] d\u00e0 alle popolazioni lavoratrici del Mezzogiorno una posizione analoga a quelle coloniali...\u00bb, mentre i grandi proprietari di terre e la stessa borghesia meridionale \u00ab [...] si pongono invece nelle categorie che nelle colonie si alleano alla metropoli per mantenere soggetta la massa del popolo che lavora.\u00bb, per Gramsci il riscatto del Mezzogiorno sarebbe stato possibile solo attraverso la maturazione dei ceti urbani meridionali e la loro trasformazione in classe dirigente.\nIl marxista Antonio Gramsci attribuiva il manifestarsi della Questione meridionale principalmente ai molti secoli di diversa storia dell'Italia meridionale, rispetto alla storia dell'Italia settentrionale, come il Gramsci stesso evidenzia nella sua opera \u201cLa questione meridionale - Il Mezzogiorno e la guerra 1, pag. 5), indicando l'esistenza, gi\u00e0 nel 1860, di una profonda differenza socio-economica tra il Nord-centro e Sud della penisola italiana, evidenziando anche le gravi carenze delle precedenti amministrazioni spagnola e borbonica..\nPiero Gobetti.\nLe idee di Oriani influirono sul pensiero del liberale Piero Gobetti che nel 1926 critic\u00f2 la classe dirigente liberale nella sua raccolta di saggi \"Risorgimento senza eroi\". Secondo Gobetti, il Risorgimento fu opera di una minoranza che rinunci\u00f2 ad attuare una profonda rivoluzione sociale e culturale. Da questa \u201crivoluzione fallita\u201d nacque uno Stato incapace di venire incontro alle esigenze delle masse.\nIl revisionismo meridionalista dalla seconda met\u00e0 del Novecento.\nIl revisionismo risorgimentale conobbe un'evidente radicalizzazione e ripresa a met\u00e0 del Novecento, dopo la caduta sia della monarchia sabauda, che del fascismo, dai quali il Risorgimento era considerato un mito intangibile. Le mutate condizioni politiche consentirono l'emersione di un gruppo di studiosi iniziarono a ridimensionare il valore dell'operato dei Savoia, formulando in proposito giudizi sostanzialmente negativi. A circa cent'anni di distanza da de' Sivo, gli appartenenti a questo gruppo ne ripresero gli argomenti di critica, addebitando in particolare la causa di gran parte dei problemi del Mezzogiorno al processo di unificazione nazionale. Con il passare degli anni, questo filone di revisionismo risorgimentale ha trovato altri sostenitori, sia meridionali che settentrionali, che hanno ulteriormente approfondito la ricerca sugli eventi controversi del processo di unificazione. Tra questi sono da menzionare Lorenzo Del Boca, Gigi Di Fiore, Pino Aprile (con il suo saggio \"Terroni\"), Giordano Bruno Guerri Fulvio Izzo, Aldo Servidio, Pier Giusto Jaeger, Carlo Coppola e Luciano Salera.\nLa massima parte di tali revisionisti sostiene che il Risorgimento e il processo di unificazione politica degli stati preunitari, con particolare riferimento all'annessione del Regno delle Due Sicilie al nascente Regno d'Italia, abbiano, mediante un'azione di conquista seguita da un'opera di colonizzazione e di sfruttamento sistematico delle sue risorse, causato le problematiche socio-economiche dell'area. \u00c8, infatti, opinione ampiamente condivisa da questi autori che le politiche messe in atto nelle \"province meridionali\" dai governi unitari a partire dal 1861, furono inadeguate o deleterie per il Mezzogiorno e ne arrestarono o compromisero lo sviluppo.\nCarlo Alianello.\nTra i pionieri del revisionismo vi \u00e8 lo scrittore e sceneggiatore Carlo Alianello. Egli ricostru\u00ec i fatti risorgimentali dall'ottica dei vinti, esprimendo un duro atto di accusa verso gli ideatori dell'unificazione e le politiche del regno di Sardegna, pur non rinnegando l'unit\u00e0 della nazione. Per le idee manifestate nella sua prima opera, \"L'Alfiere\" (1942), comparsa durante il ventennio fascista, in cui il Risorgimento era considerato un mito \"intangibile\", Alianello rischi\u00f2 il confino, che riusc\u00ec ad evitare solo per la caduta del regime. Con l'instaurazione della Repubblica Italiana Alianello pot\u00e9 sviluppare la sua linea di pensiero con la pubblicazione de \"L'eredit\u00e0 della priora\" (1963), da alcuni considerata la sua opera massima, e \"La Conquista del Sud\" (1972), saggio citato spesso nelle opere dei revisionisti a lui succeduti. In continuit\u00e0 con suoi precursori ottocenteschi, secondo Alianello le scelte operate nel processo unitario sarebbero state effettuate dai piemontesi con la complicit\u00e0 del governo britannico e delle massonerie straniere a scopo di mera occupazione. Lo scrittore, contrariamente alla storiografia maggiormente diffusa, ritenne che il processo di unificazione non avesse avuto natura popolare e che fosse stato appoggiato dalle classi abbienti solamente per interessi personali.\nMichele Topa.\nNella linea di discendenza culturale, a Carlo Alianello succede il giornalista e divulgatore Michele Topa che, con le sue opere \"Cos\u00ec finirono i Borboni di Napoli\" (1959) e \"I Briganti di Sua Maest\u00e0\" (1967), contribu\u00ec a delineare un nuovo approccio al Risorgimento, visto dalla parte dei vinti. Michele Topa, nato a Napoli da madre siciliana e padre calabrese, si laure\u00f2 in Giurisprudenza e fu Cavaliere di merito del Sacro Militare Ordine Costantiniano di San Giorgio. Giovanissimo, dopo aver partecipato alle Quattro giornate di Napoli, inizi\u00f2 la carriera giornalistica, dapprima come correttore di bozze e reporter de \"La Voce\", organo del PCI e del PSI, diretto da Mario Alicata e Nino Gaeta. Antistalinista, lasci\u00f2 \"La Voce\" per passare a \"Il Paese\", foglio repubblicano-nittiano, fondato da Amedeo Pistolese. Alla chiusura di questo giornale, Corrado Alvaro lo chiam\u00f2 a \"Il Risorgimento\". Quando \"Il Risorgimento\" riprese il suo vecchio nome, \"Il Mattino\", inizi\u00f2 la sua lunga permanenza nella redazione del giornale napoletano sotto la guida dei suoi prediletti maestri Giovanni Ansaldo, Carlo Nazzaro e Luigi Mazzacca, prima come redattore, poi capo dei servizi esteri e inviato speciale, collaborando anche alla terza pagina con interventi storico-politici. Nel 1959 pubblic\u00f2 a puntate \"Cos\u00ec finirono i Borboni di Napoli\", raccolte poi nel 1960 in volume dall\u2019editore Fausto Fiorentino.\nChiamato nel 1966 dal gruppo \"Corriere della Sera\", si trasfer\u00ec a Roma alla \"Tribuna Illustrata\" per la quale dett\u00f2 \"I Briganti di Sua Maest\u00e0\" e \"Il Romanzo dei Savoia\". Nel 1969 fu chiamato a Milano da Giovanni Spadolini, neo direttore del \"Corriere\", dove rimase fino al 1974 prima come redattore e poi come capo dell\u2019ufficio esteri. Finita brutalmente la parentesi spadoliniana al \"Corriere\", Indro Montanelli lo invit\u00f2, insieme ad altri giornalisti, ad affrontare l\u2019avventura de \"Il Giornale Nuovo\", dove cre\u00f2 da zero l\u2019Ufficio esteri insieme ad un pugno di giovani e valorosi giornalisti, i quali\u00a0\u2013 come Marcello Staglieno, Leo Rossi, e Elio Foti\u00a0\u2013 credevano nelle idee di Montanelli.\nNel 1976 fu inviato come corrispondente politico a Bonn, dove \"Il Giornale\" di Milano godeva di solida fama. Dopo dieci anni di intensa a apprezzata attivit\u00e0 nella capitale tedesca, un insidioso male lo costrinse ad abbandonare il giornalismo attivo e a lasciar alle spalle lo stress continuo a cui \u00e8 sottoposto un corrispondente politico.\nRistabilitosi e trasferitosi in Bassa Franconia, si dedic\u00f2 alla sua vocazione pi\u00f9 profonda e ripubblic\u00f2 \u2013 in edizioni ampliate e riviste alle luce della pi\u00f9 recente critica storica \u2013 \"Cos\u00ec finirono i Borbone di Napoli. Splendori e Decadenza di un\u2019Antica Dinastia\" (1990) e \"I Briganti di Sua Maest\u00e0\" (1993); inaugurando cos\u00ec la collana \"Storia e Controstoria\" della Fratelli Fiorentino. Logorato da una salute sempre pi\u00f9 fragile, sgomentato dalla cultura politica del Berlusconismo e avvilito per il tenace disinteresse con il quale fu ignorato l\u2019intento squisitamente repubblicano ed unitario del suo contributo storiografico, specialmente da parte delle grandi testate nelle quali aveva militato per decenni, Michele Topa trascorse gli ultimi anni della sua vita in Germania.\nNicola Zitara.\nUn autore di spicco del revisionismo storico del risorgimento fu Nicola Zitara, giurista ed economista, politico fra i fondatori del PSIUP, giornalista, direttore del giornale Lotta Continua (giornale), studioso della storia del meridione alla quale dedichera' tutta la vita, esponente di primo piano di quella corrente meridionalista detta \"secessionista\", autore di innumerevoli scritti, articoli e saggi particolarmente critici nei confronti di quella che l'autore definisce \"vulgata risorgimentale\" . Fondatore nel 1971 del Movimento Meridionale, un'associazione di promozione politica con radici ideologiche socialiste ma con il dichiarato obiettivo di rendere il Meridione italiano indipendente.\nZitara da alla lettura storica del risorgimento un taglio decisamente sociologico-economico.\nTema centrale del pensiero di Zitara \u00e8 il concetto che \"\"l\u2019unit\u00e0 d\u2019Italia sia stata\" \"sostanzialmente un danno, se non la\" \"causa principale dei mali che affliggono il\" \"Meridione\" (\"cit. da \"L'Unita' d'Italia: nascita di una colonia),\" danno perpetrato attraverso la devastazione economica del \"Regno delle Due Sicilie,\" regno ritenuto nel periodo preunitario sufficientemente attrezzato per avviarsi verso un proprio modello di sviluppo economico-sociale che l'unita' avrebbe interrotto.\nQuindi partendo da un'analisi economica del Regno delle Due Sicilie ante e post risorgimentale, fa una rilettura del risorgimento revisionista e critica, ritenendolo una mera operazione di conquista militare ed economica ai danni del Sud, che sarebbe divenuta una \"colonia interna\" relegata in quanto tale ad essere un mercato di sbocco e consentire in questo modo, attraverso la rapina di ogni risorsa, lo sviluppo economico ed industriale dell'Italia centro-settentrionale.\nZitara si richiamava nei suoi scritti ad Antonio Gramsci, di cui accettava la tesi che il Nord fosse \"\"una\" \"piovra\" \"che si arricchisce alle\" \"spese del Sud e che il suo incremento economico-industriale \u00e8 in rapporto diretto con l\u2019impoverimento dell\u2019economia e dell\u2019agricoltura\" \"meridionale\"\u201d (cit.), rimproverava la debolezza dell\u2019idea gramsciana che la frattura tra il proletariato settentrionale e meridionale potesse dipendere da un disinteresse dell\u2019industria settentrionale nei confronti di quella meridionale, ritenendo questa analisi viziata da un errore metodologico e un giudizio moralistico, mentre il fenomeno di sottosviluppo del Sud andrebbe spiegato marxisticamente in termini di rapporti di produzione e di rapporti di classe. Ne rimproverava altresi' l'anaisi economica del Regno delle Due Siciilie ante Unita' ritenuta debole e poco informata.\n\"\u201cNon solo il proletariato settentrionale, ma anche i partiti ufficiali ed extraufficiali della sinistra italiana non possono servire due altari (...) gli interessi\" \"del proletariato settentrionale sono inconciliabili con quelli del proletariato meridionale\".\"\nZitara ipotizza come unica soluzione ai problemi del dualismo economico italiano, l'indipendenza del Sud.\nIl revisionismo accademico.\nIl revisionismo \u00e8 coltivato, pur se in modalit\u00e0 differenti, da alcuni personaggi del mondo accademico, nella maggior parte dei casi di provenienza estera.\nDenis Mack Smith.\nL'esempio forse pi\u00f9 noto \u00e8 quello dello storico inglese Denis Mack Smith, la cui attivit\u00e0 si concentra sulla storia d'Italia dal Risorgimento ai giorni nostri. Laureatosi a Cambridge, membro della British Academy, del Wolfson College (Universit\u00e0 di Cambridge), dell'All Souls College (Universit\u00e0 di Oxford) e dell'American Academy of Arts and Science, fu collaboratore di Benedetto Croce e Grande Ufficiale dell'Ordine al Merito della Repubblica Italiana.\nMack Smith ha analizzato in una lunga serie di saggi le figure di maggior rilievo del processo unitario (Garibaldi, Cavour, Mazzini) e le circostanze in cui essi si mossero. Alcune figure, come quella di Garibaldi, hanno suscitato la sua ammirazione. Nella biografia intitolata \"Garibaldi, una grande vita in breve\", lo storico inglese inizia il saggio con l'affermazione: \"Con tutti i suoi difetti, Giuseppe Garibaldi ha un suo posto ben fermo fra i grandi uomini del secolo decimonono sostenendo, inoltre, che fosse \u00ab [...] persona amabile e affascinante, di trasparente onest\u00e0...\u00bb, che \u00ab [...] combatt\u00e9 per la gente oppressa ovunque ne trovasse...\u00bb e che fu il maggiore artefice dell'unione delle due Italie.\nAnche nei confronti di Mazzini, lo studioso britannico espresse un giudizio positivo: il repubblicano fu ritenuto un \u00ab [...] patriota e di gran lunga il maggior profeta del Risorgimento...\u00bb\nNella biografia omonima ad esso dedicata, il pensatore fu giudicato positivamente soprattutto per l'impulso democratico dato alla vita del XIX secolo, con particolare riferimento alle sue campagne in favore della sicurezza sociale, del suffragio universale e dei diritti delle donne.\nDi diverso segno fu il giudizio dello storico inglese su Cavour. Nel volume \"\"Cavour e Garibaldi\" (1954), egli contrappose lo statista piemontese a Garibaldi, a tutto vantaggio di quest'ultimo. Defin\u00ec, infatti, Garibaldi \u00ab [...] moderato e empirico non-rivoluzionario...\u00bb, \u00ab [...] cauto e statista...\u00bb mentre Cavour fu considerato \u00ab [...] disonesto...maldestro...sbagliato...\u00bb sebbene gli fosse riconosciuta una notevole abilit\u00e0. Sostenne, inoltre, che il conte fosse determinato ad impedire l'unit\u00e0 d'Italia se ci fosse stata qualche possibilit\u00e0 che il merito potesse essere attribuito a forze radicali, repubblicane, popolari o democratiche. Nel suo successivo \"Storia d'Italia dal 1861 al 1997\" Mack Smith ammise tuttavia che \u00ab [...] Il conte Camillo di Cavour \u00e8 il politico pi\u00f9 interessante ed efficace della storia italiana moderna...\u00bb..\nAnche la casa Savoia, con particolare riferimento a Vittorio Emanuele II, fu criticata dallo storico nella sua opera \"I Savoia Re d'Italia\"\" (1990). Il sovrano dell'Unit\u00e0, contrariamente allo stereotipo del \"re galantuomo\", \u00e8 da lui descritto come un personaggio di scarsa caratura morale (soprattutto per le numerose avventure extraconiugali) e sperperatore di denaro pubblico. Altrove, lo storico rilev\u00f2 come il primo sovrano d'Italia ritenesse che ci fossero \"\"solo due modi per governare gli italiani, con le baionette o la corruzione\"; che contrariamente all'immagine di sovrano costituzionale egli, pur essendo stato, fra i regnanti della penisola, l'unico a mantenere la costituzione dopo i moti del 1848, ritenesse tale forma di governo inadatta agli italiani; e che avesse segretamente rassicurato Metternich ed il Papa della sua disponibilit\u00e0 ad intervenire contro la Repubblica Romana mazziniana e ristabilire l'assolutismo.\nNel suo saggio \"Documentary falsification and Italian biography\", Mack Smith mise infine in rilievo come la sistematica distruzione, riscrittura in chiave apologetica ed occultamento di documenti ufficiali sia una pratica cui tutti gli stati corrono il pericolo di cadere, ma che in alcuni momenti della storia italiana questa sia stata eletta a sistema. Citando esempi specifici riferiti a personaggi di elevata importanza storica (Vittorio Emanuele II, Lamarmora, Crispi) lo storico forn\u00ec altrettanti esempi di manipolazione degli eventi storici ad uso politico. Fra le personalit\u00e0 oggetto di tali manipolazioni vi furono anche Mazzini e Garibaldi.\nAnche gli ultimi Borbone delle Due Sicilie furono oggetto di severe critiche da parte di Mack Smith, che li ritenne responsabili di un \"corrotto dispotismo\".\nChristopher Duggan.\nUn altro autorevole esponente del revisionismo accademico \u00e8 Christopher Duggan, allievo di Mack Smith e direttore del \"Centre for the Advanced Study of Italian Society\" dell'Universit\u00e0 di Reading.\nNell'ambito della sua opera \"La forza del destino\u00a0\u2013 storia d'Italia dal 1796 ad oggi\"\", Duggan rivede la storia dell'unificazione nazionale, individuandone il principio nell'ingresso in Italia delle idee rivoluzionarie francesi nel 1796. Tali idee stimolarono, a suo giudizio, l'idea di una nazione italiana, inizialmente in un gruppo ristretto di uomini e donne del ceto colto. Fu questo ristretto gruppo che cominci\u00f2 ad analizzare le ragioni per cui la penisola, che aveva ospitato la civilt\u00e0 romana e il Rinascimento, fosse rimasta visibilmente arretrata sul piano economico, culturale e politico, rispetto ad altri paesi europei. Secondo lo storico inglese, la risposta fu individuata nella corruzione del carattere italiano, assunto coerente alle riflessioni di numerosi autori settecenteschi che individuavano in fattori morali l'ascesa o la caduta degli Stati. Ne studia l'evoluzione nazionale, e afferma che ancor oggi, in Italia vi \u00e8 un clima acrimonioso nei dibattiti storici, legato alla lotta politica, che rende arduo discutere della storia contemporanea italiana, gran parte dei dibattiti storiografici recenti sono, a suo avviso, ricchi di \"esagerazioni, omissioni e distorsioni\".\nCon riferimento al periodo post-unitario, egli riporta che gi\u00e0 in occasione del massacro di Pontelandolfo e Casalduni voci in controtendenza come quella del deputato Giuseppe Ferrari, che definiva quanto accadeva una vera e propria \u201c\"guerra civile\"\u201d, furono bruscamente zittite, come antipatriottiche e dannose per l'assetto internazionale debole dell'Italia, e rispondendogli che \u201c\"della violenza nell'Italia meridionale era responsabile il \u201cbrigantaggio\u201d e nessun altro\"\u201d.\nSecondo lo studioso inglese, i governi del periodo successivo al 1861 erano costretti a rappresentare i furiosi combattimenti che avvenivano negli ex territori borbonici come unicamente connessi alla criminalit\u00e0 comune, dato che una diversa interpretazione avrebbe cozzato fortemente con gli esiti dei plebisciti, i quali parlavano invece di una popolazione unanimemente a favore dell'unit\u00e0. Duggan osserva che gli sforzi compiuti per accreditare questa versione sono smentiti dai fatti, dato che nel 1864 ben soldati (la met\u00e0 dell'intero esercito italiano) erano schierati nel Mezzogiorno nel tentativo di rispondere alla sollevazione.\nLo storico riporta, come esempio di scene che, a suo giudizio, indussero molti settentrionali a vedere nel meridione un diverso stadio di civilt\u00e0, e non soltanto una popolazione politicamente arretrata, una descrizione dell'ingresso trionfale di \"un'orda di briganti\" in un paese abruzzese, con alla testa quattro galantuomini del clero, statue di santi e banda musicale, con uomini e donne armate, pronte ad un imminente saccheggio, e partecipanti a una messa solenne con l'esposizione delle effigi di Francesco II e consorte. In aggiunta a ci\u00f2, lo storico afferma che numerose figure di primo piano dell'epoca contribuirono a costruire e sostenere l'immagine del Meridione come terra barbara e incolta, ripetendo un luogo comune diffuso da parecchio tempo prima dell'unificazione: che a sud di Roma iniziasse l'Africa. Tra questi Duggan ricorda il caso di Luigi Carlo Farini (Presidente del Consiglio dei ministri del Regno d'Italia tra il 1862 e il 1863) inviato a Napoli come luogotenente nell'ottobre 1860, che scrivendo a Cavour afferm\u00f2 \u201c\"Ma amico mio, che paesi son mai questi (\u2026)! Che barbarie! Altro che Italia! Questa \u00e8 Affrica: i beduini, a riscontro di questi caffoni, sono fior di virt\u00f9 civile\"\u201d. Lo studioso riporta che affermazioni riguardanti la barbarie, l'ignoranza, immoralit\u00e0, superstizione, oziosit\u00e0 e codardia dei meridionali furono comuni in numerosi scritti e rapporti del tempo, che lo stesso Cavour scrisse a tal proposito che il meridione era corrotto \"fino al midollo\" (nell'originale francese \"\") e che simili affermazioni erano anche ferocemente sostenute, con la veemenza caratteristica dei convertiti, da alcuni meridionali esiliati al tempo dei Borbone.\nSecondo Duggan, il substrato su cui si poggiavano queste affermazioni era una miscela di \u201c\"tornaconto e di paura\"\u201d. Tornava utile, infatti, dipingere come corrotte ed arretrate le terre meridionali, in quanto ci\u00f2 consentiva al nuovo governo di giustificare l'imposizione della propria costituzione, nonch\u00e9 di leggi, pratiche amministrative ed uomini secondo l'approccio della piemontesizzazione. Dall'altro lato, esisteva una viva preoccupazione rispetto alla possibilit\u00e0 della propagazione delle rivolte, il che avrebbe nuovamente frammentato il paese, con conseguenze imprevedibili.\nLo storico ritiene che la pretesa arretratezza delle terre meridionali fu strumentalmente utilizzata per giustificare atti di palese illegalit\u00e0 e violenza. Su tutti, viene ricordato il caso dell'eminente generale piemontese Giuseppe Govone, il quale, inviato in Sicilia con il compito di rastrellare coscritti, fece uso di metodi quali \u201c\"la messa in stato d'assedio delle citt\u00e0, il taglio delle forniture d'acqua e la presa in ostaggio di donne e bambini\"\u201d. Nel tentativo di giustificare le sue azioni in parlamento, Govone fece riferimento alla pretesa \u201c\"barbarie\"\u201d del territorio, causando lo scoppio di un parapiglia in aula. Francesco Crispi, siciliano, sfid\u00f2 a duello un eminente deputato settentrionale, e ventuno democratici, tra cui lo stesso Garibaldi, si dimisero.\nDuggan esamina inoltre il problema del numero degli uccisi negli anni immediatamente successivi all'Unit\u00e0, in quella che citando Quintino Sella egli definisce una \u201c\"vera guerra civile\"\u201d. A tal proposito, egli effettua un raffronto tra le cifre ufficiali ( tra uccisi in combattimento e giustiziati nel periodo 1861-1865) e quelle recenti che utilizzando le testimonianze locali ed i resoconti della stampa straniera, parlano di alcune decine di migliaia (e fino a ) morti. Egli giudica queste ultime cifre \u201c\"improbabili ma non impossibili\"\u201d, dato che la natura stessa di questo tipo di eccidio, come quello di Pontelandolfo, originato secondo Duggan \"dalla frustrazione di soldati che operavano in un mondo che li guardava con ostilit\u00e0\", \u00e8 tale che non ne resta traccia nei documenti ufficiali.\nLo storico inglese critica aspramente il \u201c\"trapianto a tutta l'Italia delle leggi e delle istituzioni piemontesi\"\u201d, giudicando che esso fu effettuato \u201c\"con cos\u00ec poca consultazione, e una fretta e un'insensibilit\u00e0 cos\u00ec grandi, da offendere gravemente le suscettibilit\u00e0 e gli interessi locali\"\u201d. Se infatti il Piemonte poteva rivendicare un certo primato morale essendo l'unico stato italiano ad avere una Costituzione; sotto altri aspetti quali l'istruzione, il governo locale e la giustizia, la Lombardia, la Toscana ed il Regno delle Due Sicilie avevano credenziali migliori. Solo in tempi recenti, infatti, il Piemonte si era liberato della fama di essere la \u201c\"parte pi\u00f9 arretrata della penisola\"\u201d.\nLa sostituzione dei codici preesistenti con le leggi piemontesi caus\u00f2 forti malcontenti in Toscana, in specie per l'introduzione della pena di morte, inesistente nelle sue illuminate tradizioni giuridiche.\n A tal proposito, Duggan osserva che \"Non sorprende che nei primi decenni dopo l'Unit\u00e0 un'elevata percentuale dei prefetti provenisse dal Piemonte, o almeno dal Nord del paese; e nel caso di sedi chiave come Milano, Firenze, Napoli e Palermo si trattava quasi senza eccezioni di amici del ministro\".\nAspre critiche vengono rivolte da Duggan anche alla figura ed agli studi pseudoscientifici di Cesare Lombroso, che egli sprezzantemente definisce \u201c\"Un uomo alquanto pi\u00f9 fiducioso di possedere la soluzione dei problemi siciliani (e anzi dell'intera umanit\u00e0)\"\u201d. Lo studioso inglese fa risalire l'origine delle teorie razziste del medico veronese alla sua esperienza nell'esercito durante la campagna contro il cosiddetto brigantaggio. Essendo incaricato di effettuare le visite mediche ai coscritti, Lombroso ne esamin\u00f2 e misur\u00f2 circa 3.000, cominciando da ci\u00f2 a sviluppare le sue idee sull'origine della delinquenza. Il primo risultato delle sue riflessioni fu un saggio del 1864 sulla connessione tra i tatuaggi dei soldati e la devianza. A partire da questa esperienza, e da studi successivi, tramite una compilazione sistematica di statistiche sulla criminalit\u00e0 iniziata nel 1879, (vedi paragrafo specifico), Lombroso formul\u00f2 l'assunto secondo cui \u201c\"la violenza era un buon indicatore di barbarie, e a sua volta la barbarie era un buon indicatore della degenerazione razziale\"\u201d. Tali teorie razziste, che comprendevano ad esempio l'opinione secondo cui l'incidenza generalmente minore degli omicidi nella met\u00e0 orientale della Sicilia era in corrispondenza della presenza in loco di popoli \u201c\"pi\u00f9 ricchi di sangue ariano\"\u201d, sono bollate da Duggan come \u201c\"un esempio paradigmatico della potenza del pregiudizio nel plasmare l'osservazione presunta imparziale\"\u201d.\nDuggan rivolge la sua attenzione critica anche alla costruzione della mitologia del Risorgimento, definita attraverso le parole di Francesco Crispi, che, secondo lo storico, avrebbe capito la necessit\u00e0 della nazione di avere \"santi laici\", sostenendo \u201c\"il bisogno di dare a questa religione della Patria, che deve essere la prima, se non l'unica, la massima solennit\u00e0, la popolarit\u00e0 massima.\"\u201c.\nLo storico inglese ritiene che l'idealizzazione del movimento unitario fu perseguita scientemente attraverso l'esaltazione delle figure di Vittorio Emanuele II e Garibaldi, in quanto catalizzatori e omogeneizzatori delle varie, e spesso contrastanti, tendenze monarchiche e repubblicane, federaliste ed unitarie, conservatrici e radicali per dare alla nuova nazione il \"mito fondativo\". Tale mitizzazione fu sostenuta da una fiumana di letteratura agiografica, soprattutto dopo la morte dei due personaggi (1878 e 1882, rispettivamente) e da un'altrettanto cospicua ed attivamente incoraggiata costruzione di monumenti.\nQuesta operazione di iconificazione su scala nazionale ebbe accenti di cattivo gusto (come l'apposizione di una lapide in un camerino di Casamicciola ove Garibaldi aveva fatto un bagno), e anche episodi di disinformazione. A tal proposito, Duggan riporta il caso della seria biografia di Garibaldi scritta da Giuseppe Guerzoni nel 1882, che accanto alle virt\u00f9 ne descriveva gli umanissimi vizi. Essa fu immediatamente bollata come \u201c\"troppo sofisticata\"\u201d da Achille Bizzoni, che si affrett\u00f2 a scriverne una versione edulcorata ad \u201c\"uso del popolo\"\u201d.\nDuggan riporta inoltre che l'opera di costruzione di una mitologia del Risorgimento fu estesa anche alla \u201c\"nazionalizzazione\"\u201d dei curricula scolastici in materia di storia, il cui insegnamento doveva essere effettuato \u201c\"in modo che i futuri allievi assorbissero dalla storia d'Italia l'amor di patria\"\u201d. A tal fine, fu effettuata un'accurata manipolazione dei libri di testo, nei quali non si poteva ipotizzare che figure come \u201c\"Cavour, o peggio ancora Vittorio Emanuele, non erano stati in tutto e per tutto dei patrioti disinteressati\"\u201d.\nA tal fine, ogni volta che un'alta personalit\u00e0 politica moriva, si procedeva ad un attento esame delle sue carte e della corrispondenza privata con il re, in modo da espungere e secretare nella Biblioteca Reale qualunque documento compromettente. Parimenti, la corrispondenza di Cavour fu massicciamente espurgata della feroce ostilit\u00e0 nei confronti di Garibaldi e dei democratici e delle frasi profondamente offensive nei confronti degli italiani.\nMartin Clark.\nUn altro protagonista del revisionismo di stampo accademico \u00e8 Martin Clark, docente di storia politica all'universit\u00e0 di Edimburgo.\nNella sua opera \u201c\"Il Risorgimento italiano\u00a0\u2013 una storia ancora controversa\"\u201d, Clark afferma la non sostenibilit\u00e0 della visione \u201c\"patriottica e progressista\"\u201d del processo di unificazione. Lo storico inglese rifiuta la visione teleologica del Risorgimento come processo e fine ineluttabile, ritenendolo piuttosto la concordanza di diversi eventi, alcuni dei quali affatto casuali.\nEgli contesta che esistesse gi\u00e0 una nazione italiana, dato che solo una ristretta \u00e9lite culturale aveva coscienza ed orgoglio del proprio passato storico e si sentiva tale. A questo proposito, egli ricorda come solo il 2,5% della popolazione parlasse effettivamente l'italiano, mentre vasta parte degli abitanti della penisola parlava dialetti o lingue locali; e che in ogni caso l'idioma italiano \u201c\"definiva una comunit\u00e0 culturale, e non un'eventuale comunit\u00e0 politica\"\u201d. La minoranza di persone che si sentivano italiane, inoltre, costituita per lo pi\u00f9 da esponenti dell'avvocatura o da intellettuali di diversa estrazione, auspicava l'indipendenza dai dominatori stranieri, l'Austria fra tutti, ma non l'unit\u00e0. L'ambiente del tempo, infatti, era fortemente caratterizzato dalla presenza di diffuse tensioni campanilistiche, eredit\u00e0 dell'epoca dei Comuni e mai veramente sopite.\nLo studioso conclude quindi che \u201c\"l'interpretazione patriottica del Risorgimento \u00e8 erronea, non foss'altro per il fatto che gli italiani erano divisi e per nulla ansiosi di raggiungere l'unit\u00e0 nazionale\"\u201d.\nL'accademico inglese riconosce anche come gli studiosi di scuola meridionalista (vedi paragrafo specifico) abbiano dimostrato che la societ\u00e0 dell'antico Regno delle Due Sicilie non fosse stagnante, e che alcune istituzioni duramente contestate dalla storiografia maggiormente diffusa, come il latifondo, non fossero indice di arretratezza socio-culturale, ma piuttosto la \u201c\"risposta pi\u00f9 appropriata alle condizioni tecnologiche e di mercato esistenti\"\u201d. In questo contesto, prende corpo la tesi secondo cui furono in realt\u00e0 le politiche doganali e fiscali adottate dai nuovi governanti a determinare la distruzione dell'economia del Meridione.\nLucy Riall.\nAltre analisi del Risorgimento sono condotte anche dalla studiosa irlandese Lucy Riall, formatasi presso la London School of Economics e la Cambridge University, ed attualmente professoressa di storia presso il Birkbeck College dell'Universit\u00e0 di Londra. Riall dedica tutto un saggio alla figura di Garibaldi ed alla nascita del suo mito osservando che questo superava le barriere sociali e le frontiere degli stati, individuando in lui il primo eroe moderno a scala planetaria: \"Questo rivoluzionario ai margini della politica, pressoch\u00e9 privo di sostegno ufficiale, che rimase al potere per meno di sei mesi in tutta la sua carriera politica, fu di fatto il primo a guadagnarsi una fama di dimensioni veramente mondiali e a raggiungere le masse per mezzo delle nuove tecnologie di stampa...Era tanto odiato dalla Chiesa e dai tradizionalisti quanto era amato dalle giovani generazioni e dagli esclusi.\".\nTommaso Pedio.\nTra gli storici italiani che rileggono in chiave critica la storia del Risorgimento vi \u00e8 il potentino Tommaso Pedio, archivista di Stato e docente di storia moderna presso l'universit\u00e0 di Bari, il quale assunse posizioni estremamente critiche verso il processo di unificazione politico della penisola. La sua analisi ha carattere sia localistico, concentrandosi spesso sulla sua terra natia, sia pi\u00f9 vasto, prendendo in considerazione l'intero Mezzogiorno. In particolare, Pedio consider\u00f2 l'adesione della borghesia lucana alla causa unitaria come strumentale agli interessi della stessa, alla quale il nuovo governo di Torino avrebbe garantito potere politico e salvaguardia degli interessi economici. Lo storico potentino evidenzi\u00f2 come tale fenomeno si configurasse come un conflitto tra la borghesia dei \"galantuomini\" liberali e i \"miserabili\" delle classi povere. Pedio non risparmi\u00f2 aspre critiche ai primi storici risorgimentali: egli, infatti, ravvis\u00f2 in costoro attitudini di servile adulazione volte alla mistificazione degli eventi storici: \nLo storico, contrariamente ai suoi coevi, rivalut\u00f2, seppur con cautela, lo status economico del Regno delle Due Sicilie. Pedio, pur criticando la politica \"paternalista\" dei Borbone e la loro avversione all'emancipazione dei pi\u00f9 elementari diritti civili, sostenne che sul finire della prima met\u00e0 dell'Ottocento, nel regno borbonico vennero realizzati, seppur con molti limiti, i presupposti per una trasformazione delle strutture economiche e sociali, i quali andranno perduti dopo l'unit\u00e0. Dopo i primi impulsi, avvenuti sotto il decennio murattiano, la dinastia borbonica mir\u00f2 nel rendere economicamente autonomo lo stato meridionale. Pedio individu\u00f2 nel regno un eccessivo accentramento a livello economico (oltrech\u00e9 politico) di Napoli, che risent\u00ec di una grande immigrazione dalle altre province in cerca di lavoro nella capitale e non sempre garantito per tutti nonostante la presenza di opifici e fabbriche. Tuttavia, nei primi decenni dell'Ottocento, Pedio parl\u00f2 di una progressione delle strutture industriali preesistenti in Campania e Calabria e un'estensione di modesti opifici e piccole o medie fabbriche anche in altre aree del regno, in particolare in Abruzzo, Puglia e, sebbene in maniera molto esigua, in Molise e Basilicata. Il settore tessile, anche se in modo piuttosto eterogeneo, ebbe una certa ripercussione sulle strutture sociali di tutte le province del regno.\nTuttavia, Pedio afferm\u00f2 che, durante il Regno delle Due Sicilie, i salari erano piuttosto bassi, non vi erano norme a tutela dei lavoratori e nessuna sostanziale garanzia; l'operaio, inoltre, non aveva il diritto di protestare per ottenere migliori condizioni di lavoro e lo sciopero poteva essere punito dalla legislazione borbonica come \"atto illecito tendente al disturbo dell'ordine pubblico\", e il ceto liberale non si intromise in favore del popolo per non ledere i propri interessi. Nonostante le non poche lacune e il mancato raggiungimento di soddisfare completamente i bisogni del Regno, la gestione borbonica ebbe il merito, secondo Pedio, di aver creato i primi stabilimenti moderni della penisola e di aver generato anche notevoli trasformazioni nelle strutture sociali del Mezzogiorno, portando un considerevole aumento demografico. Espresse anche disaccordo con il pensiero di Giustino Fortunato che vedeva una povert\u00e0 secolare del Meridione, sostenendo che la questione meridionale ebbe inizio con l'unit\u00e0 d'Italia, addossando parte della responsabilit\u00e0 anche alla stessa classe politica del sud.\nPedio si dedic\u00f2 doviziosamente allo studio del brigantaggio, in cui non intravide, come sostennero alcuni autori liberali, uno scontro reazionario tendente al ripristino della monarchia borbonica, ma una lotta di classe tra il povero bracciante e il ricco possidente. Secondo lo storico, il brigantaggio, problema gi\u00e0 noto nel Mezzogiorno, trae origine da fattori economico-sociali. Il latifondismo, causa principale del fenomeno, era un problema secolare del meridione: preminente sotto la dominazione spagnola, affrontato ma non risolto dai Borbone e dal governo napoleonico, rimasto insoluto con l'unit\u00e0 nazionale. Nel 1860, i contadini, davanti alle promesse dei prodittatori nominati da Garibaldi riguardo a una risoluzione demaniale, appoggiarono e seguirono i moti unitari nella speranza di una vita migliore ma la parola non fu mantenuta. Secondo Pedio, la classe liberale non si occup\u00f2 della ripartizione delle terre per non inimicarsi il ceto borghese, il quale avrebbe visto i suoi interessi danneggiati, oltre al fatto che diede un grande contributo alla formazione dello Stato Unitario, e il nuovo governo italiano rimase impassibile davanti ai bisogni dello strato popolare. La plebe, che non ricav\u00f2 nulla con il mutamento politico, matur\u00f2 livore contro il nuovo ordine:\nAd accrescere la frustrazione popolare \u00e8 l'aumento delle tasse, l'incremento dei prezzi sui beni primari e il bando della leva obbligatoria, sconosciuta sotto il Regno delle Due Sicilie. Molti renitenti vennero fucilati sul posto e senza neanche aver la possibilit\u00e0 di giustificarsi. I braccianti, divenuti briganti, a cui si aggiunsero banditi comuni, ex garibaldini ed ex militari borbonici, in preda alla rabbia e alla disperazione, iniziarono a dedicarsi a grassazioni e saccheggi, il loro obiettivo principale erano le classi abbienti e l'intervento militare del nuovo stato italiano non cambi\u00f2 la situazione:\nIl governo borbonico in esilio guard\u00f2 al malcontento contadino come una circostanza favorevole per riprendersi il trono, promettendo al ceto subalterno benefici e soprattutto la risoluzione dell'annosa questione demaniale. Il popolo disperato, convinto che una restaurazione borbonica avrebbe portato loro diritti, accett\u00f2 il suo sostegno:\nA sostenere il brigantaggio vi erano, oltre ai comitati collegati al governo borbonico, lo Stato Pontificio e persino alcuni ex carbonari che non approvarono l'andamento del nuovo sistema politico e i metodi adottati dalle truppe regie. Con questi supporti la disordinata reazione contadina si trasform\u00f2 in un ben organizzato movimento politico. Pedio, per\u00f2, sostiene che i briganti vennero abbandonati a s\u00e9 stessi e i notabili filoborbonici, davanti ai deputati del regno italiano scesi nel meridione per indagare sul brigantaggio, manifestarono servilismo e furono tra coloro che sollecitarono la sua repressione:\nSalvatore Lupo.\nLa rilettura storica di questo studioso parte dall'inizio del secolo XIX, in quanto secondo Lupo l'unificazione italiana, al pari della maggior parte dei maggiori eventi della storia non era ineluttabile, ma fu la realizzazione di un sogno e un disegno di determinanti movimenti politici, avvenuto con azioni e reazioni spesso caotiche e persino incoerenti. A seguito della restaurazione Lupo osserva che la penisola era suddivisa in 6 stati indipendenti (a cui aggiungere il Lombardo Veneto incluso nell'Impero asburgico) con scarse relazioni economiche e privi di un coordinamento istituzionale, la maggior parte della popolazione era analfabeta e quindi \u00e8 accettabile ipotizzare che non fosse in grado di elaborare una consapevolezza personale di italianit\u00e0, diversamente le persone appartenenti ai ceti colti poterono immaginare l'italianit\u00e0 utilizzando dei modelli ideali come quello presentato nei \"Sepolcri\" (1807) dal Foscolo. Politicamente a questa identit\u00e0 italiana si rifacevano diversi gruppi: i liberali, i democratici, i cospiratori di societ\u00e0 segrete, in altre parole, a suo avviso, tutti gli oppositori dei sette governi monarchici e assolutistici, che desideravano la scomparsa del dominio straniero (diretto o indiretto) e una confederazione di stati italiani, ognuno con la concessione della costituzione; in seguito da questo campo politico si distingueranno i repubblicani mazziniani propugnando l'idea dell'Italia come unico stato.\nAnalizzando la parola Risorgimento Lupo osserva che questo termine nasconderebbe le contraddizioni dei patrioti, l'alternarsi di faziosit\u00e0 e solidariet\u00e0, le spinte passionali e le violenze degli scontri che caratterizzavano sia i patrioti che i loro oppositori, l'espressione Risorgimento sarebbe quindi un termine \"edificante\" che porrebbe i suoi protagonisti a maestri di morale, contro cui noi oggi, a grande distanza di tempo, saremmo \"spinti per reazione a fare loro la morale, secondo i mediocri standard della correttezza politica oggi in voga\" finendo per capirne ancor meno. Viceversa Lupo reintroduce il termine di rivoluzione (e l'associato contro-rivoluzione), anch'esso usato dai protagonisti del tempo e sotto cui si divisero i democratici da un lato e i legittimisti e i conservatori dall'altro, questo termine fin\u00ec nell'oblio nella storiografia risorgimentale assieme ai connessi \"repubblica, insurrezione e popolo\" a causa della vittoria dei moderati, ma la definizione di questo periodo storico non sarebbe completa senza introdurre anche l'espressione \"guerra civile\". Lupo rimanda all'analisi di Vincenzo Cuoco scritta nel 1801, dopo la distruzione sanfedista della Repubblica Partenopea avvenuta nel 1799, secondo lo storico napoletano esistevano, ad inizio secolo XIX, contemporaneamente due nazioni viventi nell'Italia meridionale, insediate sullo stesso suolo, ma \u00abcon diverse idee, diversi costumi e finanche due lingue diverse\u00bb distinte in \"popolo delle campagne e delle citt\u00e0 (lazzaroni)\" e i \"possidenti\". L'impresa garibaldina del 1860 permise la vittoria della rivoluzione siciliana e di quella meridionale, a cui per\u00f2 nel periodo 1860- 1863 segu\u00ec un contrasto sicuramente definibile come guerra civile in cui piemontesi combatterono contro meridionali, ma anche meridionali combatterono contro meridionali, \"arrivando a molti degli eccessi che si consumano in casi di questo genere\".\nPer lo storico siciliano la Spedizione dei Mille \u00e8 stata la pi\u00f9 alta prova del volontariato militare risorgimentale. Tale volontariato fu liquidato, insieme a Garibaldi, subito dopo la battaglia del Volturno e con esso anche il governo dei democratici nel Meridione, sostituito dai rappresentanti del potere sabaudo. Fra i drammi che sconvolsero all'epoca il Mezzogiorno, assunse particolare virulenza il brigantaggio postunitario, che pur avendo assunto le connotazioni di una guerra civile, viene visto da Lupo come l'ultimo atto di un conflitto pi\u00f9 che cinquantennale. Per quanto riguarda il dualismo Nord-Sud, questo era preesistente all'unificazione, ma non nelle forme di un Nord borghese che si contrapponeva a un Sud feudale, dal momento che \u00ab [...] la borghesia era una creatura onnipresente in Italia: quella professionale, percettrice di rendite fondiarie medio-piccole, quella grande-proprietaria, non poi cos\u00ec diversa dalla nobilt\u00e0, quella che gestiva imprese agricole, mercantili o di altra natura...\u00bb. Quanto al feudalesimo, non esisteva, o al massimo era circoscritto ad alcune aree interne del sud dominate dal latifondo. Lo storico siciliano considera inoltre priva di fondamento la tesi secondo cui la concorrenza delle industrie del nord avrebbe irrimediabilmente compromesso lo sviluppo di quelle meridionali. Fu l'integrazione dell'Italia in un sistema di libero scambio a produrre invece una vera e propria deindustrializzazione in tutto il paese: la partecipazione del settore secondario nel reddito privato pass\u00f2, durante il primo ventennio post-unitario, dal 20,3% al 17,3%.\nEugenio Di Rienzo.\nUn recente contributo alla storiografia revisionista del Risorgimento viene da Eugenio Di Rienzo, docente di Storia Moderna presso l'Universit\u00e0 La Sapienza di Roma e direttore di \u201c\"Nuova Rivista Storica\"\u201d.\nNella sua opera \"Il Regno delle Due Sicilie e le potenze europee: 1830-1861\", egli prende in esame i processi storici, economici e diplomatici che sono stati sottesi all'unificazione italiana, confermando diverse delle tesi degli autori a lui precedenti.\nSecondo Di Rienzo, l'origine della crisi va individuata nell'atteggiamento di equidistanza diplomatica perseguito da Ferdinando II durante il suo regno, il quale era secondo lui protetto \"per tre lati dall'acqua salata, e per un quarto dall'acqua santa\". Tale dottrina strategica era dettata dalla necessit\u00e0 per il Regno delle Due Sicilie, una volta affrancatosi dalla tutela spagnola, di muoversi nello spazio geopolitico del Mediterraneo, entro il quale le grandi Potenze, segnatamente Inghilterra e Francia, giocavano il ruolo di attori principali. Lungi dall'essere caratterizzata da una passiva acquiescenza nei confronti degli stati pi\u00f9 grandi, tale partita fu giocata con abilit\u00e0 dal gabinetto diretto da Ferdinando II, e non fu scevra di risultati, come provato dalla copiosa documentazione diplomatica esistente. In quest'ambito, Ferdinando II prese la decisione di rovesciare il tradizionale assetto diplomatico del Regno di alleanza con l'Austria e di acquiescenza nei confronti dell'Inghilterra, che datava dai tempi della cattivit\u00e0 in Sicilia di Ferdinando I; e tentare nel contempo un allineamento con i Borbone di Francia, con l'intenzione di realizzare un equilibrio di potenza nel Mediterraneo che rinforzasse la posizione neutrale del Regno. Unitamente al rifiuto di intervenire nella Prima guerra carlista a favore di uno dei contendenti, il che provoc\u00f2 una violenta reazione diplomatica britannica, tale atteggiamento fu secondo Di Rienzo la base della futura ostilit\u00e0 anglo-napoletana.\nL'Inghilterra aveva, inoltre, consistenti interessi in Sicilia, sviluppati durante il periodo di instaurazione del protettorato britannico sull'isola (1811-1815) da parte di William Bentinck. Al seguito dei militari numerosi imprenditori anglo-americani, come i Whitaker, gli Ingham e i Woodhouse, avevano impiantato diverse attivit\u00e0 economiche, principalmente legate alla produzione vinicola ed allo sfruttamento delle strategiche miniere di zolfo siciliano, che all'epoca coprivano quasi la totalit\u00e0 del fabbisogno mondiale. L'isola era dunque diventata rapidamente il caposaldo della politica inglese nel Mediterraneo, come Di Rienzo esemplifica attraverso le parole di Giovanni Aceto:\nIl proposito inglese di fare del Mediterraneo un \"Mare nostrum\" contrastava ovviamente con gli interessi francesi e spagnoli, ma soprattutto napoletani. Contemporaneamente, l'atteggiamento indipendentista delle Due Sicilie, che a pi\u00f9 riprese tentarono di ridiscutere il trattato che li impegnava in qualit\u00e0 di \u201c\"nazione commercialmente pi\u00f9 favorita\"\u201d con l'Inghilterra fin dal 26 settembre 1816, ebbe un forte ruolo nel deteriorare le relazioni tra i due stati. Le materie prime provenienti dalle Due Sicilie, ed in particolare lo zolfo, altamente strategico all'epoca, avevano infatti un peso rilevante nella bilancia commerciale inglese. Nei confronti del Regno fu di conseguenza adottata una politica di intimidazione che ebbe numerosi episodi, come ad esempio quello della contesa dell'Isola Ferdinandea, e quella che fu famosamente definita \u201c\"Guerra dello zolfo\"\u201d. In questa occasione, il governo napoletano cerc\u00f2 di ottenere condizioni pi\u00f9 favorevoli per l'esportazione del minerale attraverso l'affidamento dell'estrazione alla francese Taix&amp;Aycard. Dopo aver percorso infruttuosamente la via diplomatica, l'Inghilterra \u201c\"passava all'uso della forza per sostenere la sua strategia di imperialismo commerciale camuffata dalla difesa dei principi del libero scambio\"\u201d, inviando la flotta ad effettuare manovre dimostrative nel golfo di Napoli ed effettuando il blocco navale del naviglio delle Due Sicilie. La successiva mobilitazione delle truppe da parte di Ferdinando II e la spedizione di note diplomatiche di protesta a tutti i governi europei ebbe come esito l'intervento di Luigi Filippo, che \u201c\"pur giudicando le pretese inglesi eccessive e \u201c\"suggerite da improba avidit\u00e0\"\u201d, obbligava Napoli ad abrogare il monopolio concesso al trust Taix-Aycard e a risarcire i danni subiti dalle aziende britanniche e francesi\"\u201d. Il trattato, caldeggiato in particolare da Giustino Fortunato senior, ripristin\u00f2 lo status quo, ma le relazioni tra Due Sicilie ed Inghilterra restarono tese.\nIl revisionismo d'impostazione cattolica.\nErnesto Galli Della Loggia ha osservato che fra tutti i paesi europei l'Italia fu l'unico a realizzare la propria unione \"in aperto, feroce contrasto con la propria Chiesa nazionale\" e fino alla firma dei Patti Lateranensi il cattolicesimo italiano e il Vaticano mantennero una pozione critica sul Risorgimento. Tuttavia Paola Gaiotti De Biase osserva che con l'enciclica Rerum Novarum furono riscoperte da parte dei cattolici \"le verit\u00e0 del cattolicesimo liberale risorgimentale\" da intellettuali quali Giuseppe Toniolo, Filippo Meda, Maori, Romolo Murri, Valente, Migliori, Grandi, che superarono una posizione antagonista verso lo stato italiano arrivando a elaborare una posizione data da un intreccio tra cattolicesimo liberale e l'intransigenza della testimonianza religiosa.\nDa questo avvicinamento, incominci\u00f2 un riesame e rivalutazione dei rapporti fra Chiesa cattolica e risorgimento italiano, che considerer\u00e0 il Risorgimento \"\"come un evento provvidenziale, che le ha consentito di sgravarsi del peso del governo temporale e di svolgere cos\u00ec pi\u00f9 liberamente la sua missione universale\"\nUna simile rianalisi del percorso storico del rapporto tra Chiesa e Stato e tra liberali e cattolici nel Risorgimento viene fatta da Gaetano Quagliariello, sempre partendo dalla premessa che \"l'Italia \u00e8 stata l'unica nazione dell'Occidente che si \u00e8 formata contro la Chiesa\". Secondo Quagliariello il rapporto pu\u00f2 essere ricondotto a una successione di fasi: *pontificato di Pio IX - tempo dell'intransigenza con contrapposizione tra nazione cristiana e stato liberale;\nDopo la caduta del fascismo, aggiunge Orsini, nel pensiero cattolica vennero assommate, nell'area dalla sinistra democristiana, le tradizionali posizioni cattoliche intransigenti verso lo Stato liberale con quelle aventi un approccio pi\u00f9 positivo verso lo stato italiano, secondo una linea neo-sturziana, avendo nello storico Gabriele De Rosa il massimo esponente.\nUna differente interpretazione storiografica, basata sulla tesi secondo cui lo Stato unitario sia il frutto di una sopraffazione di una minoranza contro la maggioranza degli italiani, \u00e8 opera di un gruppo di studiosi di ispirazione clericale, ideologicamente legati a quella componente cattolica pesantemente danneggiata dalla politica anticlericale attuata prima dai piemontesi e proseguita durante il Regno d'Italia. Il pontefice Pio IX scomunic\u00f2 il governo liberale di Cavour per la violazione dei territori pontifici e per il severo trattamento riservato a tutto ci\u00f2 che era riconducibile alla Chiesa cattolica. La protesta degli ambienti clericali non riusc\u00ec ad affermarsi di fronte al dirompente potere del neonato Stato e fin\u00ec per essere relegata in una stretta cerchia di cattolici intransigenti. La polemica causata dallo scontro tra la Chiesa e il Regno d'Italia, a causa dell'invasione dello Stato Pontificio del 1870, sar\u00e0 identificata in seguito come Questione romana.\nTra questi ultimi studiosi una particolare interpretazione storiografica del Risorgimento viene data da studiosi contemporanei che, secondo Salvatore Lupo, si trovano in posizioni antirisorgimentali di parte ultracattolica come Angela Pellicciari, Roberto de Mattei, Francesco Mario Agnoli, e Massimo Viglione.\nL'interpretazione come opera provvidenziale.\nNel giugno del 1959, in occasione delle solenni celebrazioni in memoria del centenario delle battaglie di Palestro e Magenta, l'allora cardinal Montini sugger\u00ec una nuova chiave di lettura della storia risorgimentale, affermando pubblicamente \"Occorre portare la storia vicino alla religione... e saremo cos\u00ec invitati a esplorarne le sue profonde ragioni\", chiarendo qualche giorno dopo, durante la celebrazione del Te Deum in Duomo, di riconoscere nelle vicende del Risorgimento italiano \"quel carattere superlativo che pure chiamiamo provvidenziale\" in quanto \"realizza un disegno, che, per vederlo ora, \u00e8 l'interpretazione giusta delle condizioni e dei bisogni d'un popolo; lo realizza con una rapidit\u00e0 che ha del prodigioso, e acquista subito una consistenza che persuade tutti essere definitiva\".\nNel filone di questa analisi sul conflitto Stato italiano e Chiesa, esploso nel risorgimento, Andrea Tornielli, nel suo saggio su Pio IX (2011), considera anch'egli \"provvidenziale\" la caduta del potere temporale del papato, ricordando che un simile giudizio venne espresso nel 1960 dall'allora cardinale Montini che in un celebre discorso, pronunciato il giorno precedente l'apertura del Concilio Vaticano II, afferm\u00f2 che se inizialmente la fine del potere temporale \"parve un crollo. la Provvidenza aveva diversamente disposto le cose...il papato con inusitato vigore le sue funzioni di maestro di vita e di testimonio del Vangelo... \" non mancando tuttavia Montini di osservare a proposito dell'unit\u00e0 italiana che \"Qualche cosa manc\u00f2 alla vita italiana nella sua prima formazione, non fosse altro la sua interiore unit\u00e0, la sua consistenza spirituale, la sua unanimit\u00e0 patriottica e la sua piena capacit\u00e0 a risolvere i problemi di una societ\u00e0 disuguale, tanto bisognosa di nuovi ordinamenti, e gi\u00e0 attraversata da fiere correnti agitatrici e sovversive\". Tornielli, dopo aver affermato che la firma dei Patti Lateranensi riconosce un pizzico di ragione postuma a Pio IX, conclude l'introduzione al suo saggio auspicando che i tempi siano maturi per guardare con distacco a \"pagine di storia\" vecchie di un secolo e mezzo, e lontano dalle polemiche degli opposti estremismi.\nValutando il ruolo che laici cattolici e chierici piemontesi (tra cui i cosiddetti Santi Sociali) ebbero nel costruire lo stato unitario, la storica Lucetta Scaraffia ritiene, nell'introduzione del saggio \"I cattolici che hanno fatto l'Italia. Religiosi e cattolici piemontesi di fronte all'Unit\u00e0 d'Italia\" che vi fu \"un picco di conflittualit\u00e0 intorno alla presa di Roma e all'estensione delle leggi piemontesi di espropriazione dei beni ecclesiastici, ma anche momenti di accordo e collaborazione su vari piani, non necessariamente politici, negli anni immediatamente successivi all'Unit\u00e0\" ed alla fine la Chiesa ne usc\u00ec ammodernata, purificata e rafforzata, osservando che anche eventi tramandati come negativi verso la Chiesa, quali l'Eversione dell'asse ecclesiastico in realt\u00e0 permise agli ordini religiosi femminili di poter operare nel sociale mostrando all'Italia unita \"un modello interessante di emancipazione femminile: non attraverso la rivendicazione dei diritti, ma assumendosi le responsabilit\u00e0 e dimostrando di essere in grado di sostenerle\".\nSulla stessa linea lo storico Andrea Riccardi, rifacendosi a Gabriele De Rosa sostiene che l'unificazione permise una miglior unit\u00e0 della chiesa italiana, in quanto antecedentemente le diocesi italiane costituivano \"\"mondi a parte\", il cui quelle piemontesi erano permeate da \"elementi di gallicanesimo\"\", mentre nel \"Regno borbonico... ci fu una sorta di barriera nei confronti del Concilio di Trento\", conseguentemente i salesiani dal Piemonte si diffusero nel Mezzogiorno, e i rogazionisti viceversa risalirono lo stivale, e l'unit\u00e0 della chiesa permise la formazione dell'Opera dei Congressi e della Azione Cattolica. Anche per lo storico cattolico Francesco Trianello i cattolici italiani, prima del 1870 non costituivano una categoria omogenea, la questione cattolica nacque solamente dopo l'atto di forza della breccia di Porta Pia e non fu da tutti condivisa, per esempio, Traianello osserva che il cattolico Alessandro Manzoni \"non curandosi della scomunica, vot\u00f2 a favore di Roma capitale\" ed osserva che la formazione dello Stato italiano permise la nascita di una chiesa italiana, sia pure non equiparabile alle altre chiese nazionali europee per la presenza vaticana, consentendo \"al papato di accentuare l'universalismo\nIl giurista Francesco D'Agostino, ritiene che l'unificazione politica italiana si sia purtroppo compiuta forzando un'identit\u00e0 tra patriottismo e nazionalismo, trasmessa almeno fino alla sua generazione da un insegnamento scolastico che indicava l'Austria come il \"nemico naturale dell'Italia\", Garibaldi come un eroe e il Risorgimento inquadrato come un \"evento patriottico\", piuttosto che evento storico politico.\nDiversamente da chi ha considerato, profittando delle celebrazioni per il centocinquantesimo anniversario della proclamazione del Regno d'Italia, tale evento storico come un qualcosa da deplorare, D'Agostino ha sostenuto che l'Unit\u00e0 \"ha segnato in modo irreversibile la vita del nostro Paese e che merita di restare nella memoria collettiva di tutti, oltre che di continuare ad essere, come tale, oggetto di approfondimenti critici\"; secondo, il giurista, infatti, \u00e8 questo, lo scopo delle celebrazioni. D'Agostino, che ha coordinato la sessione \"I cattolici, la politica e le istituzioni\" nell'ambito dei lavori del X Forum del Progetto culturale della Conferenza Episcopale Italiana sui 150 anni dell'Unit\u00e0 d'Italia ha esposto, sulle pagine del quotidiano cattolico l'Avvenire, la propria posizione che pare in linea con quella degli ambienti della cultura cattolica, collegati alle gerarchie vaticane affermando: \"Nel 1861 non \u00e8 nata l'Italia, pi\u00f9 semplicemente \u00e8 stato istituito sul territorio italiano uno \"Stato Unitario\". L'Italia, da un punto di vista culturale, artistico e soprattutto religioso, era gi\u00e0 unita da secoli e secoli. Letta come evento \"politico\", l'Unit\u00e0 d'Italia merita tutte le celebrazioni. Questo non significa, per\u00f2, la pretesa di qualificare la proclamazione del Regno d'Italia (e gli ulteriori eventi del 1866 e del 1870, senza voler arrivare al 1918, come pur sarebbe ragionevole fare) come un evento di rilevanza \"\"nazionale\":\" si \u00e8 trattato, invece, di un evento \"politicamente\" di grande rilievo. La nazione italiana non ha avuto alcun bisogno di aspettare il trionfo dei movimenti risorgimentali per riconoscersi ed essere riconosciuta come tale da tutte le nazioni. Tutte le difficolt\u00e0 nascono dal fatto che ancor oggi la nozione di Stato viene confusa con quella di Nazione...\". Tale sistematica confusione fra unit\u00e0 politica e nazionale \u00e8 stata il \"grande dramma del Risorgimento\", mentre l'identit\u00e0 della nazione italiana, che preesisteva all'unione politica rimane \"solida grazie alle sue fondamenta cristiane\" ed ogni rivendicazione identitaria non pu\u00f2 prescindere dal riconoscere le radici cristiane..\nSecondo D'Agostino, nella nazione italiana si deve includere anche il Canton Ticino, per quanto politicamente faccia parte della Svizzera (che \u00e8 da considerarsi avente natura di stato multinazionale e non nazione), viceversa la cittadinanza italiana pu\u00f2 essere condivisa anche a chi \"non sia italiano per cultura, origine etnica o tradizione religiosa\". La visione risorgimentalistica classica avrebbe proposto nella sua analisi un tentativo di assimilare Stato e nazione (similmente a quanto accadde in Francia, da Luigi XIV alla Rivoluzione) che avrebbe sempre come risultato \"l'effetto perverso della \"politicizzazione\" dell'identit\u00e0 di un popolo, inducendo a valutarne la rilevanza in termini quantitativi e militari (la \"potenza\") piuttosto che qualitativi, cio\u00e8 in definitiva storici e 'spirituali'\".\nPapa Benedetto XVI, nel suo messaggio inviato a Giorgio Napolitano in occasione del \"150\u00ba anniversario dell'unificazione politica dell'Italia\", approfondisce l'analisi svolta da Montini nel 1959 affermando che \"Il processo di unificazione avvenuto in Italia nel corso del XIX secolo e passato alla storia con il nome di Risorgimento, costitu\u00ec il naturale sbocco di uno sviluppo identitario nazionale iniziato molto tempo prima\", facendo risalire al medio evo l'origine della \"nazione italiana, come comunit\u00e0 di persone unite dalla lingua, dalla cultura, dai sentimenti di una medesima appartenenza\" e il cristianesimo, tramite l'attivit\u00e0 della Chiesa, contribu\u00ec \"in maniera fondamentale\" a formare l'identit\u00e0 italiana, sia sotto l'aspetto culturale che politico, permettendone il mantenimento e la crescita anche durante la frammentazione geopolitica e i periodi di assoggettamento allo straniero. L'analisi del Pontefice prosegue, rovesciando l'interpretazione di un Risorgimento \"contrario alla chiesa\" e alla religione in generale, ricordando il valore e il contributo del pensiero neoguelfo di Vincenzo Gioberti, di Cesare Balbo, Massimo D'Azeglio e Raffaele Lambruschini cattolici-liberali, e come, a suo giudizio, il pensiero di Antonio Rosmini sia entrato anche nell'attuale costituzione italiana. Infine la Questione Romana produsse a suo giudizio, un conflitto fra Stato e Chiesa, ma non intacc\u00f2 il \"corpo sociale\" ove la comunit\u00e0 civile e quella ecclesiale rimasero sempre in amicizia.\nGianni Gennari, ricordando figure di cattolici risorgimentali dimenticate dai \"pregiudizi\" della storiografia tradizionale, ha contestato la ricostruzione storiografica classica di un Cavour morto irreligiosamente con alle labbra il motto \"libera Chiesa in libero Stato!\" ricordando che il cappuccino Fra' Giacomo da Poirino gli port\u00f2 in corteo pubblico l'estrema unzione e lo confess\u00f2 in punto di morte, sfidando Pio IX e venendo quindi richiamato a Roma, ed inoltre ha riportato alla memoria il gesuita Carlo Passaglia che dopo esser stato anche teologo personale di Pio IX nel 1862 raccolse 10000 firme di preti richiedenti l'unit\u00e0 d'Italia.\nQuesta revisione risorgimentale, iniziata da Montini, viene contestata esplicitamente da Pellicciari, che afferma che le parole di Paolo VI sono state strumentalizzate. Secondo la studiosa \u00e8 inesatto affermare che il potere temporale sia finito: \"\u00e8 ridotto a un territorio simbolico, ma c'\u00e8 e questo salva la libert\u00e0 della Chiesa nella libert\u00e0 del papa dal non essere suddito/cittadino di nessun altro Stato\".\nAngela Pellicciari.\nLe analisi della Pellicciari fanno risalire la questione risorgimentale all'ingresso in Italia delle \"truppe giocobine francesi\" guidate dal massone Napoleone Buonaparte che, secondo la studiosa, saccheggiarono l'Italia in nome della libert\u00e0 e del risorgimento della gloria nazionale affermando di voler \"risvegliare il Popolo Romano assopito da molti secoli di schiavit\u00f9\", e volendo imporre agli italiani un ordine anticristiano fondato sulla potenza di Satana, facilmente riconoscibile osservando che la stella inserita nello stemma del Regno d'Italia (1805-1814) altro non sarebbe che un'insegna satanica: la pentalfa massonica. La Pellicciari osserva che un'altra insegna satanica, un teschio di caprone, \u00e8 ben visibile sulla stele, che al Gianicolo ricorda gli studenti padovani morti difendendo la Repubblica Romana.\nSconfitto Napoleone la liberal-massoneria inglese avrebbe preso la guida del movimento allo scopo di sollevare gli italiani dal \"peso dei millecinquecento anni di oscurantismo cattolico\", evento che, ricorda la studiosa, fu definito \u201cRisorgimento del paganesimo\u201d, da Leone XIII.\nSecondo la Pellicciari, replicando a Norberto Bobbio \u201cL'abbattimento del potere temporale dei papi, ... non \u00e8 certo il principale obiettivo dell'\u00e9lite risorgimentale: a leggere quello che le fonti del secolo scorso scrivono (sia di parte massonica che cattolica), il Risorgimento mira alla pura e semplice scomparsa del cattolicesimo\u201d, arrivando a definire il Risorgimento come una guerra di religione, oggi dimenticata, scatenata da liberali e massoni contro la Chiesa cattolica.\nSecondo la Pellicciari a partire dal 1848, il Risorgimento pu\u00f2 essere interpretato alla luce della battaglia liberale, avvenuta nel parlamento subalpino contro gli ordini religiosi, che nel 1848 port\u00f2 nel regno piemontese alle leggi Siccardi, all'espulsione dei gesuiti, all'arresto dell'arcivescovo di Torino Luigi Fransoni e, nel 1858, alla soppressione degli ordini religiosi mendicanti.\nSecondo la Pellicciari, importanti articoli dello Statuto albertino non sarebbero stati rispettati dalla monarchia sabauda e dai suoi governi: appena promulgato infatti, sarebbe avvenuta la prima \"la prima seria persecuzione anticattolica dopo Costantino\", nonostante l'articolo 1 dello statuto definisse la religione cattolica come unica religione di Stato. Ugualmente non rispettati sarebbero stati l'articolo 28 sulla libert\u00e0 di stampa, negata a quella cattolica, e il 29 che avrebbe dovuto difendere l'inviolabilit\u00e0 della propriet\u00e0 privata, violato dagli incameramenti dei beni ecclesiastici derivanti dalle donazioni secolari della popolazione cattolica italiana e che avrebbero \"messo sul lastrico\" 57.492 persone (ossia i membri degli ordini religiosi)\nNella sua opera reinterpreta dal punto di vista cattolico anche alcune figure risorgimentali. Di Garibaldi, ricorda l'attivit\u00e0 di scrittore e romanziere fortemente anticlericale che arriv\u00f2 a suggerire di mettere \"i preti alla vanga\" per la bonifica delle Paludi pontine, a suo giudizio anticipando di un secolo la \"fantasia\" di Mao Tse-tung. Asserisce, inoltre, che nelle sue memorie Garibaldi abbia taciuto di essere stato anche uno schiavista, e nelle sue memorie \"non racconta del commercio di carne umana\". Come prova di tale ipotesi, la Pellicciari riporta la frase \"Garibaldi \"m'ha sempre portati i Chinesi nel numero imbarcati e tutti grassi e in buona salute; perch\u00e9 li trattava come uomini e non come bestie\", scritto dall'armatore ligure Pietro Denegri in riferimento al viaggio, compiuto nel 1852, della nave Carmen, comandata da Garibaldi nella rotta Callao-Canton-Lima.\nDi Giuseppe Mazzini osserva che fu amico delle confessioni protestante, evangelica e anglicana, \"nemiche della Chiesa cattolica\", e in opposizione a Montanelli, che gli attribu\u00ec il merito di aver parlato di Dio e quindi di spirito, afferma che ripudi\u00f2 la rivelazione cristiana, condividendo l'odio anticattolico e anticristiano della Carboneria, la cui missione religiosa sarebbe stata la sostituzione del dogma del progresso a quello della caduta e della redenzione per grazia.. Viceversa lamenta la censura e l'oblio operati verso gli scritti di Giacomo Margotti di cui si occupa diffusamente nel suo libro \"Risorgimento anticattolico\".\nLa sua interpretazione storica include anche il giudizio negativo sui plebisciti avvenuti l'11 e 12 marzo 1860 in Emilia, Toscana, il 21 ottobre nell'Italia meridionale, 4 e 5 novembre nelle Marche e Umbria, a suo giudizio fatti per dimostrare al mondo, a conquista avvenuta, quanto fossero felici gli italiani del nuovo assetto. Per ottenere questo scopo afferma che venne chiamata al voto tutta la popolazione, azione che giudica \"inaudita in un'epoca in cui aveva diritto di voto meno del 2% degli abitanti\". Facendo riferimento a testimonianze del tempo, afferma a tal proposito che i risultati furono una \"truffa gigantesca confezionata ad arte\" e concorda con il non expedit di Pio IX in quanto \"con un simile stato i cattolici non dovevano avere nulla a che fare\".\nOsservando, e concordando esplicitamente con quanto Marx afferma, Pellicciari ritiene che la rivoluzione industriale inglese avrebbe ridotto la popolazione in miseria, mentre sostiene che in Italia, \"grazie alla capillare presenza cattolica\", questa rivoluzione non provoc\u00f2 gli stessi danni, al punto che nessuno moriva di fame, contrariamente a quanto accadeva all'estero. La miseria generalizzata della popolazione sarebbe stata provocata dal Risorgimento che ridusse gli italiani sul lastrico, obbligandoli ad un'emigrazione di massa, sconosciuta nei millenni precedenti.\nNegli ultimi anni l'opera di revisione storica della Pellicciari, \u00e8 stata diretta ad inquadrare l'unificazione italiana nella pi\u00f9 ampia prospettiva europea. A suo avviso \"\"il punto non \u00e8 solo quello della brutalit\u00e0 della conquista sabauda del Meridione n\u00e9 dell'arretratezza economico-sociale del Sud\", ma quello di \"affrontare il tema della nostra identit\u00e0 nazionale\", comprendere l'errore storico e culturale di un Risorgimento inteso come \u201crisorgimento\u201d dal cattolicesimo, quanto:\"tutti gli italiani, di qualsiasi regione e di qualsiasi ceto fossero, si sono uniformemente riconosciuti per pi\u00f9 di un millennio nella fede e nella cultura cattoliche: fede e cultura che l'\u00e9lite liberale dell'Ottocento ha combattuto con tutte le forze\"\".\nLe interpretazioni esoteriche.\nAlcuni studiosi teorizzano un'interpretazione esoterica dello spirito e degli eventi che caratterizzarono il risorgimento italiano, tra questi Massimo Introvigne, Cecilia Gatto Trocchi e Pierluigi Baima Bollone che l'analizzano in funzione degli ideali di ingegneria sociale nati in Europa nel secolo XVI, e Sandro Consolato che sostiene l'esistenza di una spiritualit\u00e0 ermetica pre-cristiana o pagana italico-romana.\nSecondo Massimo Introvigne le forze che operarono per creare uno stato nuovo unitario seguivano l'idea della citt\u00e0 ideale dei Rosacroce del secolo XVII, ripresi dai massoni che aspiravano ad uno stato non legato a una specifica religione, ma con un atteggiamento relativistico verso la religione e le ideologie, quindi storicamente al di fuori della tradizione cattolica italiana.\nGiuseppe Garibaldi, che divenne anche gran maestro massonico, medit\u00f2 l'idea di sostituire la tradizione religiosa con lo spiritismo, arrivando ad essere presidente della societ\u00e0 spiritica italiana, mentre Giuseppe Mazzini era interessato alla mistica delle religioni orientali e credeva nella reincarnazione, e secondo Gatto Trocchi fu influenzato dall'ebrea Sara Levi Nathan Normal (la madre di Ernesto Nathan) e dalla teosofa Helena Petrovna Blavatsky, amica di Garibaldi, con cui partecip\u00f2 alle battaglie di Monterotondo e di Mentana. Le pratiche esoteriche e spiritiche proseguirono nel paese per tutto il secolo XIX e si produssero anche nella pubblicazione di Aradia, o il Vangelo delle Streghe indicante le streghe come liberatrici degli oppressi in antitesi alla religione cattolica, e il romanzo \"Pinocchio\", sempre secondo Gatto Trocchi, pu\u00f2 essere interpretato come un testo di iniziazione massonica per il cittadino del nuovo stato unitario.\nQuesto progetto massonico risorgimentale, secondo Introvigne, trov\u00f2 nella casa Savoia uno strumento per operare, grazie alla sua storica ambivalenza verso la religione, gi\u00e0 presente al tempo di Vittorio Amedeo II di Savoia che pur avendo come confidente e confessore il beato Sebastiano Valfr\u00e8 teneva maghi e astrologhi a corte, e divenuta ben visibile nell'Ottocento: Carlo Alberto all'inizio del suo regno assecond\u00f2 la richiesta di espellere i gesuiti dal suo regno, ma poi scriver\u00e0 \"Il mestiere di Re mette in pericolo la salvezza della mia anima\". La matrice massonica sar\u00e0 fortemente presente in Vittorio Emanuele II, anche se la massoneria, vietata in Piemonte, e in quasi tutti gli altri stati preunitari, nel 1814, dopo la caduta napoleonica, torner\u00e0 ad essere formalmente permessa nel 1859 con la creazione della loggia Ausonia e Costantino Nigra, ambasciatore personale di Cavour presso Napoleone III, diventer\u00e0 il primo gran maestro dell'ordine. Nello stesso periodo casa Savoia mostrer\u00e0 anche una forte vena cattolica praticante con figure come Maria Cristina di Savoia e Maria Clotilde di Savoia.\nIn ogni caso per Introvigne occorre distinguere tra progetto di Unit\u00e0 d'Italia e quello risorgimentale, il primo non \u00e8 attribuibile esclusivamente a movimenti esoterici o laicisti, ma inclusivo anche di rilevanti personaggi cattolici come il \"beato Francesco Fa\u00e0 di Bruno o a Rosmini - che sposavano questa causa e la giudicavano cruciale per lo sviluppo dell'Italia, in un mondo in cui andavano affermandosi i grandi Stati nazionali\".\nSecondo Consolato gruppi \"insorgenti ed unitaristi\", quali la carboneria, la Societ\u00e0 dei Raggi e la Guelfia, societ\u00e0 segreta di tipo massonico tra i cui affiliati vi era Antonio Solera, agivano utilizzando la massoneria come \"\"funzione di \u201ccopertura\u201d di realt\u00e0 iniziatiche italiane ben pi\u00f9 antiche della Libera Muratoria nata in Inghilterra nel 1717\" e \"depositarie dell'antica sapienza pitagorica\"\". Secondo la sua analisi l'Italia unita non sarebbe spiegabile se non con la trasmissione nei secoli della memoria culturale della Romanit\u00e0, l'ideale romano dell'Unit\u00e0 d'Italia sarebbe stato perseguito a partire dai sovrani longobardi nel medioevo, ad opera di \"\u00e9lite pagane\", talvolta ermetiche sia sul piano politico che artistico e letterario, tra indica Federico II di Svevia, Dante Alighieri, Francesco Petrarca, Cola Di Rienzo, Alfonso d\u2019Aragona, Niccol\u00f2 Machiavelli, Tommaso Campanella, Giambattista Vico, Gaetano Filangieri, Gian Domenico Romagnosi.\nQuesta \"idea fondamentale del ritorno all'origine mitica\", secondo Consolato sarebbe gi\u00e0 stata riconosciuta da Antonio Gramsci, che a proposito del significato nazionale e politico dato nell'Ottocento al termine risorgimento scrisse nei Quaderni dal carcere scrisse che era associato ad altre frasi come \u201c\"Riscossa nazionale\"\u201d e \u201c\"riscatto nazionale\"\u201d che esprimono \"il concetto del ritorno a uno stato di cose gi\u00e0 esistito nel passato o di \u201cripresa\u201d offensiva (\u201criscossa\u201d) delle energie nazionali disperse intorno a un nucleo militante e concentrato, o di emancipazione da uno stato di servit\u00f9 per ritornare alla primitiva autonomia (\u201criscatto\u201d). Sono difficili da tradurre appunto perch\u00e9 strettamente legate alla tradizione letteraria-nazionale di una continuit\u00e0 essenziale della storia svoltasi nella penisola italiana, da Roma all'unit\u00e0 dello Stato moderno, per cui si concepisce la nazione italiana \u201cnata\u201d o \u201csorta\u201d con Roma, si pensa che la cultura greco-romana sia \u201crinata\u201d, la nazione sia \u201crisorta\u201d, ecc. La parola \u201criscossa\u201d \u00e8 del linguaggio militare francese, ma poi si \u00e8 legata alla nozione di un organismo vivo che cade in letargia e si riscuote\".\nIl revisionismo leghista degli anni 1990 e 2000.\nIn passato, il Risorgimento \u00e8 stato attaccato anche dalla Lega Nord, la quale sosteneva la delegittimazione del processo unitario, seguendo una versione diametralmente opposta a quella del grosso degli autori revisionisti. Significative al riguardo furono le dichiarazioni di uno dei fondatori del partito, Umberto Bossi, che a Montecitorio si espresse negativamente sulle vicende risorgimentali:\nSulla stessa falsariga, il 28 gennaio 1999 il deputato Mario Borghezio dichiar\u00f2:\nLe critiche.\nL'approccio revisionista al Risorgimento \u00e8 stato nel corso degli anni oggetto di varie critiche da parte di esponenti del mondo accademico, giornalistico e politico.\nBenedetto Croce.\nUno dei primi critici di Giacinto de' Sivo fu ad esempio Benedetto Croce. Pur stimando lo storico maddalonese sotto il profilo personale, e giudicandolo \u00abun onest'uomo\u00bb, lo defin\u00ec sempre come un reazionario e sostenne che la sua analisi fosse soggetta a limiti, fra cui la scarsa obiettivit\u00e0 e il disinteresse a voler intendere la storia moderna, che condannava apertamente. Il Croce, in un discorso letto presso l'Accademia Pontaniana di Napoli nel 1918 e dato alle stampe in quello stesso anno, riferendosi a \"Storia delle Due Sicilie dal 1847 al 1861\", afferm\u00f2: \u00ab [...] \u00e8 infatti un libro accurato nell'informazione, sebbene (come si pu\u00f2 immaginare) unilaterale, partigiano [...]. Non reca a dire il vero molta luce sugli avvenimenti che descrive, ma codesta \u00e8 necessaria conseguenza del concetto politico dell'autore il quale, condannando tutta la storia moderna, considerandola perversione, non sentiva il bisogno di intenderla [...]\u00bb. Il filosofo giunse a sostenere che l'opera pi\u00f9 ponderosa del de' Sivo non ebbe forse grande diffusione dal momento che \u00ab [...] i borbonici non avevano in verit\u00e0 l'abitudine di leggere [...] e i liberali, che componevano allora la propria storia o epopea, non si davano briga delle querimonie del rappresentante di un partito vinto\u00bb. Le note sul de' Sivo furono successivamente inserite da Benedetto Croce, nel capitolo \"Uno storico reazionario, Giacinto de Sivo\", nell'opera \"Una famiglia di patrioti ed altri saggi storici e critici\".\nErnesto Galli della Loggia.\nI diversi filoni revisionisti del Risorgimento sono tuttora oggetto di critiche da parte di personalit\u00e0 di diversa estrazione. Uno dei pi\u00f9 noti detrattori \u00e8 lo storico Ernesto Galli della Loggia, che controbatte a diverse asserzioni esposte dai taluni revisionisti. Oggi, nella sua valutazione si avrebbe una saldatura fra i gruppi antirisorgimentali sempre esistiti a sud e a nord e anche di cattolici del centro, questi gruppi utilizzerebbero la \"critica alta\" al Risorgimento, sempre espressa, ad iniziare da Mazzini finendo a Gramsci includendo Salvemini, Oriali, Gioberti, ma con finalit\u00e0 antiunitarie, mentre originariamente tale critica verteva sull'esito negativo del Risorgimento in quanto \"movimento limitato senza il popolo, senza le masse\"; viceversa queste problematiche sono dovute all'errore di ritenere che \"l'unita d'Italia si potesse fare solo con il popolo\", mentre alla masse ci\u00f2 non interessava, conseguentemente l'unificazione avvenne nell'unico modo possibile.\nOsserva che gli \"anti-risorgimentali\" dimenticano che l'unit\u00e0 d'Italia port\u00f2 il valore della libert\u00e0 dell'individuo, quindi la libert\u00e0 di stampa e di lettura, quella di tenere comizi e di riunirsi in associazioni e che il progresso sociale della popolazione italiana sarebbe stato molto pi\u00f9 difficile senza uno stato nazionale. L'adesione giovanile all'ideologia anti-risorgimentale sarebbe stata aiutata dalla messa in disparte del Risorgimento dalla formazione della cultura politica italiana e dalla superficiale conoscenza della storia risorgimentale a causa di programmi scolastici catastrofici.\nGalli della Loggia nega il depauperamento del Sud dopo l'Unit\u00e0 e sostiene che il divario tra settentrione e meridione, al 1860, era gi\u00e0 esistente, e ritiene che dopo l'unificazione il meridione abbia migliorato le proprie condizioni in quanto prima non \"esisteva una rete di comunicazione degna di questo nome\", non era dotato di un sistema scolastico adeguato, mancava di un'agricoltura sviluppata e del commercio estero dei suoi prodotti, al contrario delle regioni settentrionali della penisola, favorite dalla posizione geografica e dall'influenza delle potenze confinanti.\nHa definito la ferrovia Napoli-Portici \"un giocattolo del re\", giudicandola inferiore alla Torino-Genova o alle ferrovie costruite dagli austriaci in Lombardia. Affermando che collegare Napoli con Portici non avrebbe potuto in alcun modo favorire l'economia, non solo per l'estrema brevit\u00e0 della ferrovia in s\u00e9, lunga pochi chilometri, ma soprattutto perch\u00e9 Portici non era una zona produttiva, ma solo una zona residenziale. Si \u00e8 espresso negativamente sulla politica economica adottata dai Borbone in Sicilia, da lui giudicata \"coloniale\". Lo storico ha inoltre smentito una componente anticattolica nel Risorgimento, considerandola invece \"laicista, pi\u00f9 o meno massonica\".\nFrancesco Perfetti.\nFrancesco Perfetti, professore di storia contemporanea presso la LUISS di Roma, ha dichiarato che la parola revisionismo dovrebbe essere eliminata perch\u00e9 si sarebbe caricata di una valenza politica e ideologica, suggerendo ai revisionisti cattolici di valutare il risorgimento con i criteri dello storicismo critico nel quadro europeo..\nGiorgio Bocca.\nTra gli oppositori della tesi revisionista vi \u00e8 anche il giornalista Giorgio Bocca, che ha definito \"una balla\" l'immagine di un Mezzogiorno fiorente depredato dal Nord e che la sua povert\u00e0 risale a secoli prima dell'unit\u00e0 ricordando quanto scrisse lo storico Carlo De Cesare: \"L'industria napoletana era armonica ma immobilista e senza prospettive. Le campagne separate dalla capitale con scarsissime comunicazioni, un livello culturale infimo, debolissime attrezzature civili\". Bocca ha inoltre considerato \"insensati\" i movimenti meridionali, analogamente a quello leghista.\nFrancesco Traianello.\nFrancesco Traianello osserva che due dei filoni revisionisti: quello leghista etno-localistica, che vede il risorgimento come danno per il Nord e quello intransigente cattolico \"incentrato sul ruolo \"nazionale\" del papato\" contrario allo stato unitario e propugnatore della teoria del complotto massonico protestante, pur partendo da posizioni molto diverse oggi siano costituiscano \"una sorta di alleanza implicita nel demolire il significato del Risorgimento e della unificazione nazionale\"\nSergio Romano.\nIl giornalista e storico Sergio Romano parla di un \"travisamento nazionale\". Egli ha dichiarato:\nSergio Boschiero.\nCritiche sono state mosse anche da Sergio Boschiero, segretario dell'Unione Monarchica Italiana, che ha denunciato il pericolo di un \"revisionismo senza storici\", mirante a demolire il mito risorgimentale. Secondo il movimento monarchico, sono stati analizzati alcuni testi di sedicenti storici che, attraverso la stampa, spargono odio in funzione antinazionale.\nAlessandro Galante Garrone.\nUn attacco diretto contro il revisionismo venne formulato da Alessandro Galante Garrone, nell'editoriale \"Ritornano gli sconfitti dalla storia\", pubblicato in prima pagina su La Stampa il 27 settembre 2000, accompagnato dalla firma di 56 intellettuali e scritto a seguito di una mostra sul brigantaggio tenuta nell'annuale meeting di Rimini di Comunione e Liberazione. In esso Garrone afferma che questa revisione si traduce in una distorsione della realt\u00e0 storica, divenendo una provocazione inaccettabile per l'Italia civile accompagnata dall'esaltazione delle forze sanfediste all'interno di un'aggressione pi\u00f9 vasta contro i \"principi laici e liberali che costituiscono una parte fondante della Costituzione repubblicana\" connessa a un \"rifluire di ideologie reazionarie, di speranze di rivincita di sconfitti dalla storia\".\nEmilio Gentile.\nAnche Emilio Gentile non risparmia critiche a questa revisione storiografica e rispondendo alla domanda che un intervistatore gli fa su Giacinto de' Sivo e Giuseppe Spada rileva: \u00abQui ci muoviamo nell'ambito della libellistica reazionaria [...] si tratta di una letteratura poco rilevante dal punto di vista storiografico...\u00bb e chiudendo il suo intervento ne mette in luce i risvolti propagandistici e l'assenza di seriet\u00e0 scientifica: \u00abPer\u00f2 ripeto, siamo in ambito propagandistico, che non ha alcuna seriet\u00e0 scientifica.\u00bb.\nIndro Montanelli.\nIndro Montanelli, fortemente critico verso quegli storici che sostengono il primato del Regno delle Due Sicilie, scrive nella sua \"Storia d'Italia\":\u00ab [...] il Piemonte era di gran lunga, tra gli stati italiani, il pi\u00f9 florido, il meglio amministrato e il pi\u00f9 efficiente. Alcuni meridionalisti hanno sostenuto e sostengono che questo primato spettava al Regno delle due Sicilie [...], e citano a riprova il fatto che fu Napoli, e non Torino a inaugurare la prima ferrovia. Questa ferrovia per\u00f2, che si snodava per poche decine di chilometri, rimase unica o quasi, mentre il Piemonte ne costruiva per 850 chilometri. Quanto al bilancio, mentre Napoli badava a tenerlo in attivo con una politica di tesaurizzazione che lasciava il paese senza strade, senza scuole, senza servizi, Torino aggravava il disavanzo, ma per potenziare l'agricoltura e ammodernare l'industria rendendola competitiva con quella straniera\u00bb.\nGiorgio Napolitano.\nNel maggio 2010, il presidente della repubblica Giorgio Napolitano, durante le celebrazioni per l'unit\u00e0 d'Italia a Marsala, ha invitato a non \u00abripescare le vecchissime tesi, non degne di un approccio serio alla riflessione storica, di un Mezzogiorno ricco, economicamente avanzato a met\u00e0 Ottocento che con l'Unit\u00e0 sarebbe stato bloccato e spinto indietro sulla via del progresso\u00bb.\nSalvatore Lupo.\nLo storico Salvatore Lupo in un'intervista si dichiara fortemente critico verso la parte pi\u00f9 popolare del revisionismo risorgimentale, che definisce \"revisionismo spicciolo\" e non esita a considerarlo una \"manipolazione della storia\". Il professore bolla il movimento come un'operazione politica e commerciale in cui spesso vengono inseriti fatti completamente inventati ad uso delle fasce meno informate della popolazione, citando ad esempio il saggio \"Terroni\" di Pino Aprile, di cui critica l'assenza di fonti autorevoli e che identifica come parte di \"macchine editoriali che non hanno nulla in comune con il lavoro di storico\".\nLa critica prosegue con l'accusa di enfatizzare gli eccidi del neonato governo italiano e di nascondere gli stessi comportamenti dell'esercito borbonico, bollando il governo borbonico come tirannico e costellato da rivolte e altrettante cruente repressioni. Lo storico conclude paragonando i movimenti revisionisti, in particolare neo-borbonici, ad un \"leghismo meridionale\".\nCritiche al revisionismo di impostazione cattolica.\nI revisionisti di ispirazione cattolica non considerano che lo Stato Pontificio fosse una teocrazia o monarchia religiosa assoluta, che non garantiva i diritti costituzionali ai sudditi e che discriminava i cittadini in base alla religione professata, infatti solo i cattolici erano cittadini a pieno titolo, i soli che potevano far parte dell'amministrazione dello stato e rivestire cariche pubbliche, mentre gli appartenenti alle altre religioni ne erano esclusi, oltre ad avere altre limitazioni personali, come quella di risiedere nel ghetto per la minoranza ebraica o addirittura l'obbligo, fino al 1848, di ascoltare quattro volte all'anno una predica coattiva per la loro conversione al cristianesimo, fatto quest'ultimo ricordato anche nel film Nell'anno del Signore (1969) del regista Luigi Magni. \nNel libro di Ettore Natali, \u201cIl ghetto di Roma\u201d (Ed. Staderini, Roma, 1887), si elencano anche i continui tentativi della chiesa di convertire al cattolicesimo gli ebrei, utilizzando anche mezzi coercitivi, ad esempio gli ebrei che non assistevano alla predica coattiva trimestrale per la loro conversione, erano puniti con la multa di un testone, pari ad una lira e 65 centesimi, somma consistente, tenuto conto che un litro di vino si pagava 5 centesimi (p.\u00a0233). \nInoltre la comunit\u00e0 israelitica doveva versare ogni anno un canone di 1100 scudi (p.\u00a0240) per contribuire al mantenimento della \u201cCasa dei Catecumeni\u201d, istituto cattolico per la conversione degli ebrei, con la maggiorazione di 30 baiocchi al giorno per il mantenimento di ogni ebreo l\u00ec ospitato per la possibile conversione ed erano previste pene per coloro che tentavano di dissuadere dalla conversione al cattolicesimo (p.\u00a0240). \nL'unico modo che i non cattolici avevano per diventare cittadini, con il godimento di tutti i diritti allora previsti dalla legislazione, era quello di convertirsi al cattolicesimo, ma anche nell'ambito dei cattolici esistevano disparit\u00e0 di trattamento, in quanto tutti i reati commessi da appartenenti al clero erano giudicati dal Tribunale ecclesiastico o \u201cForo ecclesiastico\u201d, mentre i reati commessi dai comuni cittadini erano di competenza dei tribunali ordinari, in ogni caso la competenza era dei tribunali ecclesiastici in caso di delitto contro la religione, commesso da un cittadino non appartenente al clero (art. 82 del Regolamento Penale Pontificio, fatto che creava un'ulteriore disparit\u00e0.\nA motivo del carattere confessionale dello Stato Pontificio, il \u201cRegolamento penale del 20 settembre 1832\u201d prevedeva, per i reati contro la religione cattolica, pene pesanti e pesantissime fino alla pena di morte, nella forma pi\u00f9 grave, detta di \u201cspeciale esemplarit\u00e0\u201d (tit. IX, art. 50, comma 1), di cui al libro II\u00a0\u2013 titolo I \u2013 \u201cDe' delitti che hanno relazione alla Religione ed ai suoi Ministri\u201d - articoli da 73 a 82.\nL'art. 73 puniva la bestemmia con la pena da 1 a 3 anni di \u201copera pubblica\u201d (lavoro obbligatorio), mentre la profanazione delle sacre funzioni (art. 75) era punita colla galera (art. 50, pena pi\u00f9 dura della detenzione) dai 5 anni ai 10, pena che veniva portata dai 15 ai 20 anni, in caso di \u201cperturbazione violenta\u201d (art. 72), salvo le aggravanti, la distruzione in luogo pubblico di un'immagine o oggetto ritenuto sacro prevedeva l'applicazione della pena dai 5 ai 10 anni di galera (art. 79), che salivano dai 10 ai 15 anni se veniva commessa in luogo sacro (art. 78), il furto sacrilego (art. 80), ad esempio il furto della pisside con dispersione delle ostie consacrate, prevedeva l'applicazione della pena di morte nella forma detta di \u201cesemplarit\u00e0\u201d, mediante taglio della testa e sua esposizione in pubblica vista sul palco della giustizia (\u2018'Dispaccio 20 maggio 1837, n\u00ba 34 p. 119 Rac. Leg. Pont.'\u2019).\nOccorre sottolineare che, diversamente dagli altri reati, con esclusione di quelli di lesa maest\u00e0, i reati contro la religione erano imprescrittibili, come previsto al Libro I - Titolo VIII - art. 47 del suddetto Regolamento Penale Pontificio. \nIl capitolo X \u2013 \u201cDei delitti contro i buoni costumi e contro l'onest\u00e0\u201d - conteneva profonde disparit\u00e0 di trattamento nel caso della violenza carnale, che prevedeva la pena base dai 10 ai 15 anni di galera (art. 173), mentre nel caso di \u201cviolenta cognizione di donna libera\u201d (art. 175) la pena veniva ridotta di uno o due gradi rispetto alla pena prevista dall'art. 173, ma la pena era la \u201cgalera perpetua\u201d, se la violenza avveniva contro donna sposata (Adulterio violento art. 176).\nA norma del medesimo art. 176 l'adulterio tra due adulti consenzienti era punito con 5 anni di galera per \u201cambedue i delinquenti\u201d, la stessa pena base prevista per i giudici rei di corruzione per avere provocato la condanna di un innocente (art. 196 e segg.).\nI canti osceni, sia di giorno, sia di notte, erano puniti con la detenzione dai 10 giorni ad un mese (art. 186), ma i colpevoli di delitto consumato contro natura (art. 178) erano puniti con la \u201cgalera perpetua\u201d, che comportava la morte civile del condannato (art. 57).\nIl Titolo XXII\u00a0\u2013 Dell'aborto procurato - (art. 510) puniva la donna per l'aborto procurato con effetto, mediante 10 anni di galera e con 5 anni se l'aborto non seguiva, ma la pena prevedeva la galera perpetua per aborto procurato da un medico, cerusico, speziale, levatrice o chiunque forniva o suggeriva i mezzi per eseguirlo oppure se seguiva la morte della donna incinta (art. 513).\nVa precisato comunque che, anche i codici penali di altri stati preunitari prevedevano generalmente pene severe, e in alcuni casi quanto le norme penali pontificie, anche se ad esempio il codice penale del Granducato di Toscana puniva la bestemmia volontaria (art. 136) con la pena da 1 a 5 anni di carcere, ma la pena era fortemente ridotta, da 1 a 6 mesi, se la bestemmia era \u201cscappata\u201d o pronunciata per ignoranza, mentre l'art. 73 del Regolamento penale pontificio non distingueva e assegnava comunque per bestemmia la pena da 1 a 3 anni di opera pubblica, (lavoro obbligatorio), pena ben pi\u00f9 dura del carcere.\nAnche il matrimonio era celebrato solo con rito religioso, pertanto due cittadini pontifici potevano sposarsi solo se appartenevano alla stessa religione e, in caso di diversa religione, uno dei due doveva convertirsi, mentre il codice civile dell'Italia unita del 1866 introduceva al Titolo V il \u201cmatrimonio civile\u201d, che consentiva il matrimonio anche tra persone di diversa religione o di nessuna religione ed era l'unico a valere nei confronti dello stato, per cui fino al 1929 si effettuavano due cerimonie, una civile e una religiosa, mentre dopo i Patti Lateranensi del 1929 il matrimonio religioso vale anche agli effetti civili.\nLa Pena di morte di esemplarit\u00e0 era prevista dall'art. 84 del Regolamento Penale Pontificio, oltre che per sedizione e insurrezione contro il governo e furto sacrilego (art. 80), anche per \u201c \u2026 divulgazione di stampe o scritti eccitanti alla rivolta.\u201d, con la pena accessoria della perdita del patrimonio (art. 85) e, a norma dell'art. 47, l'imprescrittibilit\u00e0 si applicava anche a tali delitti di lesa maest\u00e0, di cui al Libro II - Titolo II del Regolamento Penale.\nIn occasione della caduta della Repubblica Romana furono emesse molte sentenze di morte e, in seguito, anche nei confronti dei patrioti che aspiravano all'Italia unita, come Antonio Elia, padre di Augusto Elia, che a Calatafimi salv\u00f2 la vita a Garibaldi. Antonio Elia fu condannato a morte in base alla \u201clegge stataria\u201d, una legge marziale che prevedeva pene molto severe, dal tribunale militare austriaco, autorizzato dal papato a mantenere l'ordine pubblico sulla costa pontificia adriatica, con l'accusa di avere nascosto un pugnale nelle fogna di fronte a casa sua, luogo dove anche altri potevano avere nascosto l'arma.\nNel 1859 in Umbria le insurrezioni per l'unit\u00e0 d'Italia vennero duramente represse dalle truppe pontificie straniere, comandate dal colonnello Antonio Schmidt d'Altorf, fatti tristemente noti come le Stragi di Perugia, commentate allora anche dal New York Times - infatti nello Stato Pontificio non era prevista la leva militare obbligatoria e l'Esercito dello Stato della Chiesa era solo volontario, e composto per met\u00e0 di stranieri, le guardie del papa erano notoriamente soldati mercenari svizzeri inquadrati nella Guardia svizzera pontificia, il corpo degli Zuavi pontifici era formato soprattutto di soldati stranieri, come la Legione francese d'Antibo, comandata dal colonnello francese Charles D'Argy. \nTra i comandanti stranieri si possono elencare i francesi Christophe Louis L\u00e9on Juchault de Lamorici\u00e8re, Athanase de Charette, Raphael de Courten Georges de Pimodan, il tedesco Hermann Kanzler, De Maistre, De Chevreuse, Blumesthil, Leiningen, De Bourbon Chalus, De Saisy, De La Guiche ed altri, ad esempio nel settembre 1860 a San Silvestro di Senigallia, con la retroguardia della colonna Kanzler, contro il lancieri Milano rimasero sul campo 134 bersaglieri tedeschi, compreso il loro comandante barone tedesco Rohner\nL'alto numero di stranieri nelle schiere pontificie fece affermare al generale sardo-piemontese Efisio Cugia, dopo la battaglia di Castelfidardo: \"Che nomi! \u2026 si direbbe che \u00e8 la lista di una festa da ballo alla corte di Luigi XIV\".\nLe truppe straniere francesi erano generalmente utilizzate per presidiare la zona pontificia tirrenica, mentre la zona adriatica era controllata dalle truppe austriache.\nNel 1867 a Roma, in via della Lungaretta 97, presso il lanificio Ajani, venne scoperta la sede dove si organizzava un'insurrezione per l'unit\u00e0 del Lazio e di Roma all'Italia, gli zuavi pontifici assaltarono il lanificio e furono brutalmente uccisi, tra gli altri, anche la patriota risorgimentale Giuditta Tavani Arquati incinta, il figlio bambino e il marito, l'episodio dell'eccidio al lanificio Ajani \u00e8 citato nel film di Luigi Magni, In nome del Papa Re e a Trastevere una lapide ricorda l'eccidio, il 1\u00ba novembre 1909 piazza Romana, che si trovava nei pressi del lanificio di via della Lungaretta 97, venne rinominata Piazza Giuditta Tavani Arquati.\nNello Stato Pontificio il tasso di analfabetismo era elevato, l'istruzione facoltativa e controllata dalla chiesa, su proposta di una commissione il vescovo era competente a nominare e revocare degli insegnanti, l'insegnamento prevedeva anche obblighi di pratica religiosa ed era impartito prevalentemente da religiosi, l'istruzione secondaria era riservata ai soli maschi, i libri erano stabiliti dal governo e stampati tutti a Roma, presso l'ospizio apostolico di San Michele a Ripa al rione Trastevere: gli insegnanti che non sceglievano questi testi erano multati.\nDa notare che l'istruzione femminile era spesso limitata ai lavori di casa e manuali e al saper leggere, raramente allo scrivere.\nSecondo un testo del 1862, il segretario di stato pontificio cardinale Giacomo Antonelli avrebbe favorito i suoi fratelli facendoli accedere a cariche importanti e nel commercio, un fratello dell'Antonelli era governatore della Banca Romana, un altro conservatore al Municipio di Roma e un terzo, con sostegno bancario, monopolizzava il commercio di generi alimentari, in altro testo il cardinale Antonelli viene indicato come un \u201cRichelieu italiano\u201c.\nMolta risonanza all'estero ebbe il Caso Edgardo Mortara, il bambino ebreo bolognese, nato il 27 agosto 1851, battezzato all'insaputa dei suoi genitori, nel suo primo anno di vita, dalla domestica cristiana, che lo riteneva a rischio di morte imminente a causa di una malattia e sottratto ai genitori ebrei, ai quali fu tolta la patria potest\u00e0, perch\u00e9 al bambino ex ebreo battezzato doveva essere assicurata una educazione cristiana nella Casa dei Catecumeni, un istituto per ebrei convertiti, sovvenzionato con le tasse che lo Stato Pontificio riscuoteva dalle Sinagoghe.\nLe leggi pontificie non consentivano il battesimo senza il consenso dei genitori, ma tale battesimo era da ritenersi valido perch\u00e9 avvenuto in quanto i genitori ebrei avevano assunto la domestica cristiana eludendo le norme, che vietavano l'assunzione di dipendenti cristiani da parte di ebrei, infatti, anche se largamente disattese, le norme prevedevano che non si potessero assumere direttamente lavoratori dipendenti di altra religione.\nUn caso analogo, il caso Montel si era verificato nel 1840 a Fiumicino, nei confronti della coppia francese Daniel Montel e Miett Cr\u00e9mieux, entrambi di religione ebraica e in viaggio, alla quale venne temporaneamente sottratta la neonata, partorita dalla signora Miett Cr\u00e9mieux su suolo pontificio, perch\u00e9 battezzata alla nascita da una donna cristiana, che aveva assistito al parto, all'insaputa dei genitori e forse non conoscendo la religione della coppia. \nL'intervento delle autorit\u00e0 francesi imped\u00ec per\u00f2 che la neonata, battezzata contro la volont\u00e0 dei genitori, fosse trattenuta nello Stato Pontificio per essere educata cristianamente nella Casa dei Catecumeni almeno fino alla maggiore et\u00e0. \nIl caso Montel sar\u00e0 ricordato dalla stampa internazionale, quando si verific\u00f2 il ben pi\u00f9 noto caso Mortara, che, non fu l'unico nel tempo, ma certamente il pi\u00f9 conosciuto. contribuendo a convincere l'opinione pubblica internazionale, che lo Stato Pontificio fosse gravemente arretrato ed oscurantista.\nCon l'unit\u00e0 d'Italia sar\u00e0 abolito il Foro ecclesiastico, introdotto il codice civile italiano, orientato su principi laici, come anche l'istruzione pubblica resa obbligatoria, tutti i cittadini saranno uguali di fronte alla legge, con accesso a impieghi e cariche pubbliche, senza discriminazioni di religione professata, come invece avveniva nello stato teocratico pontificio. \nDopo l'annessione al Regno d'Italia e nonostante la grande diversit\u00e0 culturale dello Stato Pontificio, rispetto al Regno di Sardegna ed alle sue leggi, le popolazioni ex pontificie si adattarono alle nuove e profondamente diverse norme previste dalla Piemontesizzazione, infatti nei territori ex pontifici non si verific\u00f2 nessun equivalente della cosiddetta Questione meridionale, n\u00e9 vi furono rivolte anti-sabaude, neppure per l'introduzione della leva militare obbligatoria, prima inesistente e va riconosciuto che ci\u00f2 avvenne, sia per la diversa storia multisecolare, che per la diversa cultura civica presente nei territori dello Stato Pontificio, rispetto ad altri territori nel Sud della penisola.\nVoci correlate.\n[[Categoria:Meridionalismo|*]]\n[[Categoria:Storia contemporanea]]\n[[Categoria:Risorgimento italiano]]\n[[Categoria:Storiografia]]\n[[Categoria:Storia contemporanea europea]]"}
{"id": "4223173", "revid": "1451528", "url": "https://it.wikipedia.org/wiki?curid=4223173", "title": "Sfoglio polizzano", "text": "Lo sfoglio polizzano o \"sfuagghiu\" (in dialetto polizzano) \u00e8 un dolce inventato nel XVII secolo dalle monache benedettine del Convento di Santa Margherita a Polizzi Generosa in Sicilia per festeggiare il loro protettore San Benedetto.\nSi tratta di una torta di pasta frolla ripiena di un impasto di tuma, un formaggio fresco di pecora, cannella, zucchero e cioccolato.\nLa particolarit\u00e0 che differenzia questa antica ricetta polizzana dalle altre imitazioni dei comuni limitrofi \u00e8 proprio la presenza di una maggiore quantit\u00e0 di zucchero nell'impasto e di conseguenza una accentuata dolcezza nel gusto.\n\u00c8 una produzione tipica siciliana, come tale \u00e8 stata ufficialmente riconosciuta e inserita nella lista dei prodotti agroalimentari tradizionali italiani (P.A.T) del Ministero delle politiche agricole alimentari e forestali (MiPAAF).\nDal 1994 il comune di Polizzi organizza nel periodo estivo la \"sagra dello sfoglio\" ricca di manifestazioni e folklore.\nLo sfoglio \u00e8 protetto dal \"Consorzio per la Tutela e la Valorizzazione dello Sfoglio\", nato nella stessa cittadina madonita."}
{"id": "4223181", "revid": "174925", "url": "https://it.wikipedia.org/wiki?curid=4223181", "title": "Vescovi", "text": ""}
{"id": "4223182", "revid": "339392", "url": "https://it.wikipedia.org/wiki?curid=4223182", "title": "S\u00e8 (Benin)", "text": ""}
{"id": "4223188", "revid": "767487", "url": "https://it.wikipedia.org/wiki?curid=4223188", "title": "Rolf Furuly", "text": "Carriera.\nClub.\nFuruly gioc\u00f2 per il Mj\u00f8lner, prima di trasferirsi al Kongsvinger. Esord\u00ec in squadra il 26 agosto 1990, subentrando a Dag Arnesen nella sconfitta per 0-2 contro il Rosenborg. Il 2 settembre realizz\u00f2 la prima rete con questa maglia, nella vittoria per 3-0 sul Moss. In seguito, gioc\u00f2 per lo Stj\u00f8rdals-Blink. Nel 1993, si trasfer\u00ec allo HamKam, mentre nel 1995 torn\u00f2 al Mj\u00f8lner."}
{"id": "4223190", "revid": "574302", "url": "https://it.wikipedia.org/wiki?curid=4223190", "title": "Luisa di Borbone-Francia (1728-1733)", "text": "Biografia.\nNata a Versailles, terzogenita di Luigi XV di Francia e di Maria Leszczynska, era conosciuta come la \"Madame Troisi\u00e8me\" fino al suo battesimo, poche settimane prima della sua morte.\nLa sua nascita non era stata accolta con molto entusiasmo a causa del suo sesso, il padre aveva sperato un figlio e quindi avere un erede al trono. Quando fu chiaro che era nata una bambina, le celebrazioni, previste per la nascita del Delfino, furono cancellate e Madame Troisi\u00e8me ebbe in suo onore solo una messa cantata nella cappella di Versailles.\nNell'inverno del 1733, Madame Troisi\u00e8me prese un raffreddore, un'epidemia si \u00e8 verificata a Versailles quel tempo. La bambina \u00e8 stata messa in cura del medico Monsieur Bouillac. La bambina venne subito battezzata Troisi\u00e8me a Versailles e gli vennero dati i nomi dei suoi genitori Maria e la forma femminile di Luigi, \"Luisa\". Mor\u00ec a Versailles e fu sepolta nella Basilica di Saint- Denis."}
{"id": "4223204", "revid": "767487", "url": "https://it.wikipedia.org/wiki?curid=4223204", "title": "Tenacit\u00e0 (terreno)", "text": "La tenacit\u00e0 del terreno, in agronomia \u00e8 una propriet\u00e0 fisica che esprime la resistenza opposta alla penetrazione di un corpo.\nTale propriet\u00e0 deriva dal potere colloidale del terreno e dal suo stato strutturale ed \u00e8 perci\u00f2 correlata al tenore di particelle dotate di propriet\u00e0 colloidali, al tipo di colloidi e alle forze di coesione che si instaurano nella frazione solida del terreno. L'intensit\u00e0 delle forze di coesione \u00e8 a sua volta correlata alla presenza dell'acqua e, in generale, diminuisce all'aumentare dell'umidit\u00e0. Ne consegue che i terreni pi\u00f9 tenaci sono quelli ad alto tenore in argilla, a struttura granulare o mal strutturati (con struttura concrezionata) e con umidit\u00e0 molto bassa.\nLa tenacit\u00e0 si misura empiricamente con appositi strumenti, come il penetrometro e la vanga dinamometrica, ed \u00e8 espressa sotto forma di lavoro.\nAspetti agronomici.\nLa tenacit\u00e0 rappresenta un difetto del terreno in quanto rende oneroso sia il lavoro manuale sia, sotto l'aspetto economico, il lavoro meccanico, con particolare riferimento alle lavorazioni del terreno.\nPer quanto riguarda il lavoro manuale, l'elevata tenacit\u00e0 di un terreno richiede un maggiore sforzo fisico e, oltre certe soglie, rende impossibile l'uso di determinati attrezzi, come la vanga o, pi\u00f9 in generale, gli strumenti la cui penetrazione \u00e8 basata sulla forza di gravit\u00e0.\nPer quanto riguarda il lavoro meccanico, l'elevata tenacit\u00e0 richiede, a parit\u00e0 di condizioni, una maggiore forza di trazione e, di conseguenza, una maggiore massa della macchina motrice combinata con una maggiore potenza al gancio di traino. Il tutto si traduce perci\u00f2 in un incremento dei costi fissi, per l'investimento in macchine di maggiore potenza, e dei costi variabili, per il maggior consumo di carburante e lubrificanti. A questi si aggiunge inoltre un incremento dei costi di manutenzione a causa della maggiore usura a cui sono soggetti gli organi lavoranti."}
{"id": "4223205", "revid": "287204", "url": "https://it.wikipedia.org/wiki?curid=4223205", "title": "Jason Snelling", "text": "Carriera professionistica.\nAtlanta Falcons.\nSnelling fu scelto nel corso del settimo giro del Draft 2007 dagli Atlanta Falcons scelta assoluta dai Vikings. Fece il suo debutto nella National Football League contro i Tampa Bay Buccaneers e segn\u00f2 il suo primo touchdown contro gli Arizona Cardinals. La sua prima partita da titolare la disput\u00f2 il 22 dicembre 2009 contro i New York Giants, correndo per 76 yard e segnando 2 touchdown su 25 possessi, oltre a ricevere 3 passaggi per complessive 13 yard. Il 3 gennaio 2010, Jason corse 25 volte per un primato in carriera di 147 yard oltre a 3 ricezioni per 21 yard nella vittoria sui Tampa Bay Buccaneers, contribuendo alla prima stagione consecutiva con un record vincente per i Falcons in 44 anni di storia. Snelling rifirm\u00f2 con Atlanta il 15 aprile 2010. La sua stagione 2009 termin\u00f2 con 613 yard corse su 142 tentativi e un primato in carriera di 4 touchdown segnati su corsa, cui se ne aggiunse un altro segnato su ricezione.\nNelle due stagioni successive, Snelling gioc\u00f2 29 partite non partendo per\u00f2 mai come titolare e segnando 2 touchdown nel 2010.\nVittorie e premi.\nNessuno"}
{"id": "4223206", "revid": "767487", "url": "https://it.wikipedia.org/wiki?curid=4223206", "title": "The Punk Rock Movie", "text": "The Punk Rock Movie (conosciuto anche come The Punk Rock Movie from England) \u00e8 un film documentario del 1978 sulla scena punk rock britannica assemblato da filmini in Super 8 girati da Don Letts, il disc jockey del club \"The Roxy\" di Londra durante gli anni di punta del movimento punk del '77.\nTrama.\nUna sguardo ravvicinato davanti e dietro le scene della scena punk rock londinese del 1977-78, nel momento massimo della sua diffusione. Sono incluse nel documentario esibizioni di Sex Pistols, Clash, Siouxsie and the Banshees, Eater, ed altri gruppi punk dell'epoca.\nProduzione.\nIl disc jokey del \"Roxy Club\" Don Letts ricevette in regalo una cinepresa Super 8 dall'editrice di riviste di moda Caroline Baker. Quando Letts inizi\u00f2 a filmare i concerti al \"The Roxy\", si diffuse presto la voce che stesse girando un film, e cos\u00ec Letts continu\u00f2 a filmare tutto quello che succedeva per tre mesi di fila. Dovette anche vendere dei suoi oggetti personali per poter continuare a girare.\nUna version preliminare di sessanta minuti di durata, venne proiettata nell'autunno del 1977 all'Institute of Contemporary Arts di Londra. L'evento fece guadagnare al film un articolo intero e la copertina della rivista \"Time Out\".\nIl film contiene riprese dal vivo di esibizioni di The Clash, Sex Pistols, Wayne County &amp; the Electric Chairs, Generation X, Slaughter and the Dogs, The Slits, Siouxsie and the Banshees, Eater, Subway Sect, X-Ray Spex, Alternative TV e Johnny Thunders &amp; The Heartbreakers. Inoltre sono presenti anche immagini fuori scena di alcune band, come i Generation X, le Slits e i Siouxsie and the Banshees.\nTutte le esibizioni furono girate al \"Roxy\", tranne quella dei Sex Pistols, che proviene invece da un concerto tenutosi al cinema \"The Screen On The Green\" di Londra il 3 aprile 1977. Il concerto \u00e8 il primo con Sid Vicious in formazione al posto di Glen Matlock.\nDistribuzione.\nIl film venne proiettato per breve tempo nelle sale cinematografiche nel 1978, ed ebbe una distribuzione generalmente limitata anche in formato VHS. Nel 1992 venne pubblicato in videocassetta dalla Studio K7. Versioni del film in DVD sono state pubblicate tra il 2006 e il 2008, sebbene soggette a critiche per la qualit\u00e0 scadente di immagini e sonoro. Inoltre, sono stati espressi dubbi circa il fatto che la versione in DVD abbia nella colonna sonora del materiale sovrainciso in post-produzione, al posto delle esibizioni live originali."}
{"id": "4223207", "revid": "88740", "url": "https://it.wikipedia.org/wiki?curid=4223207", "title": "Lago Chasan", "text": "Il lago Chasan (in russo: \u043e\u0437\u0435\u0440\u043e \u0425\u0430\u0441\u0430\u043d) \u00e8 un piccolo lago nel distretto di Khasansky, nel Territorio del Litorale nell'estremo sud-est della Russia, al confine con la Corea del Nord, 130\u00a0km a sud-ovest di Vladivostok. Ha una superficie di 2,23\u00a0km2. Dal lago si origina il fiume Tanbogatyi.\nIl lago, descritto come \"lo stretto angolo in cui i territori di Corea, Manciuria, e la Russia si incontrano\", fu luogo della battaglia del Lago Chasan nell'estate del 1938."}
{"id": "4223209", "revid": "22475", "url": "https://it.wikipedia.org/wiki?curid=4223209", "title": "Murina harrisoni", "text": "Murina harrisoni () \u00e8 un pipistrello della famiglia dei Vespertilionidi diffuso in Indocina.\nDescrizione.\nDimensioni.\nPipistrello di piccole dimensioni, con la lunghezza della testa e del corpo tra 38,9 e 51,1\u00a0mm, la lunghezza dell'avambraccio tra 34 e 40,1\u00a0mm, la lunghezza della coda tra 35,8 e 45,5\u00a0mm, la lunghezza del piede tra 7,4 e 10,2\u00a0mm, la lunghezza delle orecchie tra 13,5 e 18,8\u00a0mm e un peso fino a 10,5\u00a0g.\nAspetto.\nIl colore del dorso \u00e8 bruno-rossastro, mentre le parti ventrali, compresa la gola sono interamente bianche. Il muso \u00e8 stretto, allungato, con le narici protuberanti e tubulari. Gli occhi sono molto piccoli. Le orecchie sono arrotondate e ben separate tra loro, il trago \u00e8 lungo, sottile e leggermente rivolto all'indietro. Le membrane alari sono attaccate posteriormente alla base del primo dito del piede. La punta della lunga coda si estende leggermente oltre l'ampio uropatagio, il quale \u00e8 dorsalmente ricoperto di peli bruno-rossastri. Il cariotipo \u00e8 2n=44 FN=50.\nEcolocazione.\nEmette ultrasuoni sotto forma di impulsi di breve durata a frequenza modulata iniziale di 145-150\u00a0kHz e finale di 49-50\u00a0kHz.\nDistribuzione e habitat.\nQuesta specie \u00e8 diffusa nel Myanmar orientale, Thailandia e Laos settentrionali, Vietnam, Cambogia meridionale ed orientale e sull'isola di Hainan.\nVive nelle foreste semi-sempreverdi a galleria e in quelle pluviali dell'isola di Hainan fino a 550 metri di altitudine. Si trova vicino ai corsi d'acqua.\nStato di conservazione.\nLa IUCN Red List, considerato che questa specie \u00e8 stata scoperta solo recentemente e ci sono poche informazioni circa il suo areale e lo stato della popolazione, classifica \"M.harrisoni\" come specie con dati insufficienti (DD)."}
{"id": "4223213", "revid": "115736493", "url": "https://it.wikipedia.org/wiki?curid=4223213", "title": "Passo di Tascus\u00ec", "text": " \nIl passo di Tascus\u00ec (\"Arcu de Tascus\u00ec\" o \"Arcu'e Tascus\u00ec\" in sardo, 1245 m s.l.m.) \u00e8 il secondo pi\u00f9 alto valico automobilistico della Sardegna dopo il passo di Correboi, appena un metro pi\u00f9 alto.\nSituato nel massiccio del Gennargentu in provincia di Nuoro si trova nel comune di Desulo lungo la strada provinciale 7 che conduce a Fonni e separa la Barbagia di Belv\u00ec da quella di Ollolai. Al valico incrocia anche la strada Cossatzu-Tascus\u00ec, che da Aritzo prosegue per Tonara, e quella che conduce agli impianti in localit\u00e0 S'Arena del comprensorio sciistico Bruncu Spina.\nOltre che per i tradizionali usi di pascolo e transumanza, il valico \u00e8 oggi meta soprattutto di mototuristi e cicloturisti. Sono presenti diverse attivit\u00e0 commerciali, la chiesa della Madonna della Neve, edificata nel 1920 insieme ai soldati della Brigata Sassari in ricordo degli ambulanti desulesi morti nell'inverno del 1913, e poco distante il nuraghe Ura 'e Sole o Bruncu, che \u00e8 il pi\u00f9 alto dell'isola a circa 1300 m s.l.m.\nIl 22 gennaio 1984 sul passo \u00e8 stato inaugurato il monumento a Sa Balent\u00eca dell'artista Gianni Argiolas, raffigurante il cavallo che permise a due dei cinque mercanti di desulesi di sopravvivere alla tempesta di neve, rappresentando la \"balentia\" come lotta per la vita."}
{"id": "4223215", "revid": "725642", "url": "https://it.wikipedia.org/wiki?curid=4223215", "title": "K 43", "text": ""}
{"id": "4223216", "revid": "725642", "url": "https://it.wikipedia.org/wiki?curid=4223216", "title": "K 48", "text": ""}
{"id": "4223218", "revid": "92723", "url": "https://it.wikipedia.org/wiki?curid=4223218", "title": "Ryder Cup 2012", "text": "La 39\u00aa edizione della Ryder Cup si \u00e8 svolta al Medinah Country Club, nei pressi di Chicago, in America, dal 28 al 30 settembre 2012. \u00c8 stata la prima volta che questo torneo si \u00e8 svolto nello stato dell'Illinois.\nL'Europa si \u00e8 presentata alla competizione come detentrice della coppa, vinta nell'edizione del 2010 in Galles. I capitani delle due squadre erano Davis Love III per gli Stati Uniti d'America e Jos\u00e9 Mar\u00eda Olaz\u00e1bal per l'Europa.\nLe prime due giornate di competizione si sono concluse con un netto predominio della squadra americana, in vantaggio per 10-6, a cui servivano solo 4\u00bd punti per vincere. La squadra europea avrebbe dovuto invece aggiudicarsi almeno 8 singoli su 12 per pareggiare e quindi mantenere la coppa.\nDurante l'ultima giornata di gara, l'Europa ha realizzato forse la pi\u00f9 grande rimonta nella storia della Ryder Cup, vincendo 8 singoli e pareggiandone 1. Il putt di Martin Kaymer alla 18\u00aa buca ha garantito il pareggio dell'Europa portandosi sul 14-13, con un solo match da finire. Il pareggio finale tra Tiger Woods e Francesco Molinari, ha consentito alla squadra europea di vincere (e non pareggiare) la competizione, con il risultato finale di 14\u00bd\u201313\u00bd.\nL'edizione 2012 della Ryder Cup, grazie all'intensit\u00e0 della rimonta europea, \u00e8 stata rinominata dai media \"The Miracle of Medinah\", ovvero \"Il Miracolo di Medinah\".\nFormato.\nLa Ryder Cup \u00e8 un torneo match play, in cui ogni singolo incontro vale un punto. Il formato dell'edizione 2012 era il seguente:\nOgni incontro si disputa su un massimo di 18 buche. La vittoria di ogni incontro assegna un punto, nel caso di parit\u00e0 del match si assegna \u00bd punto a ciascuno, per un totale di 28 punti disponibili. 14\u00bd punti sono necessari per vincere, ma 14 punti (ovvero un pareggio) sono sufficienti alla squadra che difende per mantenere la coppa.\nRisultati.\nVenerd\u00ec (sessione del pomeriggio) fourballs.\nIl 3\u00b0 Match (D.Johnson/Kuchar v. Rose/Kaymer) \u00e8 iniziato dopo il 4\u00b0 match (Woods/Stricker v. Westwood/Colsearts). La Tabella segue l'ordine di partenza.\nSabato (sessione del pomeriggio).\nIl 1\u00b0 Match (D.Johnson/Kuchar v. Colsaerts/Lawrie) \u00e8 iniziato dopo il 2\u00b0 match (Watson/Simpson v. Rose/Molinari). La Tabella segue l'ordine di partenza."}
{"id": "4223222", "revid": "767487", "url": "https://it.wikipedia.org/wiki?curid=4223222", "title": "Patrik Hansson", "text": "Carriera.\nGiocatore.\nClub.\nHansson cominci\u00f2 la carriera con la maglia dello \u00d6ster, per poi passare ai norvegesi del Brann. Esord\u00ec nell'Eliteserien il 3 maggio 1982, nel pareggio a reti inviolate contro il Lillestr\u00f8m. Il 16 maggio arriv\u00f2 la prima rete, nel 3-1 inflitto al Viking. Nel 1993, pass\u00f2 in prestito al Sogndal. Nel 1994 gioc\u00f2, non la stessa formula, allo Jonsereds. Torn\u00f2 poi al Brann, ma fu costretto a ritirarsi dall'attivit\u00e0 agonistica nel 1996, a causa di alcuni problemi al ginocchio.\nNazionale.\nConta 10 presenze per la .\nAllenatore.\nIl 23 novembre, il Fana ha reso noto d'aver ingaggiato Hansson come nuovo allenatore, in vista del campionato 2017.\nIn vista della Toppserien 2019, Hansson \u00e8 stato nominato allenatore del Sandviken. Il 22 luglio 2020, le parti hanno rescisso consensualmente l'accordo che le legava."}
{"id": "4223224", "revid": "1543377", "url": "https://it.wikipedia.org/wiki?curid=4223224", "title": "Francesco Burdin", "text": " \nBiografia.\nNato a Trieste da genitori originari di Cormons, studi\u00f2 a Trieste, Torino e poi a Roma, dove consegu\u00ec la laurea in Lettere. Nel 1938 debutt\u00f2 con un racconto; nel 1941 spos\u00f2 Nadeya Sonnino. Partecip\u00f2 alla Seconda guerra mondiale come guardia di frontiera: dopo l'armistizio di Cassibile torn\u00f2 a Roma. Collabor\u00f2 poi con la RAI in varie vesti, sia a livello locale che nazionale; nel 1964 usc\u00ec il suo primo romanzo, intitolato \"Caduta in Piazza del Popolo\". Nel 1971 vinse il Premio Nazionale Letterario Pisa; nel 1972 il Premio Teramo per un racconto inedito; nel 1985 il Premio Flaiano per la narrativa; nel 1988 il Premio Pozzale Luigi Russo per la narrativa."}
{"id": "4223231", "revid": "1583710", "url": "https://it.wikipedia.org/wiki?curid=4223231", "title": "Nunsploitation", "text": "Il nunsploitation \u00e8 un sotto filone dei film d'exploitation, opere cinematografiche di basso profilo artistico che ricorrono spesso al sensazionale ed al contenuto erotico per attirare il pubblico con fini economici, ambientato in conventi e monasteri femminili.\n\"Nunsploitation\", intraducibile, \u00e8 una parola macedonia composta dai termini inglesi \"nuns\", suore, ed \"exploitation\", sfruttamento. In Italia, ci si riferisce a questo genere cinematografico parlando di \"cinema conventuale\" o \"tonaca movie\".\nTale genere ha avuto la massima diffusione lungo gli anni settanta del XX secolo.\nCaratteristiche.\nLe trame di questi film non si discostano eccessivamente l'una dall'altra, presentando dei \"topoi\" ben definiti: ambientate in un convento, preferibilmente in epoca medioevale o rinascimentale, hanno per protagoniste delle novizie che, spinte a prendere il velo contro la loro volont\u00e0, vengono seviziate da suore badesse o compagne divenute sadiche e perverse per l'isolamento coatto o per motivi diversi come, ad esempio, la perdita di un amore o il desiderio di maternit\u00e0. Non manca l'intervento di agenti esterni, quasi sempre maschili, che possono assumere la forma del prete confessore, del diavolo, talvolta rappresentato sotto forma di libertino dai baffi a punta, o della Santa Inquisizione. Quest'ultima, in particolare con la sua pittoresca fama di torturatrice, forniva agli sceneggiatori il pretesto per mostrare le nudit\u00e0 di giovani donne, promesse nelle locandine dei cinema."}
{"id": "4223235", "revid": "506294", "url": "https://it.wikipedia.org/wiki?curid=4223235", "title": "Shiva Purana", "text": ""}
{"id": "4223236", "revid": "506294", "url": "https://it.wikipedia.org/wiki?curid=4223236", "title": "Sivapurana", "text": ""}
{"id": "4223245", "revid": "131358", "url": "https://it.wikipedia.org/wiki?curid=4223245", "title": "AFC Youth Championship", "text": ""}
{"id": "4223246", "revid": "287204", "url": "https://it.wikipedia.org/wiki?curid=4223246", "title": "Nicola Pesaresi", "text": "Carriera.\nLa carriera di Nicola Pesaresi inizia nel 2004 giocando nella squadra giovanile dell'Associazione Sportiva Volley Lube di Macerata; nel 2006 passa quindi nella formazione che disputa il campionato di Serie D: con la squadra marchigiana resta legato fino al termine della stagione 2008-09 dopo aver disputato vari campionato tra Serie B2 e Serie B1.\nNella stagione 2009-10 entra a far parte della squadra federale del Club Italia, in Serie B1, con la quale nella stagione successiva fa l'esordio nella pallavolo professionistica, disputando il campionato di Serie A2.\nNella stagione 2011-12 passa al Volley Segrate 1978, sempre in serie cadetta, mentre nella stagione successiva viene ingaggiato dal BluVolley Verona, in Serie A1, dove resta per quattro annate, aggiudicandosi la Challenge Cup 2015-16; nel 2013 fa il suo esordio in nazionale, con la quale vince la medaglia d'oro ai XVII Giochi del Mediterraneo.\nPer il campionato 2016-17 torna nuovamente all'Associazione Sportiva Volley Lube, con cui vince nella stessa annata la Coppa Italia e scudetto, mentre per la stagione 2017-18 si accasa al BluVolley Verona e in quella 2018-19 al , sempre in Serie A1, con cui vince la Challenge Cup 2020-21."}
{"id": "4223247", "revid": "921573", "url": "https://it.wikipedia.org/wiki?curid=4223247", "title": "Patricia Rivadeneira", "text": "Vive e lavora tra Italia e Cile. Considerata musa dell'avanguardia artistica in Cile. Ha lavorato nel cinema, teatro e televisione dal 1986. \u00c8 stata nominata Addetto Culturale del Cile in Italia dal Presidente Ricardo Lagos, incarico svolto tra il 2001 ed il 2006.\nTra il 2007 e il 2011 ha ricoperto l'incarico di Segretario Culturale dell'Istituto Italo-Latinoamericano (IILA).\nNel 2012 riprende la sua carriera di attrice, lavorando in Italia e Cile.\nBiografia.\n\u00c8 la maggiore fra tre sorelle, figlie di Francisco Javier Rivadeneira e Carmen Mar\u00eda Ruiz-Tagle. Si \u00e8 formata dalle Ursulinas e nel Colegio Sagrado Coraz\u00f3n. Appena finito il percorso scolastico prende coscienza del fatto di vivere sotto un regime dittatoriale, iniziando un cammino di ricerca della verit\u00e0 politica e filosofica che la separa dal suo contesto e che segner\u00e0 tutta la sua carriera.\nDecide di studiare Teatro, tanto per vocazione quanto per la necessit\u00e0 di esprimersi pubblicamente in un'epoca di repressione. Inizia la sua carriera professionale ai 20 anni con due ruoli da protagonista: viene invitata dalla compagnia cilena Teatro-Circo diretta da Andr\u00e9s del Bosque per interpretare Alice in \"Play Strindberg\" di Durrenmat e Canal 13 le offre il ruolo di Soledad Barca nella telenovela \"Secreto de Familia\".\nConosce il pittore Carlos Garc\u00eda, padre del suo unico figlio Adriano. In quel periodo fonda il gruppo multimedia Cleopatras, composto da giovani attrici, musicisti e artisti visivi. Il gruppo era composto da Tah\u00eda G\u00f3mez, Cecilia Aguayo e Jacqueline Fresard e parteciparono nelle sue diverse tappe musicisti ed artisti come Archi Frugone, Javiera Parra, Mar\u00eda Jos\u00e9 Levine, Jorge Gonz\u00e1lez, Enzo Blondel.\nHa lavorato e sviluppato il teatro sperimentale in Cile assieme al regista e coreografo Vicente Ruiz, che fa una proposta estrema di teatro performance sorprendendo un pubblico addormentato dal coprifuoco e dalla paura.\nHa fatto parte della cosiddetta Resistencia cultural che negli anni ottanta si oppose alla censura del regime militare di Augusto Pinochet, aprendo nuovi spazi di libert\u00e0, denunciando la repressione culturale e dando il via all'esplosione dell'avanguardia artistica degli anni ottanta e '90, in un contesto emarginato ed isolato dai mezzi di comunicazione ma con una grande partecipazione del pubblico.\nLa sua performance pi\u00f9 emblematica \u00e8 quella del Museo de Bellas Artes di Santiago (1992), nella quale appare crocifissa e avvolta nella bandiera nazionale per protestare contro la discriminazione delle minoranze etniche e sessuali in Cile e che apr\u00ec un dibattito etico in tutto il paese.\nNel 1993 passa a far parte della compagnia El Buf\u00f3n Negro diretta da Alejandro Goic. Il gruppo lavora unito per quasi un decennio diventando un punto di riferimento nel teatro contemporaneo cileno.\nParallelamente a suo mestiere di attrice lavora nell'ambito della gestione culturale sviluppando progetti di grande impatto pubblico convocando artisti di diversi discipline. Memorabile fu la Retrospettiva 10 Anni di Arte giovane: conferenze, mostre, seminari, concerti, spettacoli, con la partecipazione de pi\u00f9 grandi artisti e creatori del Cile come Bororo, Samy Benmayor, Pablo Dom\u00ednguez, Andr\u00e9s P\u00e9rez, Marco Antonio De la Parra, Alejandro Jodorowsky, Gonzalo Justiniano, Gonzalo Contreras, Carlos Cabezas, Benjam\u00edn Galemiri, Ram\u00f3n Griffero nel Centro Culturale di Spagna di Santiago (1995).\nSi unisce alla campagna presidenziale di Ricardo Lagos, formando un comitato per stabilire le basi del Consejo Nacional de la Cultura y las Artes, nel quale parteciparono distinte personalit\u00e0 del mondo culturale. Partecipa allo sviluppo di programmi per la giovent\u00f9, politiche di televisione pubblica e nel coordinamento del mondo artistico e delle industrie culturali.\nNel 2000 viene nominata Addetto Culturale del Cile in Italia, paese nel quale si trasferisce col figlio. Inizia una nuova fase professionale lasciando da parte la sua carriera di attrice, si dedica al compito di ambasciatrice culturale, realizzando alcuni emblematici programmi come il primo Padiglione del Cile nella 49\u00aa Bienal de Venecia (2001) con l'opera About Cage, di Juan Downey \u2013 Menzione d'Onore dalla Giuria, la partecipazione del Cile come ospite d'onore nel' II Festival de Fotografia di Roma nel Mercato Traiano, la mostra Artisti Emergenti Italia-Cile, la riedizione del cinquantenario de I Versi del Capitano di Pablo Neruda e la direzione artistica delle celebrazioni del Centenario della nascita di Pablo Neruda in tutta Italia durante 2004.\nNel 2006 si sposa con l'artista designer romano Andrea Orsini e tra maggio 2007 e giugno 2011 svolge l'incarico di Segretario Culturale dell'IILA, promuovendo iniziative per valorizzare l'ampio e ricco patrimonio culturale latinoamericano. Durante la sua gestione si avviano diversi programmi a lunga scadenza come il Premio IlLA FotoGrafia in collaborazione con Festival di Fotografia di Roma, la collana di narrativa breve Narram\u00e9rica, la rassegna Am\u00e9rica Latina Tierra de Libros, in collaborazione con Pi\u00f9 libri, pi\u00f9 liberi.\nNel 2012 riprende la sua carriera di attrice iniziano un nuovo periodo di ricerca e realizzazione artistica. A Roma debutta con lo spettacolo \"La Narratrice di Film\" che attualmente \u00e8 in tourn\u00e9e in Italia.\nTeatro.\nHa partecipato in diversi Festival di Teatro Internazionali in Costa Rica, Spagna, Colombia, Nicaragua, Brasile e Stati Uniti d'America."}
{"id": "4223252", "revid": "1305772", "url": "https://it.wikipedia.org/wiki?curid=4223252", "title": "Troms\u00f8 Idrettslag 1992", "text": "Questa pagina raccoglie i dati riguardanti il Troms\u00f8 Idrettslag nelle competizioni ufficiali della stagione 1992.\nStagione.\nIl Troms\u00f8 chiuse il campionato all'ottavo posto finale. L'avventura in Coppa di Norvegia termin\u00f2 invece ai quarti di finale, con l'eliminazione per mano del Lillestr\u00f8m. Il calciatore pi\u00f9 utilizzato in campionato fu Tor Andre Grenersen, con 22 presenze (non salt\u00f2 neppure un incontro). I migliori marcatori furono Bj\u00f8rn Johansen e Sigurd Rushfeldt, con 4 reti ciascuno."}
{"id": "4223254", "revid": "659685", "url": "https://it.wikipedia.org/wiki?curid=4223254", "title": "Steve King", "text": "Biografia.\nNato e cresciuto nella Contea di Buena Vista, King divenne un imprenditore edile e svolse questa professione finch\u00e9 nel 1996 si candid\u00f2 per un seggio nella legislatura statale dell'Iowa come membro del Partito Repubblicano. Dopo aver servito sei anni al \"Senato di stato dell'Iowa\" King si candid\u00f2 alla Camera dei Rappresentanti e venne eletto.\nNelle successive tornate elettorali King venne sempre rieletto senza grossi problemi; nel 2012 il suo distretto congressuale venne ridefinito ma King chiese comunque un altro mandato e nelle elezioni di novembre sconfisse la democratica Christie Vilsack, moglie del Segretario dell'Agricoltura Tom Vilsack. Finito nelle polemiche a causa di commenti razzisti e nazionalisti, nel 2020 perse le primarie repubblicane contro Randy Feenstra e lasci\u00f2 cos\u00ec il Congresso dopo diciotto anni di permanenza. \nKing \u00e8 considerato un repubblicano molto conservatore, soprattutto in materia sociale.\n\u00c8 sposato ed ha tre figli."}
{"id": "4223255", "revid": "122472774", "url": "https://it.wikipedia.org/wiki?curid=4223255", "title": "Ernesto Leopoldo di Leiningen", "text": "Biografia.\nInfanzia.\nEra il figlio maggiore di Carlo, III Principe di Leiningen e della Contessa Maria Klebelsberg. Suo padre era il fratellastro per parte di madre della Regina Vittoria del Regno Unito. \nLa carriera militare.\nErnesto Leopoldo si arruol\u00f2 nella marina reale britannica nel 1849. Eredit\u00f2 il titolo di Principe di Leiningen alla morte di suo padre il 13 novembre 1856. Promosso capitano di vascello nel 1860, comand\u00f2 la HMS \"Magicienne\" e poi la HMY \"Victoria and Albert\". Fu nominato vice-ammiraglio nel 1885,fu promosso ad ammiraglio nel 1887 e si ritir\u00f2 dalla Marina nel 1895.\nFu fatto Cavaliere di Gran Croce dell'Ordine della Casata ernestina di Sassonia nel 1855, e Cavaliere dell'Ordine della fedelt\u00e0 e Cavaliere di Gran Croce dell'Ordine del Leone di Z\u00e4hringen nel 1858. Fu nominato Cavaliere Commendatore della divisione civile dell'Ordine del Bagno nel 1863, Cavaliere di Gran Croce nel 1866 e Cavaliere di Gran Croce onorario della divisione militare nel 1887, emendato all'ulteriore Cavaliere di Gran Croce in quello stesso anno.\nMatrimonio e figli.\nL'11 settembre 1858 a Karlsruhe spos\u00f2 S.A.G la Principessa Maria di Baden (1834\u20131899), seconda figlia femmina e settima dei figli di Leopoldo I, Granduca di Baden e Sofia di Svezia. Ebbero due figli:"}
{"id": "4223256", "revid": "174925", "url": "https://it.wikipedia.org/wiki?curid=4223256", "title": "Dev\u012bbh\u0101gavata Pur\u0101\u1e47a", "text": "Il Dev\u012bbh\u0101gavata Pur\u0101\u1e47a (devanagari \u0926\u0947\u0935\u0940 \u092d\u093e\u0917\u0935\u0924\u092a\u0941\u0930\u093e\u0923; adattato in Devi Bhagavada Purana), noto anche come \u015ar\u012bmad Dev\u012bbh\u0101gavatam, \u00e8 uno dei principali testi cui fanno riferimento le tradizioni \"\u015bakta\", cio\u00e8 quelle correnti devozionali dell'induismo che considerano la Dea, Devi, quale Essere Supremo.\nGeneralit\u00e0.\nClassificato come \"Upapur\u0101\u1e47a\", cio\u00e8 un \"Pur\u0101\u1e47a\" minore, il testo, scritto in lingua bengalese e risalente a un'epoca compresa fra il VI e il XIV sec. e.v., \u00e8 diviso in 12 sezioni e 318 capitoli, per complessivi 18000 versi. L'opera prende inizio con la descrizione della creazione dell'universo a opera della Dea, che si manifesta come triplice energia, ovvero secondo tre personificazioni della \"shakti\"."}
{"id": "4223258", "revid": "287204", "url": "https://it.wikipedia.org/wiki?curid=4223258", "title": "Karla (film)", "text": ""}
{"id": "4223259", "revid": "834", "url": "https://it.wikipedia.org/wiki?curid=4223259", "title": "Joe Sarno", "text": ""}
{"id": "4223263", "revid": "767487", "url": "https://it.wikipedia.org/wiki?curid=4223263", "title": "Nils Solstad", "text": "Carriera.\nClub.\nSolstad cominci\u00f2 la carriera con la maglia del Fl\u00f8ya, per poi passare al Troms\u00f8. Contribu\u00ec alla promozione del campionato 1985, debuttando cos\u00ec nella massima divisione norvegese in data 14 agosto 1986, quando fu titolare nella sconfitta casalinga per 0-1 contro il Bryne. Fece parte della squadra che vinse la Coppa di Norvegia 1986. Rimase in forza al Troms\u00f8 fino al 1993. Successivamente, milit\u00f2 nelle file del Porsanger."}
{"id": "4223264", "revid": "506294", "url": "https://it.wikipedia.org/wiki?curid=4223264", "title": "Devi-Bhagavata Purana", "text": ""}
{"id": "4223266", "revid": "506294", "url": "https://it.wikipedia.org/wiki?curid=4223266", "title": "Devi Bhagavada Purana", "text": ""}
{"id": "4223267", "revid": "506294", "url": "https://it.wikipedia.org/wiki?curid=4223267", "title": "\u015ar\u012bmad Dev\u012bbh\u0101gavatam", "text": ""}
{"id": "4223268", "revid": "506294", "url": "https://it.wikipedia.org/wiki?curid=4223268", "title": "Shrimad Devibhagavatam", "text": ""}
{"id": "4223275", "revid": "110157", "url": "https://it.wikipedia.org/wiki?curid=4223275", "title": "Nava\u0161ino", "text": "Nava\u0161ino () \u00e8 una cittadina della Russia europea centro-orientale, nell'oblast' di Ni\u017enij Novgorod, capoluogo del \"rajon\" Nava\u0161inskij).\nSorge sul fiume Oka, e dista circa 150 km da Ni\u017enij Novgorod. Fondata nel luogo dove sorgeva il villaggio di Lipnia, ha ricevuto lo status di citt\u00e0 nel 1957."}
{"id": "4223278", "revid": "834", "url": "https://it.wikipedia.org/wiki?curid=4223278", "title": "Discografia dei Jesus Lizard", "text": "La discografia dei Jesus Lizard \u00e8 composta da 6 album in studio, 2 live, 3 EP, e 2 raccolte. "}
{"id": "4223283", "revid": "287204", "url": "https://it.wikipedia.org/wiki?curid=4223283", "title": "Helsingin Kisa-Toverit", "text": "Il Helsingin Kisa-Toverit \u00e8 una societ\u00e0 cestistica avente sede a Helsinki, in Finlandia. Fondata nel 1929, gioca nel campionato finlandese."}
{"id": "4223285", "revid": "4711", "url": "https://it.wikipedia.org/wiki?curid=4223285", "title": "Kisa-Toverit Helsinki", "text": ""}
{"id": "4223288", "revid": "1543377", "url": "https://it.wikipedia.org/wiki?curid=4223288", "title": "Corazzata a casamatta", "text": "La corazzata a casamatta \u00e8 un tipo di nave corazzata, utilizzata soprattutto durante la guerra civile americana. \nRispetto alla nave corazzata tradizionale, la corazzata a casamatta non ha i suoi cannoni posti sul ponte di una batteria, ma presenta invece una struttura a casamatta (spesso inclinata) sul ponte principale. Dato che i cannoni sono montati sulla parte superiore della nave e quindi devono sparare attraverso dei portelli fissi, la corazzata a casamatta \u00e8 vista come una nave intermedia tra le fregate tradizionali e le navi da guerra moderna.\nNel suo aspetto generale, una corazzata a casamatta consisteva in un taglio basso con una piccola opera morta, sul quale veniva costruita una struttura a casamatta blindata. Questo casamatta ospitava da 2 a 15 cannoni, la maggior parte dei quali in posizioni murata come nelle classiche navi da guerra. La pesante corazzatura della casamatta (le corazzate a casamatta della Confederazione arrivarono ad utilizzare corazzature a tre strati d'acciaio) era fissata a grossi supporti di legno ed era inclinata in modo da deviare i colpi diretti (un'inclinazione a 35 gradi divenne rapidamente lo standard). L'armatura venne applicata anche alla parte dello scafo al di sopra della linea di galleggiamento. La casamatta era spesso a forma di scatola, con forme ad ottagono che apparvero nelle ultime fasi della guerra. Dalla cima della casamatta sporgeva una vedetta blindata che serviva da torretta di navigazione, e una o due ciminiere. \nMentre la nave corazzata tradizionale aveva l'armamento disposto in bordata dietro fiancate corazzate verticali, in questo caso si avevano fiancate inclinate e armamento anche in caccia e in ritirata. Quelli tradizionali avevano al massimo due cannoni montati su affusti girevoli sopra il ponte di batteria e non protetti da blindatura.\nLa corazzata a casamatta era azionata a vapore, sia per mezzo di eliche o da ruote a pale, non ha bisogno di vele o alberi, anche se a volte, quando non era in combattimento, temporaneamente furono aggiunte puleggia-alberi, aste di bandiere, gruette, e tendalini. All'interno della casamatta, i cannoni furono alloggiati su di un ponte continuo. Diversamente dai monitori, i cannoni dovevano sparare attraverso portelli fissi e pertanto la mira era possibile spostando il cannone rispetto al boccaporto. Ci\u00f2 era laborioso e spesso erano necessari fino a 20 uomini per caricare, mirare, far fuoco e pulire un cannone; anche con questa mano d'opera, il tasso di fuoco non superava un colpo ogni cinque minuti.\nAnche se l'Unione utilizz\u00f2 con successo una flotta di corazzate a casamatta nella campagna del Mississippi, la corazzata a casamatta fu principalmente associata alla Confederazione. \nCi\u00f2 fu dovuto in parte alla Battaglia di Hampton Roads, in cui l'Unione con il monitore USS \"Monitor\" e la corazzata a casamatta confederata CSS \"Virginia\" duellarono, dando origine alla nozione popolare che \"Il Nord aveva la \"Monitor\" mentre il Sud aveva la (casamatta) \"Corazzata\"\". In effetti, la Confederazione concentr\u00f2 i propri sforzi sulle corazzate a casamatta come mezzo per forzare i blocchi dell'Unione contro i loro porti, ma questa fu una scelta dettata dalla tecnologia e dai materiali disponibili, piuttosto che dalla fiducia nelle possibilit\u00e0 di questo tipo."}
{"id": "4223291", "revid": "664113", "url": "https://it.wikipedia.org/wiki?curid=4223291", "title": "Pauline Koch", "text": ""}
{"id": "4223295", "revid": "698791", "url": "https://it.wikipedia.org/wiki?curid=4223295", "title": "Rosario Pio Cattafi", "text": "L'avvocato Rosario Pio Cattafi \u00e8 stato accusato di omicidio ed estorsioni, intestazione fittizia di beni, associazione mafiosa, assieme all'imprenditore Giovanni Bontempo, 35 anni, il boss Tindaro Calabrese, 39 anni, Antonino Calderone, 37 anni, Salvatore Campanino, 48 anni, Agostino Campisi, 51 anni, il funzionario di banca Sergio D'Argerio, 52 anni, il boss Carmelo Giamb\u00f2, 41 anni, il boss Giuseppe Isgr\u00f2, 47 anni, Giusi Lina Perdichizzi, 37 anni, il boss Giovanni Rao, 51 anni, Roberto Ravid\u00e0, 57 anni, Giuseppe Ruggeri, 47 anni, Carmelo Trifir\u00f2, 40 anni e Giuseppe Triolo, 36 anni. A Calabrese, Trifir\u00f2, Campisi, Giamb\u00f2 e Isgr\u00f2 il provvedimento \u00e8 stato notificato in carcere.\nStoria.\nNei primi anni settanta, Rosario Pio Cattafi, a 18 anni, era studente di giurisprudenza e militante della destra radicale, partecipando ad azioni squadriste, pestaggi di giovani di sinistra, risse aggravate e danneggiamenti all'interno dell'Ateneo di Messina. Conosceva gi\u00e0 gli affiliati alle 'ndrine calabresi, le prime \u201cfamiglie\u201d del messinese, i circoli reazionari esoterici e i doppi e tripli agenti segreti delle cellule militari e paramilitari filo-atlantiche.\nFu denunciato per la prima volta il 7 dicembre 1971, all'et\u00e0 di 19 anni, per l'aggressione a cinque studenti della Facolt\u00e0 di lettere, e condannato ad otto mesi di reclusione (pena sospesa), insieme ad alcuni camerati barcellonesi di Ordine nuovo, ai calabresi Pasquale Cristiano (vicesindaco di Ferruzzano e presidente del Fuan di Messina, l'organizzazione universitaria del Msi-Dn) e Francesco Prota (dell'ambiente di Avanguardia Nazionale e del Fronte Nazionale di Junio Valerio Borghese), al mistrettese Pietro Rampulla (attualmente detenuto in ergastolo per essere l'artificiere della strage di Capaci).\nIl 21 febbraio 1972, all'et\u00e0 di 20 anni, Rosario Cattafi venne denunciato per un'aggressione ai danni di un giovane universitario.\nNel 1973, all'et\u00e0 di 21 anni, fu occupante abusivo della Casa dello studente, insieme a Basilio Pateras, militante delle organizzazioni neofasciste greche Esesi e Quattro Agosto.\nIl 22 marzo 1973, Cattafi, Pateras, Pietro Rampulla e un'altra trentina di militanti neri invasero con la forza i locali del Magistero.\nIl 27 aprile 1973, Rosario Cattafi fu coinvolto in una sparatoria all'interno della Casa dello studente, in compagnia del Prota nell'alloggio occupato da Pasquale Cristiano, per provare un mitra \u201cStern\u201d contro le suppellettili. Perci\u00f2 sub\u00ec una seconda condanna ad un anno e otto mesi di reclusione per detenzione e porto d'arma illegali.\nIl successivo 3 maggio, durante una perquisizione dell'abitazione di Cattafi fu rinvenuta una pistola calibro 7,65 di fabbricazione spagnola. Arrestato e processato per direttissima, ricevette un'ammenda di 200.000 lire.\nIl 27 febbraio 1976, il Senato accademico decise di sospendere gli studenti coinvolti in episodi di squadrismo, compreso Cattafi che impiegher\u00e0 pi\u00f9 di 20 anni per completare gli studi di giurisprudenza.\nRosario Cattafi si spost\u00f2 a Milano e poi in Svizzera. Gli inquirenti pensano che sin dalla seconda met\u00e0 degli anni '70, a 28 anni circa, Cattafi sarebbe stato uno dei capi del clan Santapaola, che operava a Milano e in altre citt\u00e0 del territorio nazionale ed estero, \u201cfinalizzata alla commissione di estorsioni, omicidi, corruzioni, detenzioni di armi da guerra\u201d. Questa organizzazione avrebbe trafficato in stupefacenti, per pagare i quali avrebbe sequestrato, nel gennaio 1975, l'imprenditore Giuseppe Agrati, rilasciato dopo un pagamento di due miliardi e mezzo di lire.\nNel maggio 1984, Cattafi, all'et\u00e0 di 32 anni, fu raggiunto da un mandato di cattura. Cattafi risiedeva in Svizzera e perci\u00f2 sfugg\u00ec all'ordine di arresto del Tribunale di Milano. Dopo qualche giorno la Procura di Bellinzona emise un'ordinanza cautelare nei confronti di Cattafi, per traffico di stupefacenti. Durante le indagini fu trovato un documento sulla mediazione del Cattafi per la vendita di cannoni della \u201cOerlikon Suisse\u201d, all'emiro di Abu Dhabi.\nIl 30 maggio 1984, in carcere nel Cantone Ticino, Cattafi si incontr\u00f2 col giudice Francesco Di Maggio. Da una relazione di servizio, firmata \u201cOliver\u201d, della Sezione Speciale Anticrimine di Torino, si legge che Cattafi era l'intestatario di un conto corrente aperto tra il 1977 e il 1978 presso il Credito Svizzero di Bellinzona, denominato Valentino, che serviva al mantenimento dei latitanti dei clan catanesi.\nGiovanni De Giorgi dice che Cattafi si vantava di appartenere al clan mafioso di Nitto Santapaola, per il quale svolgeva funzioni di consulente e operatore finanziario per le operazioni di riciclaggio e di garante quando l'organizzazione trattava affari con altre organizzazioni o con qualche soggetto esterno.\nIl 18 settembre 1984, le autorit\u00e0 svizzere concessero l'estradizione di Rosario Cattafi con esclusivo riferimento al reato di concorso nel sequestro Agrati. Il 30 aprile 1986, il giudice Di Maggio avanz\u00f2 richiesta di sentenza di proscioglimento per \u201cinsufficienza di prove\u201d.\nFrancesco Di Maggio interrog\u00f2 in carcere Rosario Cattafi per l'omicidio del procuratore capo di Torino, Bruno Caccia, avvenuto il 26 giugno 1983. In proposito Giovanni De Giorgi rifer\u00ec al Cattafi che Enrico Mezzani, sedicente agente del Sisde, che da lui in cambio di notizie avremmo potuto ottenere vantaggi. Inizialmente il Cattafi diede notizie sulle organizzazioni mafiose avversarie; perci\u00f2 indic\u00f2 come autori dell'omicidio del giudice Caccia i Ferlito.\nIl 17 aprile 1984 Enrico Mezzani rivel\u00f2 al giudice Di Maggio di aver appreso da Cattafi che nell'estate del 1983 aveva partecipato ad una riunione, \u201cpresenti tra gli altri Nitto Santapaola ed un parlamentare democristiano\u201d, in cui si era parlato di una fornitura di armi destinate all'esecuzione di un attentato ai danni dell'allora giudice istruttore Giovanni Falcone.\nCattafi, secondo Giovanni De Giorgi, inform\u00f2 Mezzani anche su Angelo Epaminonda, grosso narcotrafficante milanese negli anni 1980. Epaminonda fu il primo a descrivere l'escalation criminale in Lombardia del giovane \"Saro\" Cattafi. A Milano, Cattafi pot\u00e9 contare sulla fiducia dei rappresentanti delle 'ndrine dei Ruga, collegati a Santapaola tramite Paolo Aquilino e, contestualmente, degli esponenti di punta della vecchia e nuova mafia palermitana. Sin dai primi anni 1970, Milano era stata scelta quale base operativa e finanziaria dai boss Gaetano Fidanzati, Alfredo e Giuseppe Bono, Gerlando Alberti senior, Enrico e Antonino Carollo e Stefano Bontate.\nIl 10 ottobre 1993, Rosario Cattafi finisce sotto inchiesta per traffico d'armi. Ha alte protezioni.\nNel dicembre 1997, il falsario Federico Corniglia rivel\u00f2 al pubblico ministero di essere entrato in contatto con numerosi esponenti della mafia siciliana: \u201cConobbi in particolare il capo mafia Stefano Bontate, al quale consegnai due false carte d'identit\u00e0 svizzere\u201d. In quella stessa occasione notai che il Bontate era in compagnia di uno studente di Barcellona, che si chiamava Saro Cattafi. Era un uomo di fiducia del mafioso palermitano, tanto che si occup\u00f2 di gestire in qualche modo, un grosso debito che tale Gianfranco Ginocchi aveva contratto nei confronti di quel capo mafia\u201d. Il Ginocchi, ucciso il 15 dicembre 1978, era un agente di cambio con importanti relazioni con gli istituti di credito svizzeri e aveva compiuto operazioni di riciclaggio per conto dello stesso Bontate.\nIl 23 maggio 1998 Rosario Cattafi venne accusato di far parte di un sistema criminale, in associazione con Licio Gelli, Tot\u00f2 Riina, altri mafiosi, come Nitto Santapaola, i fratelli Giuseppe e Filippo Graviano, boss di Brancaccio, massoni e terroristi di destra come Stefano Delle Chiaie e altri mandanti occulti delle bombe del 1992 e del 1993 a Roma, Milano e Firenze. Un piano di eversione dell'ordine democratico, gettando l'Italia nel caos con morti, bombe e tritolo.\nNel 2005 Rosario Cattafi fu indagato in relazione alle attivit\u00e0 criminali dell'imprenditore Salvatore Siracusano.\nIl 30 marzo 2011 la Guardia di Finanza ha sequestrato la societ\u00e0 Dibeca Sas di Corica Ferdinanda &amp; C., quattro immobili, conti correnti e titoli, quattro auto, una moto di grossa cilindrata, patrimonio della famiglia di Rosario Cattafi, per un valore complessivo di circa 7 milioni di euro. Successivamente il patrimonio venne dissequestrato in quanto di lecita provenienza.\nL'avvocato Rosario Cattafi, nel 2012, sarebbe secondo alcuni collaboratori di giustizia come la persona di collegamento fra Cosa Nostra, la politica, la massoneria segreta e gli ambienti dei servizi segreti, perci\u00f2 Cattafi \u00e8 finito nuovamente agli arresti.\nNell'ottobre del 2021 Cattafi \u00e8 stato condannato a sei anni di reclusione per mafia dalla Corte d'Appello di Reggio Calabria.\nPentimento.\nDurante alcuni interrogatori davanti ai sostituti procuratori dell'antimafia, Cattafi avrebbe fatto cenno a inedite rivelazioni sulla trattativa Stato-mafia."}
{"id": "4223296", "revid": "287204", "url": "https://it.wikipedia.org/wiki?curid=4223296", "title": "Lantana (disambigua)", "text": ""}
{"id": "4223297", "revid": "599013", "url": "https://it.wikipedia.org/wiki?curid=4223297", "title": "Svein Are Andreassen", "text": "Carriera.\nClub.\nAndreassen cominci\u00f2 la carriera con la maglia dello Harstad, per poi passare al Troms\u00f8. Esord\u00ec nella 1. divisjon il 26 agosto 1990, subentrando a John Kristian Angvik nella vittoria per 2-3 sul campo del V\u00e5lerengen. Il 28 aprile 1991 arriv\u00f2 la prima rete nella massima divisione, nel pareggio per 1-1 contro il Rosenborg.\nNel 1996 pass\u00f2 al Sogndal, conquistando la promozione nel primo campionato in squadra. Rimase un altro anno in forza al club, prima di trasferirsi al Lillestr\u00f8m. Il debutto con questa maglia arriv\u00f2 il 30 aprile 1998, subentrando a Hei\u00f0ar Helguson nella sconfitta per 6-1 contro il Rosenborg. Il 3 maggio realizz\u00f2 la prima rete, che sanc\u00ec la vittoria per 2-1 sul Troms\u00f8.\nIn seguito, gioc\u00f2 per gli inglesi del Portsmouth, per poi tornare in Norvegia e chiudere la carriera nello Harstad."}
{"id": "4223298", "revid": "93556", "url": "https://it.wikipedia.org/wiki?curid=4223298", "title": "Michael Turner (giocatore di football americano)", "text": "Carriera professionistica.\nSan Diego Chargers.\nTurner fu scelto nel corso del quinto giro del Draft 2004 dai San Diego Chargers. Nella sua stagione da rookie gioc\u00f2 principalmente come membro degli special team ma part\u00ec come titolare e corse 87 yard nella gara finale della stagione contro i Kansas City Chiefs.\nTurner trascorse nuovamente la maggior parte della stagione 2005 in panchina come riserva della stella della squadra LaDainian Tomlinson. Nella gara del 18 dicembre contro gli imbattuti Indianapolis Colts per\u00f2, Turner usc\u00ec dalla panchina e corse 113 yard, compreso un touchdown da 83 che diede la vittoria a San Diego.\nDopo la stagione 2006, il general manager dei Chargers A.J. Smith che la squadra avrebbe voluto scambiare Turner in cambio di una scelta del primo e del terzo giro del draft. Alla fine, un giorno dopo il termine del draft NFL 2007, A.J. Smith afferm\u00f2 che Michael Turner sarebbe rimasto con la squadra nella stagione 2007 e che non avrebbe accettato altre offerte dalle squadre della NFL per il giocatore.\nIl 26 aprile 2007, Turner firm\u00f2 un contratto annuale di 2,35 milioni di dollari coi Chargers dopo essere diventato un \"restricted\" free agent\nIl 13 gennaio 2008, Turner si impose all'attenzione del pubblico per aver sostituito efficacemente il titolare dei Chargers Tomlinson nel divisional round dei playoff della AFC contro gli Indianapolis Colts, guadagnando 71 yard su 17 possessi, comprese diverse corse chiave per l'andamento della partita.\nAtlanta Falcons.\nIl 2 marzo 2008, gli Atlanta Falcons fecero firmare a Turner un contratto di sei anni del valore di 34,5 milioni di dollari, di cui 15 milioni garantiti.\nNella sua gara di debutto coi Falcons, Turner super\u00f2 il record di franchigia di Atlanta contro i Detroit Lions il 7 settembre 2008, correndo 220 yard su 22 possessi e segnando 2 touchdown. Le sue 220 yard contro i Lions furono la terza prestazione della storia nella gara di apertura della stagione dietro le 250 yard di O.J. Simpson nel 1973 e le 231 yard di Arian Foster nel 2010, inoltre esse sono il maggior numero di yard corse da un giocatore al debutto con una nuova squadra superando le 202 yard di Gerald Riggs il 2 settembre 1984. Casualmente, Turner divenne il primo giocatore dei Falcons a vincere il premio di miglior giocatore offensivo della settimana proprio da Riggs in quella gara del 1984. Il 23 novembre 2008, Michael stabil\u00ec il proprio primato personale segnando 4 touchdown su corsa nella vittoria sui Carolina Panthers, in cui corse un totale di 117 yard. I suoi 17 touchdown su corsa nella stagione 2008 divennero il nuovo record di franchigia degli Atlanta Falcons superando i 14 di Jamal Anderson nel 1998, oltre ad essere il secondo massimo nella storia della NFL nella prima stagione di un giocatore con una nuova franchigia dopo i 18 di Eric Dickerson. Egli termin\u00f2 la stagione con 1.699 yard corse (4,5 di media). Fu il primo giocatore dei Falcons a iniziare e finire la stagione con una gara da oltre 200 yard (220 contro Detroit nella 1 e 208 contro i St. Louis Rams nella settimana 17). Per queste su prestazioni, il 16 dicembre 2008, Turner fu convocato per il suo primo Pro Bowl insieme al compagno di squadra Roddy White e fu inserito nel First-Team All-Pro\nNella stagione 2009 a causa di un infortunio Turner gioc\u00f2 solo 11 partite, concludendo la sua unica stagione coi Falcons senza raggiungere quota mille yard.\nMichael torn\u00f2 a giocare tutte le gare nel 2010 correndo 1.371 yard e segnando 12 touchdown che gli fruttarono la seconda convocazione per il Pro Bowl in carriera come titolare della NFC e l'inserimento nel Second-Team All-Pro. I Falcons terminarono col miglior record della lega (13-3) ma vennero eliminati nei playoff dai futuri vincitori del Super Bowl, i Green Bay Packers.\nIl 1\u00ba gennaio 2012, Michael Turner super\u00f2 il primato di franchigia di Gerald Riggs per touchdown su corsa segnati in carriera ad Atlanta contro i Tampa Bay Buccaneers. Turner segn\u00f2 due 2 touchdown su corsa portando il suo totale come Falcon a 50. In totale quella stagione corse 1.340 yard e segn\u00f2 11 touchdown. A fine stagione, Lynch fu votato all'88\u00ba posto nella NFL Top 100, l'annuale classifica dei migliori cento giocatori della stagione.\nCon la vittoria sui Washington Redskins del 7 ottobre 2012, i Falcons partirono per la prima volta con un record di 5-0 in 46 anni di storia: Turner contribu\u00ec correndo 67 yard e segnando un touchdown.\nIl 13 gennaio 2013, i Falcons vinsero nel divisional round dei playoff contro i Seattle Seahawks con Turner che termin\u00f2 con 98 yard corse. La stagione dei Falcons si concluse la settimana successiva nella finale della NFC contro i San Francisco 49ers. Il 1\u00ba marzo 2013 fu svincolato dalla franchigia."}
{"id": "4223299", "revid": "1310927", "url": "https://it.wikipedia.org/wiki?curid=4223299", "title": "Theo Brokmann", "text": "Carriera.\nA livello di club, Brokmann ha giocato tra le file dell'Ajax, di cui \u00e8 il 25\u00ba miglior marcatore di sempre a quota 78 goal. Con la squadra della capitale olandese ha vinto due campionati e una KNVB beker.\nHa giocato anche una partita con la maglia della nazionale olandese il 9 giugno 1919 ad Amsterdam contro la Svezia, dove ha segnato anche un goal."}
{"id": "4223301", "revid": "287204", "url": "https://it.wikipedia.org/wiki?curid=4223301", "title": "Turun NMKY", "text": "Il Turun NMKY \u00e8 una societ\u00e0 cestistica avente sede a Turku, in Finlandia. Fondata nel 1920, gioca nel campionato finlandese."}
{"id": "4223313", "revid": "1310927", "url": "https://it.wikipedia.org/wiki?curid=4223313", "title": "Jan Brooijmans", "text": "Carriera.\nA livello di club, Brooijmans ha giocato nelle file del Willem II, con cui ha vinto un campionato olandese, una KNVB beker e due Eerste Divisie.\nHa giocato anche due partite con la maglia della Nazionale olandese, la prima il 16 ottobre 1955 a Rotterdam contro il Belgio e la seconda, nuovamente a Rotterdam, il 10 maggio 1956 contro l'Irlanda."}
{"id": "4223318", "revid": "287204", "url": "https://it.wikipedia.org/wiki?curid=4223318", "title": "Punch Delft", "text": "Il Punch Delft \u00e8 una societ\u00e0 cestistica avente sede a Delft, nei Paesi Bassi. Fondata nel 1952, ha giocato nel campionato olandese e ora mantiene solamente le formazioni giovanili."}
{"id": "4223327", "revid": "767487", "url": "https://it.wikipedia.org/wiki?curid=4223327", "title": "Tore Nilsen (calciatore 1960)", "text": "Carriera.\nClub.\nNilsen vest\u00ec la maglia del Troms\u00f8 dal 1977 al 1992. Fece parte della squadra che conquist\u00f2 la promozione nella massima divisione norvegese nel campionato 1985. Esord\u00ec cos\u00ec nella 1. divisjon in data 1\u00ba maggio 1986, in occasione del pareggio per 1-1 sul campo del Kongsvinger. Nello stesso anno, vinse la Coppa di Norvegia 1986."}
{"id": "4223328", "revid": "307923", "url": "https://it.wikipedia.org/wiki?curid=4223328", "title": "Tore Nilsen", "text": ""}
{"id": "4223330", "revid": "247222", "url": "https://it.wikipedia.org/wiki?curid=4223330", "title": "Mira Spinosa", "text": "I Mira Spinosa (in seguito Miraspinosa) sono stati un duo musicale italiano di Musica elettronica, formato da Filippo d'Este e Mirka Valente, in attivit\u00e0 dal 1996 al 2003.\nStoria.\nNel 1996 partecipano alla colonna sonora del film \"Escoriandoli\" di Antonio Rezza e Flavia Mastrella.\nL'anno successivo viene pubblicato il loro primo disco ufficiale \"Agh\u00e0r Pi\u00e0r Milegha\", prodotto dal Consorzio Produttori Indipendenti."}
{"id": "4223331", "revid": "767487", "url": "https://it.wikipedia.org/wiki?curid=4223331", "title": "Tore Nilsen (calciatore 1962)", "text": "Carriera.\nClub.\nNilsen vest\u00ec la maglia del V\u00e5lerengen dal 1983 al 1987 e nel 1989."}
{"id": "4223342", "revid": "287204", "url": "https://it.wikipedia.org/wiki?curid=4223342", "title": "Coppa Sabatini 2012", "text": "La Coppa Sabatini 2012, sessantesima edizione della corsa e valevole come prova del circuito UCI Europe Tour 2012 categoria 1.1, si svolse il 4 ottobre 2012 per un percorso totale di 198,6\u00a0km. Fu vinta dal colombiano Fabio Duarte che giunse al traguardo con il tempo di 4h41'53\", alla media di 42,27\u00a0km/h.\nPresero il via 98 corridori, al traguardo 42 ciclisti portarono a termine il percorso."}
{"id": "4223344", "revid": "599013", "url": "https://it.wikipedia.org/wiki?curid=4223344", "title": "Anthony Knockaert", "text": "Caratteristiche tecniche.\nGiocatore agile e dotato di una buona tecnica individuale, ha la caratteristica di effettuare spesso un dribbling a rientrare sul piede sinistro per cercare il tiro a giro dalla distanza.\nCarriera.\nClub.\nGiovanili.\nA livello giovanile ha giocato nel Wasquehal (1997-1999), nel Leers (1999-2001), nel Racing Club de Lens (2001-2007) e nel Lesquin (2007-2009).\nGuingamp.\nDal 2009 al 2012 ha giocato per il Guingamp con cui ha ottenuto 70 presenze e 18 gol in campionato.\nLeicester City.\nIl 1\u00ba luglio 2012 si \u00e8 trasferito al Leicester City, con cui ha vinto il campionato di Football League Championship (seconda divisione inglese) nella stagione 2013-2014. Esordisce in (Premier League) nel match casalingo contro l'Everton (la partita finir\u00e0 poi 2-2). Conclude la stagione 2014\u20132015 con 9 presenze e nessuna rete e a fine stagione lascer\u00e0 la squadra. Con le \"The Foxes\" ha ottenuto in totale 106 presenze segnando 16 gol tra tutte le competizioni.\nStandard Liegi.\nIl 4 giugno 2015 \u00e8 stato acquistato dallo Standard Liegi. L'esperienza in Belgio dura soltanto sei mesi e alla fine lascia il club di Liegi dopo aver messo insieme 27 presenze e 7 reti.\nBrighton &amp; Hove Albion.\nIl 7 gennaio 2016 si \u00e8 trasferito al Brighton, squadra militante in Football League Championship (seconda divisione inglese). Dopo aver siglato il definitivo 3-0 contro il QPR, il calciatore francese rende omaggio al padre deceduto a novembre 2016. A fine stagione grazie alle sue 15 reti siglate contribuisce al ritorno in massima serie \"Seagulls\" dopo 34 anni.\nIl 15 ottobre 2017 durante la partita Brighton ed Everton mette a segno il suo primo gol in assoluto in (FA Premier League) la partita finir\u00e0 poi 1-1.\nFulham.\nIl 21 luglio 2019 viene ingaggiato in prestito con obbligo di riscatto dal Fulham. L'8 luglio 2020, il Fulham lo ha riscattato a titolo definitivo per una cifra che pu\u00f2 raggiungere i \u00a3 15 milioni con i bonus; Knockaert firma un contratto di tre anni. Disputa tutte e tre le partite di spareggio del Fulham, contribuendo all'immediato ritorno in Premier League.\nNazionale.\nHa giocato tra il 2011 e 2012 con l'Under-20 della Francia (10 presenze e 4 gol) e nel 2012 con la nazionale Under-21 francese con cui ha giocato 3 partite segnando una rete.\nStatistiche.\nPresenze e reti nei club.\n\"Statistiche aggiornate al 30 giugno 2021.\""}
{"id": "4223350", "revid": "2110845", "url": "https://it.wikipedia.org/wiki?curid=4223350", "title": "Gian Luigi Piccioli", "text": "Biografia.\nDi origini abruzzesi, lavor\u00f2 per l'ENI; debutt\u00f2 come scrittore nel 1966 con \"Inorgaggio\", uscito per Mondadori. Nel 1979 vinse il Premio Villa San Giovanni per \"Sveva\"; nel 1981 il Premio internazionale Trento per la letteratura giovanile per \"Viva Babymoon\"; nel 1984 il Premio Scanno per \"Tempo grande\"; nel 1987 il Premio Flaiano per la narrativa per \"Il delitto del lago dell'Eur\"."}
{"id": "4223351", "revid": "757396", "url": "https://it.wikipedia.org/wiki?curid=4223351", "title": "Coppa d'Olanda di pallacanestro maschile", "text": "La Coppa d'Olanda (nl: NBB-Beker) di pallacanestro \u00e8 un trofeo nazionale olandese organizzato annualmente dalla Federazione cestistica dei Paesi Bassi (NBB)."}
{"id": "4223352", "revid": "247222", "url": "https://it.wikipedia.org/wiki?curid=4223352", "title": "Agh\u00e0r Pi\u00e0r Milegha", "text": "Agh\u00e0r Pi\u00e0r Milegha \u00e8 il primo album discografico del gruppo musicale italiano Miraspinosa, pubblicato nel 1997, prodotto dal Consorzio Produttori Indipendenti e distribuito da Polygram. All'epoca fu stampato sia in compact disc che in musicassetta."}
{"id": "4223353", "revid": "767487", "url": "https://it.wikipedia.org/wiki?curid=4223353", "title": "Tore Nilsen (calciatore 1933)", "text": "Carriera.\nClub.\nNilsen gioc\u00f2 nel Fredrikstad dal 1951 al 1962. Debutt\u00f2 in squadra il 29 luglio 1951, nella vittoria per 0-1 sul campo del Sandefjord. Nonostante il debutto precoce, ci volle qualche anno prima che si affermasse stabilmente in prima squadra. Dal 1955, fu schierato con pi\u00f9 regolarit\u00e0. Nel 1957, il Fredrikstad centr\u00f2 la vittoria finale nella Coppa di Norvegia e in campionato. Si ritir\u00f2 dall'attivit\u00e0 agonistica nel 1962. Pratic\u00f2 anche il bandy."}
{"id": "4223356", "revid": "73843", "url": "https://it.wikipedia.org/wiki?curid=4223356", "title": "Engelberga di Provenza", "text": "Origine.\nFiglia del conte di Vienne, vice-Re d'Italia, governatore e conte di Provenza, futuro re di Provenza, Bosone V di Arles, figlio del conte Bivin di Vienne (822-877) (a sua volta figlio di Bosone il Vecchio (?-855), considerato il capostipite della dinastia, conte della Borgogna Cisgiurana) e di Ermengarda d'Italia, figlia dell'Imperatore del Sacro Romano Impero, Re d'Italia, ed anche re di Provenza, Ludovico II il Giovane e di Engelberga d'Alsazia, di cui non si conoscono gli ascendenti, ma quasi certamente, da parte di padre, erano della famiglia dei Supponidi, di origine longobarda e, secondo alcuni storici (vedi l'enciclopedia medievale tedesca, Lexikon des Mittelalters), Engelberga era probabilmente la figlia di Adelchi I conte di Parma e duca di Spoleto e secondo lo storico francese Christian Settipani, esperto di genealogie era cugina di Suppone III; mentre la madre di Engelberga d'Alsazia, secondo lo storico, Jean-No\u00ebl Mathieu, poteva essere, Emma di Baviera, in quanto l'imperatore Carlo il Grosso definisce Engelberga d'Alsazia sorella (dilectam sororem nostram).\nBiografia.\nSecondo gli Annales Bertiniani, nell'878, ancora in fasce, fu fidanzata con Carlomanno (866 - 884), figlio del re dei Franchi occidentali, Luigi II il Balbo, molto probabilmente per sancire la riconciliazione del padre, Bosone col re Luigi II il Balbo. Il fidanzamento non and\u00f2 a buon fine sia per la nuova ribellione di Bosone contro il nuovo re dei Franchi occidentali, Luigi III il Giovane, sia per la prematura morte di Carlomanno.\nDopo che suo padre, Bosone era stato eletto re dalla nobilt\u00e0 provenzale nell'ottobre dell'879, la capitale del regno di Provenza, Vienne, nella valle del Rodano, nell'880, fu messa sotto assedio dalle truppe dell'alleanza Carolingia: il re d'Italia e futuro imperatore Carlo il Grosso, il re dei Franchi occidentali Luigi III ed il re d'Aquitania e (nominale) di Provenza Carlomanno II. In novembre l'assedio fu tolto, per la defezione di Carlo il Grosso che, si dovette recare a Roma per ricevere la corona imperiale dalle mani di papa Giovanni VIII (12 febbraio 881). La citt\u00e0 venne messa sotto assedio, per la seconda volta dalle truppe di Carlomanno (da poco pi\u00f9 di un mese anche re dei Franchi occidentali), in cui militava anche il fratello di suo padre, il duca di Borgogna, Riccardo il Giustiziere che, nell'882, riuscirono a conquistare la citt\u00e0, saccheggiarla e bruciarla. Sempre secondo gli Annales Bertiniani, Engelberga con la madre, Ermengarda, fu condotta nella contea di Autun, presso Riccardo il Giustiziere.\nEngelberga spos\u00f2, prima dell'898, il marchese di Gotia, conte d'Alvernia, del Berry, di Limoges, di Lione e di M\u00e2con, e duca d'Aquitania, Guglielmo I il Pio (865-918), figlio del duca di Settimania, conte di Autun, conte di Rodez, conte d'Alvernia e conte di Tolosa, Bernardo Piede di Velluto (quindi nipote di Bernardo di Settimania) e di Ermengarda (\u2020 dopo il luglio 883), figlia del conte Bernardo I d'Alvernia (\u2020 868) e di Liutgarda.\nTra il 909 ed il 910, Engelberga, assieme al marito fond\u00f2 l'abbazia Benedettina di Cluny, come risulta dal documento n\u00b0 112 dell'abbazia di Cluny, dell'11 settembre 910, e, come primo abate fu nominando san Bernone di Borgogna. Inoltre avevano concesso in dono alla chiesa di Roma tutti i suoi diritti sull'abbazia e questo diritto poi fu esteso a tutti i monasteri che si unirono alla congregazione cluniacense, che quindi si sottraevano al potere sia del re di Francia che dei vescovi della zona, rispondendo direttamente al papa.\nIl documento n\u00b0 205 dell'abbazia di Cluny, datato gennaio 917, riferente di una donazione all'abbazia stessa, ci conferma che Engelberga \u00e8 la sorella di Ludovico III (880-928), re di Provenza, re d'Italia ed imperatore.\nSi ha notizia infine che Engelberga, prima di morire si ritir\u00f2 in convento e si fece suora (molto probabilmente dopo essere rimasta vedova, nel luglio 918), nel monastero di San Sisto, a Piacenza, dove mor\u00ec.\nFigli.\nEngelberga diede a Guglielmo due figli:"}
{"id": "4223363", "revid": "287204", "url": "https://it.wikipedia.org/wiki?curid=4223363", "title": "San Ramon (Bolivia)", "text": ""}
{"id": "4223364", "revid": "757396", "url": "https://it.wikipedia.org/wiki?curid=4223364", "title": "Supercoppa d'Olanda (pallacanestro)", "text": "La Supercoppa d'Olanda (nl Supercup) di pallacanestro \u00e8 un trofeo nazionale olandese organizzato annualmente dal 2011 tra il vincitore del campionato e il vincitore della Coppa d'Olanda."}
{"id": "4223367", "revid": "53006658", "url": "https://it.wikipedia.org/wiki?curid=4223367", "title": "Bak\u0131", "text": ""}
{"id": "4223369", "revid": "124123", "url": "https://it.wikipedia.org/wiki?curid=4223369", "title": "Jane Bowles", "text": "Nel 1943 \u00e8 stato pubblicato il suo romanzo \"Two Serious Ladies\".\nHa avuto una relazione con Libby Holman."}
{"id": "4223370", "revid": "122792975", "url": "https://it.wikipedia.org/wiki?curid=4223370", "title": "Chronica Slavorum", "text": "La Chronica Slavorum (titolo originale Chronica Sclavorum; \"Cronaca degli Slavi\") \u00e8 un testo in lingua latina redatto da Helmold di Bosau nel XII secolo, che descrive la colonizzazione tedesca dei territori orientali, soprattutto da parte dell'imperatore Ottone I, e della missione di cristianizzazione delle popolazioni slave col\u00e0 insediate.\nContenuto.\nLa cronaca tratta preminentemente dell'affermazione della sovranit\u00e0 e dell'insediamento tedeschi e della missione nello Holstein orientale, in Meclemburgo e in Pomerania, oltre che nel Brandeburgo e nella Scandinavia.\nHelmold vi descrive proprio la religione, la cultura e la societ\u00e0 delle trib\u00f9 pagane stanziate ad est del fiume Elba, che nelle moderne ricerche vengono denominate Slavi dell'Elba e del Baltico. Riguardo alle differenze fra le trib\u00f9 baltiche Helmold pone in rilievo nel primo capitolo i Prussiani, che egli erroneamente annovera fra le trib\u00f9 slave, a causa delle loro \"virt\u00f9\"; essi gli servono come piano di proiezione per la critica ai cristiani. Il baricentro della sua \"Cronaca\" (108 capitolo) si occupa degli eventi storici nei territori slavi fra Kiel (Wagri) e le zone oltre la Rocca di Meclemburgo (Obodriti) e l'isola di R\u00fcgen (Rani), fino a Stettino (Pomerani), che corrisponde all'incirca alla Marca di Billung, dai tempi di Carlo Magno fino al 1168.\nCome fonti Helmold utilizza soprattutto Adamo da Brema, le \"Vite\" di Villeado di Brema e di Ansgario di Corbie, integrate da tradizioni tramandate oralmente e da cognizioni proprie. La \"Cronaca degli Slavi\" di Helmold \u00e8 anche un'importante fonte scritta per la lingua basso-tedesca del XII secolo. Arnoldo di Lubecca prosegu\u00ec la \"Cronaca\" di Helmold dal 1171 al 1209 (\"Arnoldi Chronica Slavorum\").\nErnst von Kirchberg la tradusse fra il 1378 e il 1379 in tedesco puro. L'ultima versione venne data alle stampe nel 1556 da Schorkel a Francoforte."}
{"id": "4223375", "revid": "1305772", "url": "https://it.wikipedia.org/wiki?curid=4223375", "title": "Regale", "text": "Con il termine regale ci si pu\u00f2 riferire a:"}
{"id": "4223376", "revid": "1605525", "url": "https://it.wikipedia.org/wiki?curid=4223376", "title": "Mim\u00ec Zorzi", "text": "Biografia.\nNipote di Giulio Prinetti, Mim\u00ec Prinetti Castelletti nacque a Milano. Visse la prima parte della sua vita a Merate, partecipando anche alla Resistenza; si spos\u00f2 poi con Alvise Zorzi, trasferendosi a Roma e proseguendo l'attivit\u00e0 di scrittrice gi\u00e0 iniziata a Merate. Nel 1965 vinse il Premio Massarosa per \"I nemici in giardino\", mentre nel 1983 si aggiudic\u00f2 il Premio Flaiano per la narrativa insieme a Gino Bacchetti.\nHa vinto inoltre due volte il Premio Selezione Campiello con \"La nuova et\u00e0\", 1975 e \"La vita a met\u00e0\", 1985"}
{"id": "4223377", "revid": "2184087", "url": "https://it.wikipedia.org/wiki?curid=4223377", "title": "Giuliano Carmignola", "text": "Biografia.\nNato a Treviso, ha studiato con il padre e con Luigi Ferro al Conservatorio \"Benedetto Marcello\" di Venezia. Successivamente si \u00e8 perfezionato con Nathan Milstein, con Franco Gulli all'Accademia Musicale Chigiana di Siena e con Henryk Szeryng al Conservatorio di Ginevra.\nNel 1971 ha vinto il Concorso biennale \"Citt\u00e0 di Vittorio Veneto\" e nel 1973 \u00e8 stato premiato al Premio Paganini (quinto classificato).\nInizia la carriera come solista collaborando con direttori d'orchestra quali Claudio Abbado, Eliahu Inbal, Peter Maag e Giuseppe Sinopoli esibendosi nelle pi\u00f9 prestigiose sale da concerto. Collabora poi tra gli altri con Umberto Benedetti Michelangeli, Daniele Gatti, Christopher Hogwood, Trevor Pinnock, Frans Br\u00fcggen, Giovanni Antonini e Ottavio Dantone. Tra i colleghi con cui ha spesso diviso il palcoscenico spiccano solisti quali Mario Brunello e Viktoria Mullova.\nSignificativa \u00e8 stata la sua collaborazione con i Virtuosi di Roma negli anni '70 (subentr\u00f2 al suo maestro Luigi Ferro) e in seguito con i Solisti Veneti.\nDal 1978 al 1985 \u00e8 primo violino dell'orchestra del Teatro La Fenice di Venezia, interrompendo per un periodo l'attivit\u00e0 solistica. \nL'incontro con i Sonatori de la Gioiosa Marca di Andrea Marcon lo spinge a riprendere l'attivit\u00e0 concertistica e segna una svolta decisiva nella sua carriera. In questo periodo, infatti, Carmignola si avvicina alla prassi esecutiva storicamente informata, iniziando ad affermarsi come uno dei pi\u00f9 apprezzati interpreti del repertorio sei-settecentesco sulla scena internazionale. La collaborazione con Marcon prosegue poi con la Venice Baroque Orchestra. Un'altra collaborazione importante \u00e8 stata quella con l'Orchestra Mozart di Claudio Abbado, che si \u00e8 concretizzata anche in varie (premiate) incisioni discografiche. Pi\u00f9 recenti invece le collaborazioni con l'Orchestre des Champs-\u00c9lys\u00e9es, il Concerto K\u00f6ln e la Kammerorchester Basel, il Giardino Armonico e l'Academy of Ancient Music.\nHa insegnato al Conservatorio di Venezia, all'Accademia Musicale Chigiana di Siena e alla Hochschule Luzern.\nSuona lo Stradivari \"Baillot\" del 1732, di propriet\u00e0 della Fondazione Cassa di Risparmio di Bologna, concessogli in prestito per il suo impegno con l'Orchestra Mozart. Suona inoltre un Pietro Guarneri del 1733 e un Giovanni Guidanti del 1739.\nDiscografia.\nGiuliano Carmignola ha inciso per etichette importanti come Erato, Divox Antiqua, Sony, Harmonia Mundi, Deutsche Grammophon (con cui ha un contratto di esclusiva) e Archiv Produktion. I suoi album hanno ottenuto numerosi e importanti riconoscimenti come \"Diapason D'Or\", \"Choc\" di Le Monde de la Musique, ECHO Preis."}
{"id": "4223384", "revid": "47767", "url": "https://it.wikipedia.org/wiki?curid=4223384", "title": "Regale (registro d'organo)", "text": "Il regale \u00e8 un registro proprio dell'organo, dotato di ancia battente e tuba corta.\nStoria.\n\u00c8 stato ipotizzato che ance senza risuonatore siano state inizialmente utilizzate nella costruzione di un organo positivo (denominato appunto regale) nel XVI secolo, e, successivamente, siano stati impiegati registri con un suono simile negli organi di grandi dimensioni, ma non vi sono elementi certi al riguardo.\nStruttura.\nCon il nome regale \u00e8 genericamente designato un insieme di registri, che, spesso, prendono nomi pi\u00f9 specifici (in genere nomi composti, che possono o meno contenere la parola \"regal\") a seconda della forma del loro risuonatore. Il nome regale \u00e8 attestato a partire dal XVI secolo, ma lo strumento e il registro cos\u00ec denominati esistevano gi\u00e0 almeno dal secolo precedente. Il registro esiste nelle misure da 16' e 8' (raramente da 4') e si usa, in genere, per parti solistiche. Peculiarit\u00e0 del regale \u00e8 di non avere canne in senso stretto, ma di avere dei risuonatori che agiscono come filtri acustici, modificando il timbro della nota prodotta da una linguetta vibrante. \nProprio l'assenza di canne lunghe permette la realizzazione di registri di regale di 8' o anche di 16' in organi di piccole dimensioni. Poich\u00e9 i risuonatori si limitano a modificare il timbro delle ance, tuttavia, il suono risultante \u00e8 molto pi\u00f9 esile rispetto ai registri ad ancia a tuba lunga. L'assenza di una canna intonata sulla fondamentale, inoltre, rende particolarmente instabile l'accordatura, anche in paragone agli altri registri ad ancia, che sono gi\u00e0 meno stabili di quelli labiali. Per questa ragione, nei grandi organi, la fila di regale \u00e8 spesso collocata in una posizione facilmente accessibile all'organista (ad esempio davanti alle canne di facciata, anzich\u00e9 all'interno della cassa), in modo da poter essere accordata frequentemente.\nCome in tutti i registri ad ancia, l'accordatura di ciascuna nota avviene agendo su una bacchetta metallica: questa \u00e8 ripiegata a un'estremit\u00e0 e tiene schiacciata la linguetta sull'ancia, determinando cos\u00ec la lunghezza della parte vibrante, mentre l'altra estremit\u00e0, che fuoriesce dal piede attraverso un foro parallelo alla canna, termina con un uncino con cui si pu\u00f2 tirare o spingere la bacchetta, facendo rispettivamente crescere o calare la nota.\nNella Germania del nord, specialmente fra il 1575 e il 1700, gli organari sperimentarono una grande variet\u00e0 di risuonatori, con forme talvolta stravaganti, al punto che i musicologi sono riusciti a classificare ben diciotto tipi diversi di regale, ognuno dei quali con caratteristiche costruttive diverse. Fra i tipi pi\u00f9 comuni si citano:\nIn alcune scuole organarie si cerc\u00f2 di imitare la voce umana con un registro di regale. Registri di questo tipo, denominati \"vox humana\" e dotati di risuonatori conico-cilindrici parzialmente tappati all'estremit\u00e0 superiore, figurano sistematicamente negli organi della scuola classica francese, e rappresentano l'unico esemplare della famiglia dei regali usato ancora diffusamente nel XIX secolo.\nAlla famiglia dei regali appartengono anche i tromboncini, un registro ad ancia proprio della scuola organaria veneta, generalmente disposto in facciata, il cui suono \u00e8 determinato da un risuonatore a doppio cono."}
{"id": "4223390", "revid": "298229", "url": "https://it.wikipedia.org/wiki?curid=4223390", "title": "Progressione del record mondiale del getto del peso maschile", "text": "La voce seguente illustra la progressione del record mondiale del getto del peso maschile di atletica leggera.\nIl primo record mondiale maschile venne riconosciuto dalla federazione internazionale di atletica leggera nel 1912, quando venne ratificato il primato di Ralph Rose datato 1909, mentre il primo record mondiale indoor risale al 1987. Ad oggi, la World Athletics ha ratificato ufficialmente 52 record mondiali assoluti e 3 record mondiali indoor di specialit\u00e0."}
{"id": "4223399", "revid": "61051", "url": "https://it.wikipedia.org/wiki?curid=4223399", "title": "Binocolo panoramico", "text": "Il binocolo panoramico \u00e8 uno speciale binocolo con postazione fissa, messo a disposizione dei visitatori in determinati punti turistici (sia pubblici che privati), per poter dar loro modo di osservare il panorama.\nDi solito \u00e8 dotato di una gettoniera per il funzionamento a pagamento, \u00e8 ben fissato a terra con una colonna di supporto e dotato anche di uno scalino per l'utilizzo da parte dei bambini o per facilitare l'osservazione verso il basso.\nIl binocolo panoramico \u00e8 schematicamente costituito da:\nIl gruppo ottico del binocolo \u00e8 interno ed \u00e8 impermeabile, dato che generalmente \u00e8 fissato all'aperto. Tipicamente \u00e8 costituito da una struttura molto robusta e \"anti vandalo\", in metallo tipo acciaio o ghisa.\nDi binocoli panoramici ne esistono diverse configurazioni pi\u00f9 o meno adatte al luogo del posizionamento e possono offrire quindi sia un campo di visione abbastanza ampio (pi\u00f9 panoramico) come ad esempio da 6 o 7 ingrandimenti, oppure maggiori ingrandimenti per vedere i particolari pi\u00f9 lontani, che solitamente non superano i 20 ingrandimenti.\nUn tipico binocolo panoramico con 7 ingrandimenti (7x) ed oculari ad ampiezza normale, offre un campo visivo di circa 140 m (misurati a 1'000 m di distanza), ovvero di 8\u00b0 angolari, e ampiezza apparente della finestra di osservazione, di circa 52-55\u00b0 circa. Ma in genere, maggiore \u00e8 il numero degli ingrandimenti e minore \u00e8 il campo visivo. Infatti, un 15x con oculari normali, dimezza il campo visivo a soli circa 65 m a 1'000 m, ovvero 4\u00b0 angolari (raddoppiando il dettaglio). \nEsistono anche binocoli con visioni pi\u00f9 ampie, da 10\u00b0 o 15\u00b0 angolari, ma siccome i costi di produzione si alzano parecchio, non sempre \u00e8 possibile trovarne facilmente nei posti pubblici.\nI modelli di binocoli panoramici attualmente presenti nel territorio italiano, sono prodotti da un'azienda vicentina o importati dall'estero. Altri modelli (soprattutto monoculari) sono stati prodotti in passato da un'azienda italiana non pi\u00f9 presente nel mercato."}
{"id": "4223400", "revid": "123385311", "url": "https://it.wikipedia.org/wiki?curid=4223400", "title": "\u0130stanbul Teknik \u00dcniversitesi Basketbol Tak\u0131m\u0131", "text": "L'\u0130stanbul Teknik \u00dcniversitesi basketbol tak\u0131m\u0131, noto anche come \u0130T\u00dc Istanbul, \u00e8 una societ\u00e0 cestistica avente sede a Istanbul, in Turchia. Fondata nel 1953, gioca nel campionato turco.\nDisputa le partite interne nell'\u0130T\u00dc Ayaza\u011fa Spor Salonu, che ha una capacit\u00e0 di 2.500 spettatori."}
{"id": "4223401", "revid": "4711", "url": "https://it.wikipedia.org/wiki?curid=4223401", "title": "\u0130T\u00dc Basketbol Tak\u0131m\u0131", "text": ""}
{"id": "4223403", "revid": "287204", "url": "https://it.wikipedia.org/wiki?curid=4223403", "title": "San Ram\u00f3n (Costa Rica)", "text": ""}
{"id": "4223409", "revid": "599013", "url": "https://it.wikipedia.org/wiki?curid=4223409", "title": "Harry Br\u00fcll", "text": "Carriera.\nA livello di club, Harry Br\u00fcll ha iniziato a giocare nelle file del Roda JC, dove \u00e8 rimasto fino al 1961, anno del trasferimento al Maastricht. Nel 1963, Br\u00fcll \u00e8 passato al Fortuna '54 con cui ha giocato per tre stagioni, prima di passare al Sittardia. Chiude la carriera nel 1969 dopo aver giocato la sua ultima stagione nel Fortuna Sittard; durante la sua carriera ha vinto una KNVB beker mentre militava nel Fortuna '54.\nHa giocato anche due partite con la maglia della nazionale olandese, la prima il 13 maggio 1959 a Sofia contro la Bulgaria e la seconda il 21 ottobre dello stesso anno a Colonia contro la Germania Occidentale."}
{"id": "4223412", "revid": "228587", "url": "https://it.wikipedia.org/wiki?curid=4223412", "title": "Belo (Camerun)", "text": "Belo \u00e8 una citt\u00e0 ed un comune del Camerun. Si trova nel dipartimento di Boyo, nella Regione del Nordovest."}
{"id": "4223425", "revid": "287204", "url": "https://it.wikipedia.org/wiki?curid=4223425", "title": "Basket-Ball Club Amicale", "text": "Il Basket-Ball Club Amicale \u00e8 una societ\u00e0 cestistica avente sede a Steesel, in Lussemburgo. Fondata nel 1947, gioca nel campionato di pallacanestro lussemburghese."}
{"id": "4223426", "revid": "10125", "url": "https://it.wikipedia.org/wiki?curid=4223426", "title": "World Health Organisation", "text": ""}
{"id": "4223429", "revid": "12582", "url": "https://it.wikipedia.org/wiki?curid=4223429", "title": "Tascus\u00ec", "text": ""}
{"id": "4223430", "revid": "799790", "url": "https://it.wikipedia.org/wiki?curid=4223430", "title": "Underwater Sunlight", "text": "Underwater Sunlight \u00e8 un album pubblicato nel 1986 dal gruppo tedesco di musica elettronica Tangerine Dream.\nIl lavoro in studio \u00e8 il secondo del periodo \"Blue Years\" ad essere entrato nella Official Albums Chart, alla posizione n. 90\u00b0, restandoci per pi\u00f9 di una settimana."}
{"id": "4223433", "revid": "339392", "url": "https://it.wikipedia.org/wiki?curid=4223433", "title": "Ordine norbertino", "text": ""}
{"id": "4223436", "revid": "339392", "url": "https://it.wikipedia.org/wiki?curid=4223436", "title": "Norbertini", "text": ""}
{"id": "4223439", "revid": "1305772", "url": "https://it.wikipedia.org/wiki?curid=4223439", "title": "Jon Edward Ahlquist", "text": "Biografia.\nAhlquist si specializz\u00f2 in filogenetica molecolare. Collabor\u00f2 a lungo con Charles Sibley, soprattutto alla Yale University.\nVerso il 1987, sia Ahlquist sia Sibley lasciarono Yale.\nNel 1988, Ahlquist e Sibley furono premiati con la Medaglia Daniel Giraud Elliot dalla National Academy of Sciences.\nNel gennaio 1991 (data spesso citata come 1990), Charles Sibley e Ahlquist pubblicarono \"Phylogeny and Classification of the Birds of the World: A Study in Molecular Evolution\", che presentava una nuova filogenia per gli Uccelli, basata su tecniche di ibridazione DNA-DNA e nota come la Tassonomia degli uccelli di Sibley-Ahlquist. \nIn questo periodo Ahlquist era professore associato di Zoologia alla Ohio University. \nAhlquist and\u00f2 in pensione nel 1999."}
{"id": "4223441", "revid": "1896180", "url": "https://it.wikipedia.org/wiki?curid=4223441", "title": "Nikolai Orelov", "text": "Nikolai Orelov (?\u20131928) \u00e8 un personaggio immaginario della serie di \"Assassin's Creed\". \u00c8 il protagonista del videogioco spin-off Assassin's Creed Chronicles: Russia. Appare anche nel fumetto ' e ' ed appartiene al ramo russo dell'ordine degli assassini.\nVissuto tra la fine del diciannovesimo e primi decenni del ventesimo secolo, \u00e8 un antenato di Daniel Cross e le sue vicende e imprese si ricollegano in alcuni punti con la storia di Desmond Miles sullo sfondo della Russia zarista e della rivoluzione d'ottobre. Venendo in contatto con personaggi storici come Nikola Tesla e gli Zar Alessandro III di Russia e Nicola II.\nIn russo il suo cognome significa \"Aquila\", secondo una simbologia che lega all'aquila anche altri antenati di Desmond Miles, come Aquilus, Alta\u00efr, Giovanni Auditore, Ezio Auditore e Haytham Kenway."}
{"id": "4223446", "revid": "767487", "url": "https://it.wikipedia.org/wiki?curid=4223446", "title": "Broken City", "text": "Broken City \u00e8 un film del 2013 diretto da Allen Hughes ed interpretato da Mark Wahlberg, Russell Crowe e Catherine Zeta Jones.\nTrama.\nBilly Taggart, detective della polizia di New York, viene arrestato per l'omicidio di Mikey Tavarez, che aveva violentato e ucciso la sedicenne Yesenia Barea ma era stato scarcerato per un vizio di forma. Il suo superiore, il capitano Carl Fairbanks, informa il sindaco Nicholas Hostetler di un testimone e altre prove accusatorie, ma Hostetler le nasconde: Taggart viene assolto per legittima difesa, ma deve comunque lasciare la polizia.\nSette anni dopo, Taggart vive con la fidanzata Natalie Barrow, una aspirante attrice, e lavora come investigatore privato. Hostetler lo assume per investigare su una possibile relazione extraconiugale di sua moglie Cathleen. Aiutato dalla sua assistente Katy, Taggart scopre che Cathleen si incontra con Paul Andrews, manager della campagna elettorale del rivale di Hostetler alle vicine elezioni, Jack Valliant.\nA una raccolta fondi per la campagna di Hostetler, Cathleen rivela a Taggart che sa che lui la sta seguendo e lo avvisa di non fidarsi di suo marito. Hostetler riesce comunque ad avere le foto di Cathleen ed Andrews.\nAlla festa per il debutto del film, Natalie rivela che il suo vero nome \u00e8 Natalia Barea, e Yesenia era sua sorella. Al bar, Billy comincia a bere iniziando a discutere ubriaco con Natalie e lei, esasperata, lo lascia, dopodich\u00e9 Taggart vaga per la citt\u00e0 ubriaco finch\u00e9 riceve una chiamata da Katy: Fairbanks richiede la sua presenza su una scena del crimine. La vittima dell'omicidio \u00e8 Paul Andrews.\nBilly ammette a Fairbanks di essere stato assunto da Hostetler. Valliant racconta loro che Andrews doveva incontrare Todd Lancaster, figlio di Sam, ricco costruttore edile finanziatore di Hostetler. Quando il giorno dopo Valliant viene riaccompagnato da Billy, gli fa capire che lui e Paul erano pi\u00f9 che amici: quindi, conclude Billy, Andrews non poteva essere l'amante di Cathleen.\nLei stessa, furiosa, glielo conferma poco dopo: Andrews le aveva promesso delle informazioni sul progetto di Bolton Village di Hostetler, un affare che avrebbe arricchito Lancaster e il sindaco stesso. Quest'ultimo voleva scoprire la fonte di Cathleen e ha mentito a Taggart quando l'ha assunto.\nBilly decide di investigare sulla corruzione di Hostetler e scopre che Lancaster ha comprato Bolton Village per demolirlo e ricostruirvi palazzi di uffici, lasciando centinaia di persone bisognose senza casa per il suo guadagno. Taggart viene inseguito in auto dagli uomini di Hostetler che gli sottraggono le prove che aveva trovato poco prima.\nTaggart si reca da Todd Lancaster, che racconta che aveva intenzione di consegnare ad Andrews una copia del contratto di demolizione per usarlo contro Hostetler.\nBilly va dal sindaco, che, per\u00f2, non \u00e8 affatto turbato, anzi; gli mostra un video in cui lo si vede uccidere Tavarez a sangue freddo e non per legittima difesa: Taggart rischia il carcere.\nPer\u00f2 Taggart preferisce farsi arrestare per scongiurare la rielezione di Hostetler e la demolizione di Bolton Village: mostra alla polizia le prove e Hostetler fa lo stesso con il video che incrimina Billy. Fairbanks arresta Hostetler e gli rivela di essere lui l'amante di Cathleen; il giorno seguente, Billy viene arrestato da Fairbanks dopo aver salutato Katy.\nProduzione.\nBudget.\nIl budget del film \u00e8 di circa 56 milioni di dollari.\nRiprese.\nLe riprese del film iniziano il 7 novembre 2011 a New York; successivamente si registra nelle citt\u00e0 di Carrollton (New Orleans) e nello stato della Louisiana.\nDistribuzione.\nIl primo trailer del film viene pubblicato il 5 ottobre 2012, insieme al poster americano. Il trailer italiano viene invece diffuso online il 7 dicembre 2012.\nLa pellicola viene distribuita nelle sale cinematografiche statunitensi a partire dal 18 gennaio 2013, mentre in Italia \u00e8 uscito il 7 febbraio 2013.\nDivieto.\nNegli Stati Uniti il film \u00e8 stato vietato ai minori di 18 anni per la presenza di \"linguaggio scurrile, sessualit\u00e0 e violenza\"."}
{"id": "4223451", "revid": "453506", "url": "https://it.wikipedia.org/wiki?curid=4223451", "title": "PHPNuke", "text": ""}
{"id": "4223452", "revid": "47767", "url": "https://it.wikipedia.org/wiki?curid=4223452", "title": "Dulciana (registro d'organo)", "text": "La dulciana \u00e8 un particolare registro dell'organo.\nStruttura.\nEsistono due diversi registri chiamati dulciana: uno ha origini antichissime e produce un suono simile al regale, ma pi\u00f9 dolce, mentre l'altro \u00e8 stato inventato alla fine del '700 e ha un suono pi\u00f9 morbido e violeggiante.\nLa \"dulzian\" antica venne pi\u00f9 volte citata da Michael Praetorius nei suoi trattati come ancia a tuba tappata. Si tratta di un registro ad ancia con apertura regolabile, presente in numerosi strumenti antichi. Questo registro venne ampiamente utilizzato dall'organaro Arp Schnitger, che amava una sonorit\u00e0 simile a quella del fagotto, ma pi\u00f9 chiara e delicata, prodotta dalle canne in legno anzich\u00e9 in metallo. Questa dulciana, pressoch\u00e9 sconosciuta nella scuola organaria italiana, \u00e8 anche molto comune negli organi francesi, dove \u00e8 solitamente presente con il nome di \"dou\u00e7aine\".\nUn altro registro, anch'esso chiamato dulciana, nacque in Inghilterra alla fine del XVIII secolo. Si tratta di un registro ad anima della famiglia dei registri violeggianti, particolarmente dolce e pastoso. La dulciana caratterizza le sonorit\u00e0 degli organi ottocenteschi fornendo la base per le combinazioni di sonorit\u00e0 delicate. Il suo utilizzo nella tessitura grave rende pi\u00f9 chiaro il suono del bordone."}
{"id": "4223454", "revid": "834", "url": "https://it.wikipedia.org/wiki?curid=4223454", "title": "Jacksonville (North Carolina)", "text": ""}
{"id": "4223455", "revid": "287204", "url": "https://it.wikipedia.org/wiki?curid=4223455", "title": "Centro direzionale di Brescia", "text": "Il centro direzionale di Brescia \u00e8 un gruppo di grattacieli costruiti in diversi decenni, similmente a quanto realizzato nel centro direzionale di Milano.\nIl quartiere \u2013 denominato \"Brescia 2\" \u2013 gode di uno spiccato carattere terziario ed \u00e8 situato nella zona sud della citt\u00e0, adiacente alla stazione ferroviaria di Brescia. L'area \u00e8 altres\u00ec servita dalla metropolitana cittadina (stazioni \"Bresciadue\" e \"Lamarmora\") e dal servizio urbano di autobus (linee 2, 7, 4, 10, 13, 14, 15).\nStoria.\nLa zona \u00e8 stata creata nel 1990, quando si decise di aumentare la superficie dell'area residenziale e direzionale della citt\u00e0.\nIl Crystal Palace, costruito nel 1990 da Bruno Fedrigolli, consta di trenta piani ed \u00e8 l'unico edificio della citt\u00e0 che supera i cento metri annoverandosi fra i grattacieli pi\u00f9 alti d'Italia.\nCol tempo vi si affiancarono altri edifici, quali la Torre Cap, costruita nel 1993, alta ottantadue metri con ventidue piani, quello del Banco di Roma alto trentasette metri e altri edifici sia residenziali, come le Torri Millennium, sia adibiti a uffici come il Symbol, chiamato \"matitone\".\nL'intero quartiere presenta edifici moderni, come la nuova sede di Equitalia e la sede del gruppo bancario UBI. Inoltre in via Dalmazia sono state costruite tre torri chiamate appunto centro direzionale \"Tre Torri\", alte settantacinque metri.\nTutti questi edifici conferiscono a Brescia il settimo posto in Italia per numero di grattacieli ed \u00e8 una delle nove citt\u00e0 ad avere un edificio superiore ai cento metri.\nProgetti.\nNel 2013 \u00e8 stato completato lo Skyline 18, un edificio residenziale di ottanta metri; nelle vicinanze di quest'ultimo \u00e8 in costruzione il \"Comparto Milano\" che include due torri, la 11 e la 15, alte rispettivamente circa cento metri e settanta metri.\nSempre nell'anno 2013, fu abbandonato definitivamente il progetto che prevedeva la realizzazione del palazzo comunale in via Dalmazia.\nRestando in via Dalmazia, nella zona dei magazzini generali, avrebbe dovuto sorgere la \"EB tower\", come sede dell'Editoriale Bresciana (di cui fanno parte Giornale di Brescia, Brescia On line e Teletutto). Il progetto, firmato dall'architetto americano Daniel Libeskind, fu accantonato per mancanza di fondi."}
{"id": "4223464", "revid": "486946", "url": "https://it.wikipedia.org/wiki?curid=4223464", "title": "Decollazione del Battista", "text": ""}
{"id": "4223465", "revid": "1452073", "url": "https://it.wikipedia.org/wiki?curid=4223465", "title": "Il professor Layton e l'eredit\u00e0 degli Aslant", "text": " \u00e8 l'ultimo gioco uscito della serie del \"Professor Layton\". \u00c8 stato pubblicato per Nintendo 3DS in Giappone il 28 febbraio 2013. L'autore ha dichiarato che si tratta dell'ultimo videogioco della serie riguardante le storie di Layton. Il gioco si colloca cronologicamente tra gli eventi de \"Il professor Layton e la maschera dei miracoli\" e quelli de \"Il professor Layton e il paese dei misteri\". Con quest'ultimo gioco si conclude quindi la trilogia prequel della serie. Il titolo \u00e8 stato pubblicato in Europa l'8 novembre 2013 e in USA il 28 marzo 2014.\nTrama e luoghi.\nFr\u00f8stborg.\nMentre i ricordi di Montedore si fanno sempre pi\u00f9 sfumati, il professor Layton riceve una lettera da un collega archeologo, il professor Desmond Sycamore. Nella lettera, Sycamore afferma di aver scoperto una \"mummia vivente\" e propone a Layton di andare a vedere con i suoi occhi. Incuriosito, il professore si reca, insieme a Luke ed Emmy, nella citt\u00e0 di Fr\u00f8stborg (\"Froenborg\"). Poco dopo, il gruppo scopre che la mummia vivente \u00e8 in realt\u00e0 una persona apparentemente ancora viva, una giovane donna intrappolata nel ghiaccio, la quale proviene da una civilt\u00e0 scomparsa da millenni: gli Aslant. Alcuni siti ritrovati precedentemente dal professore, ossia il Giardino Dorato, la citt\u00e0 di Ambrosia e il sotterraneo di Akubadain, erano opera della stessa civilt\u00e0. \nIl nome della ragazza nel ghiaccio \u00e8 Aurora, e pare essere l'ultima Aslant vivente. Il professore e i suoi compagni procedono a liberarla, ma la ragazza viene presto rapita da un'organizzazione segreta nota come Targent, presieduta da un uomo misterioso di nome Leon Bronev.\nKarpograd.\nLayton e gli altri inseguono il velivolo della Targent con il Bostonius, l'aeronave del professor Sycamore, da cui il professore e Luke abbordano il velivolo nemico, riuscendo quasi a salvare Aurora. Tuttavia precipitano, e si ritrovano a Karpograd (\"Kodh\"), una cittadina situata sulle rive di un lago noto come \"lago delle sirene\", la cui economia \u00e8 basata sulla pesca. Questo luogo \u00e8 tristemente noto per i frequenti incidenti aerei, nonch\u00e9 per le migliaia di rottami di aeronavi che giacciono nel lago. Layton e gli altri sono qui alla ricerca di Aurora, fuggita dalla Targent, mentre il paese viene setacciato dagli stessi agenti dell'organizzazione. Layton riesce a raggiungere Aurora proprio mentre questa attiva un'altra rovina Aslant, una cupola, nella quale un rompicapo rivela l'ubicazione di cinque manufatti degli Aslant, detti \"uova Aslant\". Individuate le uova, Layton, Aurora e gli altri raggiungono di nascosto il Bostonius e lasciano il paese senza farsi scoprire dalla Targent.\nLondra.\nIl gruppo decide, prima di mettersi alla ricerca delle uova, di fare una sosta a Londra per permettere ai due professori di svolgere ricerche pi\u00f9 approfondite sulla civilt\u00e0 Aslant, nonch\u00e9 effettuare le spese necessarie per affrontare il viaggio intorno al mondo. L\u00ec, Layton dovr\u00e0 indagare sui misteriosi furti al museo di Londra di reperti Aslant. Le indagini si concludono con l'arresto di un infiltrato della Targent all'interno di Scotland Yard: l'ispettore Ralph Bloom.\nConcluse le indagini, i nostri ritornano sul Bostonius e partono alla ricerca delle uova degli Aslant.\nIl gioco propone quindi di scegliere uno qualsiasi dei cinque luoghi in cui si trovano le uova Aslant: il villaggio tribale di Phun-Gi, l'isola tropicale dai tratti caraibici di San Huevo, un villaggio che ricorda lo stile western chiamato El Lobo, un borgo di carattere europeo chiamato Eolyand, ed infine una citt\u00e0 fortificata nel deserto chiamata Oniribad. \u00c8 possibile completare le sottotrame di questi cinque luoghi in qualsiasi ordine.\nPhun Gi.\nPhun Gi (\"Phong Gi\") \u00e8 un villaggio situato in una giungla, abitato da persone la cui acconciatura ricorda le teste dei funghi. Gli abitanti stanno tenendo da giorni un concorso di barzellette e smorfie allo scopo di far tornare il sorriso al loro capo, Morchel. Dopo aver tentato in tutti i modi di far ridere l'anziano indigeno, Layton e gli altri investigano per cercare di comprendere il malessere del capo del villaggio. Viene scoperto che il problema di Morchel \u00e8 che, con l'et\u00e0, la sua vista \u00e8 peggiorata. Il professore e il suo gruppo gli fabbricano quindi degli occhiali, e lui, in segno di riconoscenza, gli consegna il suo medaglione contenente una delle uova Aslant.\nSan Huevo.\nSan Huevo (\"San Grio\") \u00e8 un'isola tropicale la cui economia \u00e8 principalmente basata sul turismo. Giunti l\u00ec, i nostri passano per il mercato locale, e scoprono qualcosa di inaspettato: l'uovo Aslant che cercano \u00e8 oggetto di una tradizione unica. Dai locali \u00e8 chiamato \"popo\u00f1o\", ed \u00e8 il principale tema dei souvenir del luogo. Parlando con Bud, il proprietario di un ristorante, i nostri vengono a conoscenza che l'uovo originale, detto il \"vero \"popo\u00f1o\"\", viene passato da persona a persona secondo tale tradizione. Ricostruita la catena di passaggi, Layton individua l'ultimo possessore dell'uovo, ovvero lo stesso Bud, il quale lo cede al gruppo.\nEl Lobo.\nEl Lobo (\"Torrido\") \u00e8 un villaggio di carattere western, situato in un deserto. Qui i protagonisti scoprono che l'uovo Aslant locale \u00e8 in possesso di un lupo chiamato Old Red, temuto da tutta la popolazione. Luke, per\u00f2, scopre che il lupo \u00e8 solo desideroso di rivedere la ragazza che, anni prima, gli salv\u00f2 la vita. Layton e gli altri, tuttavia, portano da Old Red la ragazza sbagliata, Scarlett, dalla quale scoprono poi che la salvatrice del lupo fu in realt\u00e0 sua nonna. Dopo aver fatto ricongiungere l'anziana e il lupo, lei, in segno di riconoscenza, dona al gruppo l'uovo Aslant.\nEolyand.\nEolyand (\"Hoogland\") \u00e8 una cittadina molto ventosa, dai tratti europei. L\u00ec, Layton e gli altri assistono ad una scena inusuale: una sposa viene rinchiusa da alcuni sacerdoti all'interno di una cappella in cima ad una collina. Il gruppo incontra poi lo sposo, disperato. Da lui apprendono che i forti venti sono causati da una sorta di divinit\u00e0 locale, conosciuta come \"Gran Drago\", e che, per placarlo, le spose vengono a lui sacrificate. Layton investiga su questo Gran Drago, e scopre che in realt\u00e0, all'insaputa dei sacerdoti, da molti anni non viene pi\u00f9 praticato il sacrificio, e che una donna del luogo aiuta le spose a fuggire dalla cappella. Insieme allo sposo, i protagonisti riescono ad entrare nel luogo di culto, dove trovano Paula, la sposa, viva e vegeta. L\u00ec, per\u00f2, Aurora avverte la presenza di un congegno Aslant: infatti, alla base della cappella, c'\u00e8 un complicato meccanismo di aerazione danneggiato, che si scopre essere la causa dei forti venti che affliggono Eolyand. Dopo averlo riparato, Paula e lo sposo possono finalmente celebrare il proprio matrimonio, e i protagonisti trovano l'uovo Aslant all'interno dello stesso meccanismo.\nOniribad.\nOniribad (\"Mosinnia\") \u00e8 una citt\u00e0 fortificata in mezzo al deserto, la cui architettura ricorda uno stile islamico. I protagonisti vi incontrano un ragazzino disperato di nome Umid, che li informa che tutti gli adulti della citt\u00e0 si sono addormentati da settimane e non c'\u00e8 modo di svegliarli. Secondo una leggenda locale, solo le lacrime di una fenice possono riportarli indietro dallo stato comatoso in cui si trovano. Chiedendo aiuto ai bambini del luogo, il professore e gli altri riescono a decifrare la leggenda: la citt\u00e0 contiene alcuni canali, da tempo asciutti, i cui percorsi formano la sagoma di una fenice. Grazie ad un antico meccanismo Aslant presente nel cuore della citt\u00e0, i canali vengono riempiti, e viene sbloccata una camera segreta contenente alcuni testi antichi, uno dei quali contiene l'antidoto per la condizione degli adulti. La causa del loro sonno era un fungo soporifero noto come \"dormis soporis\". Al risveglio degli adulti, il gruppo incontra un'anziana, la quale \u00e8 in possesso dell'uovo Aslant del luogo, che glielo consegna per riconoscenza. Dopo essere stati ringraziati per l'aiuto, i nostri lasciano la citt\u00e0.\nIl Nido.\nTornati al tempio di Karpograd, Layton e i suoi compagni scoprono che una delle uova era falsa e la Targent l'aveva precedentemente recuperata. Il Bostonius fa quindi rotta verso il nucleo centrale della Targent, un luogo chiamato il Nido (\"the Nest\"): \u00e8 una citt\u00e0 ricoperta da smog e inquinamento, e piena di edifici industriali. Qui incontrano Mackintosh, un giovane ingegnere di Karpograd rapito dalla Targent, il quale tenta di fuggire con un aeroveivolo prima di svenire. Layton lo affida alle cure di due agenti della Targent che decidono di disertare. Il gruppo inizia quindi la scalata dell'imponente Torre di Ossidiana, sede della Targent, fino all'ufficio di Bronev. Quest'ultimo cerca di convincere Layton a passare dalla sua parte fingendo di minacciare la vita dei suoi genitori, ma il professore non desiste; i due allora si sfidano in una sfida d'ingegno e, una volta sconfitto, Bronev si dilegua con un elicottero e lascia a Layton l'ultimo uovo Aslant. Le uova, una volta riunite, convergono in un'unica chiave.\nIl Tempio Aslant.\nLayton e gli altri fanno poi ritorno a Fr\u00f8stborg, dove scoprono l'ingresso di un tempio Aslant proprio dietro la parete di ghiaccio in cui Aurora era imprigionata..."}
{"id": "4223466", "revid": "1123126", "url": "https://it.wikipedia.org/wiki?curid=4223466", "title": "Decapitazione del Battista", "text": ""}
{"id": "4223475", "revid": "2134764", "url": "https://it.wikipedia.org/wiki?curid=4223475", "title": "Liga A (pallacanestro)", "text": "La Liga A \u00e8 la massima serie del campionato albanese di pallacanestro.\nStoria.\nIl campionato nacque nel 1946 e fin dagli inizi fu sostanzialmente una lotta a due tra il PBC Tirana e il Partizani Tirana.\nPer vent'anni, dal 1972 al 1992, con l'eccezione del 1990, la vittoria del campionato fu ad esclusivo appannaggio del Partizani Tirana.\nDurante gli anni 1990 emerse il Vllaznia, mentre gli anni 2000 hanno visto il confronto tra il Valbona, e il PBC Tirana, che ha vinto gli ultimi cinque campionati."}
{"id": "4223493", "revid": "247222", "url": "https://it.wikipedia.org/wiki?curid=4223493", "title": "E-Motion (album)", "text": "E-Motion \u00e8 il terzo album in studio del gruppo musicale italiano Miraspinosa, pubblicato nel 2003, prodotto dall'etichetta My Real Sound e distribuito da Audioglobe."}
{"id": "4223498", "revid": "1543377", "url": "https://it.wikipedia.org/wiki?curid=4223498", "title": "Breda Royal Beer", "text": "La Breda Royal Beer \u00e8 una marca di birra inizialmente prodotta nei Paesi Bassi dal birrificio Oranjeboom nella citt\u00e0 di Breda (Paesi Bassi). Con la chiusura nel 2004 del gruppo proprietario del marchio, la produzione venne spostata a Brema e a Lovanio sotto la supervisione della United Dutch Breweries. Nel 2008 la compagnia olandese decise di chiudere il marchio, questo venne acquisito dal piccolo birrificio di Guernsey Randalls Brewery. L'isola di Guernsey, dove la birra Breda godeva di vasta popolarit\u00e0 sin dalla seconda guerra mondiale, \u00e8 tuttora l'unico posto al mondo dove la birra viene prodotta."}
{"id": "4223500", "revid": "298229", "url": "https://it.wikipedia.org/wiki?curid=4223500", "title": "Progressione del record mondiale del getto del peso femminile", "text": "La voce seguente illustra la progressione del record mondiale del getto del peso femminile di atletica leggera.\nIl primo record mondiale femminile venne riconosciuto dalla federazione internazionale di atletica leggera nel 1924, mentre il primo record mondiale indoor risale al 1977. Ad oggi, la World Athletics ha ratificato ufficialmente 52 record mondiali assoluti e 1 record mondiale indoor di specialit\u00e0."}
{"id": "4223504", "revid": "767487", "url": "https://it.wikipedia.org/wiki?curid=4223504", "title": "Marcelo Ramiro Camacho", "text": ""}
{"id": "4223510", "revid": "799790", "url": "https://it.wikipedia.org/wiki?curid=4223510", "title": "Dolphin Dance", "text": " Dolphin Dance \u00e8 il trentunesimo singolo pubblicato negli USA nel 1986 dal gruppo tedesco di musica elettronica Tangerine Dream, estratto dall'album \"Underwater Sunlight\". In realt\u00e0 \u00e8 \"Ride On The Ray\" e non l'omonima traccia presente nell'opera\".\" Venne usato dal 1992 al 1999 come sottofondo musicale per il Meteo3 trasmesso su Rai 3."}
{"id": "4223515", "revid": "729019", "url": "https://it.wikipedia.org/wiki?curid=4223515", "title": "Waves on the Floor", "text": "Waves on the Floor \u00e8 un singolo del gruppo musicale italiano Miraspinosa, pubblicato nel 2001."}
{"id": "4223534", "revid": "2014155", "url": "https://it.wikipedia.org/wiki?curid=4223534", "title": "Emich di Leiningen", "text": "Infanzia.\nEmich nacque a Osborne House sull'Isola di Wight nel Regno Unito, come secondogenito ed unico figlio maschio di Ernesto Leopoldo, IV Principe di Leiningen (1830\u20131904), (figlio di Carlo, III Principe di Leiningen e della Contessa Maria Klebelsberg) e di sua moglie, la Principessa Maria di Baden (1834\u20131899), (figlia di Leopoldo I, Granduca di Baden e della Principessa Sofia di Svezia). Attraverso sua madre era un discendente dei monarchi svedesi, come Gustavo IV Adolfo e Gustavo III. Suo nonno paterno, Carlo, III Principe di Leiningen, era il fratellastro della Regina Vittoria del Regno Unito.\nFu fatto Cavaliere di Gran Croce dell'Ordine Reale Vittoriano nel 1898.\nMatrimonio.\nEmich spos\u00f2 il 12 luglio 1894 a Langenburg la Principessa Feodora di Hohenlohe-Langenburg (1866\u20131932), figlia minore di Ermanno, Principe di Hohenlohe-Langenburg e di sua moglie la Principessa Leopoldina di Baden.\nEbbero quattro figli:\nPrincipe di Leiningen.\nAlla morte del padre nel 1904, Emich divenne il titolare pretendente Principe di Leiningen."}
{"id": "4223536", "revid": "767487", "url": "https://it.wikipedia.org/wiki?curid=4223536", "title": "Amad Al Hosni", "text": "Carriera.\nNazionale.\nHa collezionato pi\u00f9 di 100 presenze con la maglia della propria Nazionale."}
{"id": "4223537", "revid": "2133646", "url": "https://it.wikipedia.org/wiki?curid=4223537", "title": "RK Celje", "text": "Il Rokometni Klub Celje, moto come \"RK Celje Pivovarna La\u0161ko\" per motivi di sponsorizzazione, \u00e8 una squadra di pallamano maschile slovena con sede a Celje.\n\u00c8 stata fondata nel 1947."}
{"id": "4223538", "revid": "38120", "url": "https://it.wikipedia.org/wiki?curid=4223538", "title": "Nazionale di hockey su prato maschile degli Stati Uniti d'America", "text": ""}
{"id": "4223547", "revid": "287204", "url": "https://it.wikipedia.org/wiki?curid=4223547", "title": "Greatest Hits 2 (Lenny Kravitz)", "text": "L'album Greatest Hits 2 \u00e8 la seconda collezione di successi dell'artista e musicista statunitense Lenny Kravitz. Uscito nel 2008 contiene le canzoni che hanno avuto pi\u00f9 successo nelle classifiche di tutto il mondo dall'esordio al 2007 pi\u00f9 un duetto inedito con Vanessa Paradis intitolato \"Lonely Rainbows\". La raccolta \u00e8 proposta in due CD, contenente rispettivamente diciannove e diciotto brani."}
{"id": "4223548", "revid": "1149807", "url": "https://it.wikipedia.org/wiki?curid=4223548", "title": "Wedding Dash", "text": "Wedding Dash \u00e8 un videogioco di strategia e gestionale pubblicato dalla PlayFirst e sviluppato dalla ImaginEngine. \u00c8 stato distribuito nel settembre 2007 come spin-off della serie di videogiochi \"Diner Dash\", che ha riscontrato molto successo.\nIl giocatore gioca nei panni di \"Quinn\", una giovane ragazza, organizzatrice di matrimoni. In ogni livello il giocatore aiuta la coppia che si deve sposare nella scelta di tutti i dettagli come il cibo, la luna di miele, il colore delle tovaglie ecc.\nUna volta organizzato il tutto, il giocatore deve assicurare agli sposi un matrimonio perfetto: dovr\u00e0 quindi evitare i disguidi che potrebbero rovinare la festa, e oltre a questo Quinn dovr\u00e0 ovviamente servire gli invitati portandogli i vari piatti da mangiare.\nCi sono due modalit\u00e0, la modalit\u00e0 \"\"Carriera\" e quella \"Infinita\"\". Nella prima, Quinn dovr\u00e0 prestare attenzione alle richieste dei loro clienti: (il cibo, la destinazione della luna di miele, fiori e dolci.) Quinn deve inoltre evitare di far vedere alla sposa e allo sposo i disastri che potrebbero succedere durante le nozze. Nella seconda modalit\u00e0, il giocatore potr\u00e0 giocare all'infinito fin quando la sposa si arrabbia trasformandosi in \"Bridezilla\". Una volta trasformata in \"Bridezilla\", la modalit\u00e0 termina.\nSequel.\n\"Wedding Dash 2: Rings Around the World\".\nIn questo sequel vengono apportate alcune modifiche. Il giocatore si alterna tra Quinn (l'organizzatrice di matrimoni), e Joe il fotografo. Oltre a far passare agli sposi un ottimo matrimonio senza particolari disastri, il giocatore deve anche scattare foto agli ospiti. Nella modalit\u00e0 \"infinita\" il giocatore deve giocare fin quando lo sposo non si arrabbia e si trasforma in \"Groom Kong\".\nIn questo sequel Quinn \u00e8 stata invitata dal Sig. Bigger, proprietario di catene alberghiere di tutto il mondo, a partecipare ad un concorso per vedere chi \u00e8 il miglior organizzatore di matrimoni, in modo che poi il vincitore possa organizzare il matrimonio della propria figlia. In questo gioco andremo in 5 localit\u00e0 diverse: le Cascate del Niagara, la Foresta Amazzonica, il Deserto Arabico, un resort di ghiaccio in Finlandia, e il villaggio reale della Thailandia. In seguito Quinn scopre che uno dei concorrenti star\u00e0 barando e che Joe il fotografo si innamorer\u00e0 della figlia del Sig. Bigger.\n\"Wedding Dash: Ready, Aim, Love!\".\nIn questo gioco i disegni sono un po' cambiati, e ora il giocatore avr\u00e0 un budget per comprare decorazioni e dolci. Qua, Cupido dovr\u00e0 colpire un elevato numero di persone prima della fine dell'anno, se no perder\u00e0 il suo posto di lavoro. Quinn decide di aiutarlo, a patto che lui per\u00f2 colpisca Joe con una freccia e far s\u00ec che si innamori di Quinn per poi pianificare le sue nozze. Alla fine dei primi dieci livelli, si scopre che Cupido sta cercando di colpire Flo (la protagonista di \"Diner Dash\") da mesi. Si scopre che poi Quinn, facendosi scaltra, respinge la dichiarazione d'amore di Joe anche se lo ama ancora. Il gioco si conclude con Flo che si innamora di un hamburger!\n\"Wedding Dash 4-Ever\".\nLa storia \u00e8 incentrata sul matrimonio di Quinn e Joe."}
{"id": "4223558", "revid": "120906721", "url": "https://it.wikipedia.org/wiki?curid=4223558", "title": "RK Gorenje Velenje", "text": "Il Rokometni Klub Gorenje Velenje \u00e8 una squadra di pallamano maschile slovena con sede a Velenje.\n\u00c8 stata fondata nel 1958.\nPalmar\u00e8s.\nCompetizioni internazionali.\nEHF Champions League\nEHF European League\nEHF European Cup"}
{"id": "4223560", "revid": "729019", "url": "https://it.wikipedia.org/wiki?curid=4223560", "title": "La missione (romanzo)", "text": "La missione (\"The Mission\") \u00e8 il romanzo scritto da Robert Bolt sulla sceneggiatura del film \"Mission\", diretto da Roland Joff\u00e9 ed interpretato da Robert De Niro e Jeremy Irons, uscito nel 1986. Il libro \u00e8 stato pubblicato nello stesso anno di uscita del film, edito dalla casa editrice Longanesi.\nTrama.\nLa storia \u00e8 raccontata dal Cardinale Altamirano, vescovo di Spagna e possedente di molte missioni in Sud America. Basandosi sui fatti narrati da colleghi o di seconda o terza categoria, il cardinale incomincia a raccontare le imprese di due uomini l'uno diverso dall'altro, ma uniti da un unico destino: consacrare la loro vita a Dio e al benessere degli Indios americani.&lt;br&gt;Il primo \u00e8 il Tenente Rodrigo Mendoza, giovane ribelle sin dalla fanciullezza quando si ammutin\u00f2 nella nave dove prestava servizio, uccidendo il comandante e prendendo il controllo delle spedizioni di cattura dei nativi. Mendoza oltre a pensare ai suoi guadagni si preoccupava anche per la salute del fratello minore Felipe, educato fin da piccolo in un convento per volere stesso di Rodrigo, ormai condannato a vivere in una societ\u00e0 rozza e crudele. Il primo vero e unico scontro tra i due fratelli avviene molti anni pi\u00f9 tardi dopo il loro ultimo incontro infantile: quando ormai Rodrigo era trentenne e Felipe ventenne, nel fiorfiore degli anni. Recatisi entrambi in Portogallo per salutare il nuovo governatore, accade che Rodrigo s'innamora di Carlotta la quale, non ricambiando le sue richieste, s'invaghisce di Felipe. La ragazza non sa che i due sono fratelli e cos\u00ec accade che Mendoza una notte, accorgendosi del rapporto sessuale che i due amanti consumavano segretamente nella stanza della nobile, uccide in un accesso d'ira il povero Felipe.&lt;br&gt;Sconvolto dal gesto orrendo, Rodrigo si fa arrestare senza opporre resistenza e spera di marcire in carcere.&lt;br&gt;Il secondo personaggio protagonista del romanzo \u00e8 Padre Gabriel. Fin da ragazzo egli con l'aiuto dei preti locali sognava di diventare sacerdote vista la profonda fede che aveva nel Signore e l'amore che provava nei confronti del prossimo. Cos\u00ec ben presto, contro il volere del padre, Gabriel si fa monaco e comincia a predicare contro i vescovi corrotti che lo fanno presto incarcerare. In cella Gabriel pi\u00f9 volte \u00e8 tentato dal rimorso ed arriva addirittura a non credere pi\u00f9 in se stesso e nella sua fede. Tuttavia i prigionieri, grazie alle parole di conforto che Padre Gabriel li rivolge, lo aiutano nella ricerca del perdono e cos\u00ec il monaco, uscito di carcere, si dirige immediatamente in Sud America con un gruppo di volontari per fondare delle missioni. All'inizio il popolo nativo appare nemico e non collaborativo, ma ben presto la dolce pazienza di Padre Gabriel vince le loro superstizioni e presentimenti, creando un unico clima di amicizia e rispetto.&lt;br&gt;Sar\u00e0 in una di queste missioni che Padre Gabriel e Rodrigo Mendoza s'incontreranno dopo il pentimento di quest'ultimo per l'omicidio del fratello. In poco tempo Mendoza diventa un altro uomo, scoprendo una parte di se che credeva fosse morta per sempre: l'amore. Cos\u00ec accade che anche Rodrigo si far\u00e0 monaco e sosterr\u00e0 la grande battaglia degli Indios contro le istituzioni spagnole e portoghesi, dirette sia dai governatori che dalla Chiesa, le quali appoggiano un progetto di distruzione delle piccole comunit\u00e0.&lt;br&gt;Padre Gabriel e Rodrigo faranno di tutto per sostenere i loro diritti e difendere tutte le buone opere che hanno realizzato durante il loro soggiorno in America; cercheranno anche di far notare disperatamente ai loro superiori l'efficienza delle loro tre missioni pi\u00f9 importanti. Tuttavia gli emissari del Portogallo si dimostrano inflessibili, giudicando gli Indios un popolo rozzo, crudele ed arretrato che merita la morte. Indignato da tale sentenza, Padre Gabriel si barrica con gli Indios nella sua missione e si prepara ad uno scontro mortale con l'esercito invasore, avvalendosi di tutti i mezzi che possiede."}
{"id": "4223565", "revid": "729019", "url": "https://it.wikipedia.org/wiki?curid=4223565", "title": "Aeroporto Internazionale di Nadi", "text": "L'Aeroporto Internazionale di Nadi \u00e8 la principale aviosuperficie delle isole Figi. Ospita un traffico di 2.485.319 passeggeri all'anno (al 2019) ed \u00e8 hub della compagnia Fiji Airways. Si trova a 10\u00a0km dalla citt\u00e0 di Nadi.\nStoria.\nLa prima aviosuperficie di Nadi fu costruita a scopo militare da truppe neozelandesi tra agosto 1939 e marzo 1940, su commissione delle autorit\u00e0 coloniali britanniche. A novembre 1941 si provvide ad ampliare le strutture e a gennaio 1942 la prima pista sterrata, lunga 2133\u00a0m e larga 46, era operativa: altre due s'aggiunsero entro l'aprile del 1942. Tali opere furono commissionate dagli Stati Uniti, che volevano fare dell'aeroporto un avamposto di controllo per lo spazio aereo dell'Oceano Pacifico centrale. L'aeroporto fu dunque sfruttato dall'United States Army Air Forces a partire dal 1941. Furono basati qui alcuni bombardieri B-17 Flying Fortress, che pi\u00f9 volte attaccarono le postazioni giapponesi nelle Filippine e nelle Isole Salomone. Pi\u00f9 avanti, nel 1943, fu il 42nd Bombardment Group, operante con velivoli B-25 Mitchell, ad essere basato a Nadi.\nA guerra finita l'aeroporto di Nadi pass\u00f2 sotto il controllo della Nuova Zelanda dal 20 dicembre 1946: la locale autorit\u00e0 per l'aviazione civile lo convert\u00ec all'uso commerciale, aprendolo al traffico nel 1947. Allorch\u00e9 le Figi nel 1970 diventarono indipendenti il governo locale inizi\u00f2 a collaborare alla gestione dell'aeroporto, per poi rilevarla \"in toto\" nel 1979.\nNegli anni 1980, al fine di far fronte al traffico aereo in aumento, la pista principale fu asfaltata per un costo di 46.500 sterline.\nEssendo le isole Figi posizionate quasi esattamente al centro dell'Oceano Pacifico, l'aeroporto divenne ben presto il principale dell'arcipelago e un punto di scalo importante per le rotte aeree locali e transoceaniche: si provvide pertanto ad abbellirne le strutture, con la posa di una pavimentazione in pietra bianca (poi rimosse allorch\u00e9 si dovette far fronte al traffico di aerei sempre pi\u00f9 grandi) sul piazzale di sosta degli aeromobili, attorno al quale vennero piantate palme ed alberi d'ibisco. Fino agli anni 1950 l'aeroporto port\u00f2 la denominazione ufficiale \"Colony of Fiji - Nadi Airport\" (il nome veniva per\u00f2 spesso reso come \"Nandi\").\nNella prima met\u00e0 degli anni 1960 Nadi divenne il maggiore interscambio per i passeggeri provenienti dalla Nuova Zelanda (e precisamente dall'aeroporto di Whenuapai) e diretti in Nordamerica ed Europa, che qui potevano imbarcarsi sui velivoli DC-8 e Boeing 707 che facevano la spola verso le principali destinazioni di tali continenti. La torre di controllo dell'aeroporto inoltre gestiva il Flight Information Service (FIS) su di un'estesa area circolare nei dintorni.\nOperazioni.\nAtterraggi e decolli avvengono in genere in direzione sud, essendo la zona a nord dell'aeroporto occupata dalle montagne del Sabeto. Un esteso circuito d'attesa, adatto anche per i Boeing 747, \u00e8 posto a sinistra della soglia della pista 02, nel caso il meteo obblighi ad atterrare e decollare in direzione nord.\nNel 2008, un Airbus A380 della Qantas dovette compiere un atterraggio d'emergenza a Nadi per un malore di un passeggero: tutti i viaggiatori dovettero scendere nell'aerostazione, che dimostr\u00f2 cos\u00ec, sebbene non fosse abilitata, di poter accogliere anche il pi\u00f9 grande aeroplano civile al mondo.\nDagli anni 1960 in poi, le Figi hanno conosciuto un vero e proprio boom turistico, che ha visto la costruzione di una notevole quantit\u00e0 di alberghi e strutture ricettive nella zona aeroportuale e sulle vicine isole di Mamanuca e Denarau.\nA Nadi ha il suo hub la compagnia Air Pacific, una delle principali aziende di trasporto aereo dell'Oceania. La torre di controllo di Nadi inoltre provvede a fornire servizi di controllo del traffico aereo anche per l'aeroporto di Fua'amotu di Tonga, quando quest'ultima non riesce a gestire tutto il traffico da sola.\nL'autorit\u00e0 figiana per l'aviazione civile (CAAFI) ha la sua centrale operativa a Nadi. Qui ha anche sede la compagnia Pacific Sun."}
{"id": "4223570", "revid": "110157", "url": "https://it.wikipedia.org/wiki?curid=4223570", "title": "Tatenice", "text": "Tatenice \u00e8 un comune della Repubblica Ceca facente parte del distretto di \u00dast\u00ed nad Orlic\u00ed, nella regione di Pardubice."}
{"id": "4223572", "revid": "1573940", "url": "https://it.wikipedia.org/wiki?curid=4223572", "title": "San Pietroburgo HC", "text": "Il San Pietroburgo Handball Club (in russo \"\u0421\u0430\u043d\u043a\u0442-\u041f\u0435\u0442\u0435\u0440\u0431\u0443\u0440\u0433\u0441\u043a\u0438\u0439 \u0433\u0430\u043d\u0434\u0431\u043e\u043b\u044c\u043d\u044b\u0439 \u043a\u043b\u0443\u0431\") \u00e8 una squadra di pallamano maschile con sede a San Pietroburgo."}
{"id": "4223573", "revid": "886229", "url": "https://it.wikipedia.org/wiki?curid=4223573", "title": "Croce di San Giorgio (disambigua)", "text": ""}
{"id": "4223581", "revid": "110157", "url": "https://it.wikipedia.org/wiki?curid=4223581", "title": "T\u011bchon\u00edn", "text": "T\u011bchon\u00edn \u00e8 un comune della Repubblica Ceca facente parte del distretto di \u00dast\u00ed nad Orlic\u00ed, nella regione di Pardubice."}
{"id": "4223582", "revid": "287204", "url": "https://it.wikipedia.org/wiki?curid=4223582", "title": "Techonin", "text": ""}
{"id": "4223588", "revid": "1573940", "url": "https://it.wikipedia.org/wiki?curid=4223588", "title": "Bjerringbro Forenede H\u00e5ndboldklubber", "text": "Il Bjerringbro-Silkeborg \u00e8 una squadra di pallamano maschile danese con sede a Silkeborg.\n\u00c8 stata fondata nel 2005 tramite la fusione di due precedenti clubs e pi\u00f9 precisamente il \"Bjerringbro FH\" e il \"Silkeborg-Voel KFUM\"."}
{"id": "4223590", "revid": "53009395", "url": "https://it.wikipedia.org/wiki?curid=4223590", "title": "William R. Hewlett", "text": ""}
{"id": "4223591", "revid": "767487", "url": "https://it.wikipedia.org/wiki?curid=4223591", "title": "Kevin Cone", "text": "Carriera professionistica.\nAtlanta Falcons.\nDopo non essere stato selezionato nel Draft 2011, Cone firm\u00f2 in qualit\u00e0 di free agent con gli Atlanta Falcons. Nella sua stagione da rookie disput\u00f2 una sola partita senza far registrare alcuna statistica.\nVittorie e premi.\nNessuno"}
{"id": "4223592", "revid": "53009414", "url": "https://it.wikipedia.org/wiki?curid=4223592", "title": "William Reddington Hewlett", "text": ""}
{"id": "4223594", "revid": "767487", "url": "https://it.wikipedia.org/wiki?curid=4223594", "title": "G\u00f6tz Spielmann", "text": "Biografia.\nCresce a Vienna dove comincia a scrivere e a dirigere mentre frequenta ancora la scuola. Nel 1980, comincia a studiare sceneggiatura e regia all'Accademia d'Arte Cinematografica di Vienna. Due film completati durante gli studi ricevono premi internazionali e vengono proiettati alla Stadtkino, cinema indipendente di Vienna. Nel 1987 si diploma. Subito dopo, scrive e dirige quattro film di seguito, per cinema e televisione. Nel 1999, dopo anni di silenzio, produce il film \"Die Fremde (Lo Straniero)\", candidato all'Oscar come Miglior Film Straniero. Seguono \"Spiel im Morgengrauen (Gioco all'Alba)\", film per la TV e Antares nel 2004. Quest'ultimo viene proiettato in pi\u00f9 di 30 festival internazionali, nonch\u00e9 nelle rassegne d'essai delle sale di molti paesi, tra cui Francia, Stati Uniti e Germania. L'Austria lo candida per l'Oscar nella sezione Lingua Straniera. Le esplicite scene di sesso scatenano accesi dibattiti tra i membri dell'Accademia. Dal 2005, G\u00f6tz Spielmann scrive e dirige anche per il teatro. Nel 2006 viene premiato con il Premio alla Cultura dello Stato dell'Alta Austria, nella categoria Cinema. Lo stesso anno, fonda la casa di produzione Spielmannfilm. Nel 2008 realizza il suo ultimo lungometraggio dal titolo Revanche - Ti uccider\u00f2."}
{"id": "4223595", "revid": "228587", "url": "https://it.wikipedia.org/wiki?curid=4223595", "title": "Lip\u00f3t Fej\u00e9r", "text": "Biografia.\nNato Leopold Weiss, Fej\u00e9r cambia il proprio cognome intorno al 1900. Durante il suo periodo all'universit\u00e0 di Budapest, Fej\u00e9r diede un grande contributo alla scuola di analisi ungherese. Inoltre, ebbe come studenti molti matematici di successo come John von Neumann, Paul Erd\u0151s, George P\u00f3lya e P\u00e1l Tur\u00e1n."}
{"id": "4223596", "revid": "82000", "url": "https://it.wikipedia.org/wiki?curid=4223596", "title": "Leopold Fej\u00e9r", "text": ""}
{"id": "4223597", "revid": "767487", "url": "https://it.wikipedia.org/wiki?curid=4223597", "title": "Natale Dalcerri", "text": "Carriera.\nDopo gli esordi nelle serie minori con la Sancolombanese, debutta in Serie B nella stagione 1946-1947 con il Fanfulla; con i lodigiani retrocede in Serie C dopo due anni ma risale immediatamente tra i cadetti al termine del campionato 1948-1949, e disputa altri due campionati di Serie B.\nNel 1951 passa per un anno al Catania, sempre in Serie B, per tornare infine a giocare per altri due anni con il Fanfulla. Chiude la carriera nel .\nIn totale conta 165 presenze e 45 reti in Serie B con il Fanfulla, e 19 presenze con 2 reti con il Catania."}
{"id": "4223598", "revid": "767487", "url": "https://it.wikipedia.org/wiki?curid=4223598", "title": "Giovanni Bussone", "text": "Carriera.\nGiocatore.\nA partire dalla stagione 1949-1950 disputa quattro campionati di Serie B con il Siracusa, per un totale di 125 presenze e 5 reti.\nCon gli aretusei disputa anche i successivi due campionati di Serie C.\nAllenatore.\nTerminata la carriera da giocatore divenne allenatore e tornato nella citt\u00e0 natale, Torino, insegn\u00f2 calcio per venti anni, a partire dal 1960, ai giovani calciatori della Juventus insieme ad altri indimenticati allenatori del settore giovanile come Grosso, Pedrale e Rabitti ed allenando futuri campioni come Roberto Bettega, Beppe Furino e Paolo Rossi. Durante la militanza nella Juventus consegu\u00ec il patentino da allenatore di prima categoria per allenare in Serie A.\nDopo la parentesi bianconera, continu\u00f2 la sua attivit\u00e0 presso alcune societ\u00e0 dilettantistiche torinesi, su tutte Pinerolo, Piobesi, Madonna di Campagna e Cit Turin LDE."}
{"id": "4223599", "revid": "1847786", "url": "https://it.wikipedia.org/wiki?curid=4223599", "title": "The Girl from Ipanema (Amy Winehouse)", "text": "The Girl from Ipanema \u00e8 un brano musicale interpretato dalla cantante britannica Amy Winehouse, contenuto nel suo primo album in studio postumo \"\", pubblicato dall'etichetta Island.\nDescrizione.\nIl brano \u00e8 stato prodotto da Salaam Remi che ha raccontato di aver registrato e prodotto il brano con Amy nel 2002, quando lei aveva solamente 18 anni. \"The Girl from Ipanema\" \u00e8 una reinterpretazione del celebre brano \"Garota de Ipanema\" del 1967 composto da Ant\u00f4nio Carlos Jobim, Norman Gimbel e Vin\u00edcius de Moraes, prodotto da Creed Taylor e interpretato da Stan Getz in collaborazione con Jo\u00e3o Gilberto, Ant\u00f4nio Carlos Jobim, Astrud Gilberto. "}
{"id": "4223601", "revid": "125592899", "url": "https://it.wikipedia.org/wiki?curid=4223601", "title": "Into Darkness - Star Trek", "text": "Into Darkness - Star Trek (\"Star Trek Into Darkness\") \u00e8 un film di fantascienza del 2013 diretto da J. J. Abrams.\nSequel del film del 2009 che costituiva il reboot cinematografico della serie di \"Star Trek\", \u00e8 la dodicesima pellicola della serie e quella che ha riscosso i maggiori incassi.\nTrama.\nAnno 2259. Sul pianeta Nibiru l'eruzione di un enorme vulcano minaccia di distruggere la primitiva civilt\u00e0 locale. Il capitano della USS \"Enterprise\" James T. Kirk, che circa un anno prima aveva distrutto la \"Narada\" comandata da Nero, viola la Prima direttiva della Federazione dei Pianeti Uniti mostrando agli indigeni la sua nave (fino a quel momento rimasta nascosta sul fondo dell'oceano): l'azione viene resa necessaria dal fatto che il primo ufficiale Spock, sceso nel vulcano per attivare un congegno che lo renda inerte, vi rimane intrappolato, trovandosi di fronte a morte certa. Per questa infrazione Kirk, una volta rientrato sulla Terra, viene sollevato dal comando e rimandato all'Accademia della Flotta Stellare, mentre Spock \u00e8 riassegnato alla USS \"Bradbury\" e l\"'Enterprise\" viene nuovamente affidata all'ammiraglio Christopher Pike; questi per\u00f2, fiducioso nel giovane, chiede e ottiene che il suo primo ufficiale sia proprio Kirk. Nel contempo a Londra, un misterioso terrorista, dopo aver salvato col suo stesso sangue la figlia malata di un membro dell'intelligence della Flotta Stellare, convince quest'ultimo a far saltare in aria un intero edificio della Federazione.\nA seguito dell'attentato, a San Francisco viene convocato l'Alto consiglio della Flotta Stellare presieduto dall'ammiraglio Alexander Marcus, a cui partecipano i capitani e i primi ufficiali delle navi di stanza nell'area, e quindi anche Pike, Kirk e Spock. In tale sede viene rivelato che il misterioso attentatore, che si scopre essere l'ex comandante John Harrison, era considerato uno dei migliori agenti della Federazione e che l'edificio distrutto dall'esplosione era un importante archivio, il cui contenuto resta segreto. Tuttavia l'esplosione si rivela solo un pretesto per far riunire i membri del Consiglio in un unico luogo: di l\u00ec a poco infatti, Harrison, a bordo di una navetta veloce rubata a Londra, apre il fuoco dall'esterno sulla sala dove si trovano gli ufficiali, uccidendone diversi, tra i quali l'ammiraglio Pike. Solo l'intervento di Kirk ferma l'attentatore, il quale fugge teletrasportandosi prima che la navetta precipiti al suolo.\nIl fuggitivo \u00e8 localizzato da Montgomery Scott in una zona disabitata di Kronos, pianeta natale dei Klingon, i quali sono sull'orlo della guerra con la Federazione. Desideroso di vendicare la morte del suo mentore, Kirk si offre di inseguire Harrison al comando dell\"'Enterprise\" e l'ammiraglio Marcus lo appoggia; l'ordine non \u00e8 per\u00f2 di catturare il criminale, bens\u00ec di ucciderlo mediante l'utilizzo di 72 siluri fotonici di ultima generazione, non tracciabili e a lunga gittata, che possono essere lanciati dai confini della Federazione (senza dunque invadere lo spazio dei Klingon). Durante l'imbarco si aggiunge all'equipaggio la giovane dottoressa Carol Wallace, mentre Scott lascia il suo incarico di ingegnere capo e torna a terra, dal momento che si rifiuta di ammettere a bordo i misteriosi siluri che, a suo dire, potrebbero compromettere la stabilit\u00e0 del nucleo di curvatura e mettere in pericolo l'intera nave. Giunti in prossimit\u00e0 di Kronos ma col nucleo dell'\"Enterprise\" in avaria, Kirk, Spock e il tenente Nyota Uhura, contrariamente a quanto imposto dagli ordini dell'ammiraglio, vanno alla ricerca del fuggitivo tra le rovine della zona disabitata, venendo per\u00f2 rintracciati e attaccati dai Klingon. \u00c8 lo stesso Harrison, inaspettatamente, a salvarli sterminando i plotoni nemici, consegnandosi poi spontaneamente a loro una volta venuto a conoscenza della presenza a bordo dei 72 siluri.\nUna volta sulla nave, il prigioniero rivela di essere in realt\u00e0 Khan, uno spietato superuomo geneticamente modificato rimasto ibernato per trecento anni prima di essere risvegliato e sfruttato da Marcus per via della sua mente superiore. Rivela inoltre che i siluri a bordo dell'\"Enterprise\" contengono in realt\u00e0 i corpi congelati del suo vecchio equipaggio: l'ammiraglio lo aveva tenuto sotto scacco grazie a essi, minacciando di distruggerli se lui non avesse obbedito ai suoi folli piani di militarizzare la Federazione e scatenare una guerra contro i Klingon. La missione su Kronos costituisce un perfetto pretesto per raggiungere tale scopo.\nImprovvisamente sopraggiunge proprio Marcus al comando di una nuova nave da battaglia di dimensioni doppie rispetto all'\"Enterprise\", la USS \"Vengeance\", deciso a eliminare ogni testimone e a riprendersi Khan; Kirk per\u00f2 si rifiuta di consegnarglielo, lanciandosi in fuga a velocit\u00e0 di curvatura con la poca energia rimasta. Tuttavia la \"Vengeance\", grazie agli avanzatissimi propulsori di cui \u00e8 dotata, riesce a raggiungere l'altra nave e a danneggiarla pesantemente, sbalzandola fuori dal tunnel di curvatura non lontano dalla Terra. L'\"Enterprise\" sta quindi per essere distrutta, quando interviene la dottoressa Wallace, che Spock aveva scoperto essere la figlia dello stesso ammiraglio (il suo vero nome \u00e8 quindi Carol Marcus): la giovane ritiene che il padre non colpirebbe mai sapendola a bordo, ma questi per tutta risposta la fa teletrasportare sulla sua nave e si prepara ad aprire il fuoco. Senza sistemi di difesa, l'equipaggio \u00e8 ormai rassegnato alla fine imminente, quando all'improvviso gli armamenti di Marcus vengono disattivati dall'interno grazie a Scott, infiltratosi a bordo in precedenza. Kirk decide dunque di recarsi personalmente sulla nave nemica facendosi aiutare da Khan, unico modo per poterla neutralizzare: i due riescono nel loro intento con l'aiuto di Scott, si portano fino al ponte di comando e mettono fuori gioco i soldati a fianco dell'ammiraglio; ma a questo punto il criminale attua il suo piano e consuma la sua vendetta su Marcus, uccidendolo, per poi prendere in ostaggio Kirk; Spock, rimasto al comando dell'\"Enterprise\", si vede quindi obbligato a lasciare che teletrasporti a bordo i siluri in cui \u00e8 ibernato il suo equipaggio. Una volta effettuato lo scambio, per\u00f2, Khan non rispetta i patti e decide di far fuoco ugualmente sull'altra nave, ma il vulcaniano (che aveva sostituito i tubi criogenici con cariche esplosive, dopo essersi fatto consigliare dal suo alter ego anziano) fa detonare i siluri nella stiva della \"Vengeance\", compromettendola definitivamente.\nL'\"Enterprise\", su cui erano stati rimandati Kirk, la dottoressa Marcus e Scott, \u00e8 a sua volta gravemente danneggiata e comincia a precipitare, attratta dalla gravit\u00e0 della Terra; il capitano decide quindi di sacrificarsi per riparare il motore a curvatura, che nello scontro si era disallineato, esponendosi a radiazioni letali all'interno del nucleo. Intanto Khan cerca di far schiantare la sua nave sul quartier generale della Flotta Stellare a San Francisco, devastando parte della citt\u00e0. Per poter fermare il fuggitivo, Spock si teletrasporta, si lancia al suo inseguimento e, grazie anche all'intervento di Uhura, arriva quasi a ucciderlo; questa per\u00f2 lo ferma, avvisandolo che il sangue del superuomo \u00e8 in grado di riportare in vita Kirk, come scoperto dal dottor McCoy che in precedenza lo aveva testato su un tribolo morto. Khan viene cos\u00ec catturato, in modo che il dottore possa ricavare un siero dal suo sangue, per poi venire nuovamente ibernato. Redivivo, dopo due settimane, il capitano ringrazia Spock per averlo salvato, come lui aveva fatto su Nibiru.\nQuasi un anno dopo, Kirk tiene un discorso in occasione del nuovo varo della USS \"Enterprise\", nel frattempo ricostruita; egli, divenuto un uomo pi\u00f9 maturo e rispettoso delle regole, nell'occasione ricorda le parole del Giuramento del Capitano che gli aveva fatto recitare il suo mentore, l'ammiraglio Pike, al momento di affidargli la nave. Questa parte poi per una missione quinquennale, mai tentata sino ad allora, nello spazio profondo.\nProduzione.\nInizialmente la Paramount Pictures aveva invitato il regista J. J. Abrams a riprendere il film direttamente in 3D ma lo stesso regista ha chiesto di poter girare con telecamere IMAX. \u00c8 stato infine trovato un compromesso: per la prima volta nella storia del cinema, un film viene girato in IMAX e poi convertito in 3D in post produzione.\nTitolo.\nIl titolo definitivo della pellicola \u00e8 stato ufficializzato il 10 settembre 2012 dalla Paramount Pictures. Prima del titolo definitivo, il progetto veniva citato con titoli di lavorazione diversi, tra cui \"Star Trek 2\" e \"Star Trek XII\".\nSceneggiatura.\nLa scena in cui il capitano Kirk sacrifica la propria vita per salvare la nave e il suo equipaggio \u00e8 ripresa dal film \"Star Trek II - L'ira di Khan\", ma con i ruoli di Kirk e Spock invertiti (nel vecchio film era Spock a morire assorbendo una dose letale di radiazioni). La trama non ha per\u00f2 molte somiglianze con quella della pellicola del 1982, malgrado la presenza dei personaggi di Khan e di Carol Marcus (che nel primo film si rivela essere la madre del figlio di Kirk).\nCast.\nLe attrici Alice Eve, Hayley Atwell e Teresa Palmer hanno sostenuto dei provini per il ruolo del dottor Carol Marcus. Alla fine \u00e8 stata scelta Alice Eve.\nBenicio del Toro era stato scelto per il ruolo di antagonista principale, ma rifiut\u00f2 per questioni economiche. Dopo il rifiuto di del Toro, \u00e8 stato contattato Demi\u00e1n Bichir per il ruolo di antagonista, ma a sua volta ha rifiutato per impegni in altre pellicole. Il ruolo di Khan infine \u00e8 andato all'attore britannico Benedict Cumberbatch.\nL'attore Leonard Nimoy, storico interprete del vulcaniano Spock, ha un breve cameo nei panni di uno Spock anziano che comunica con il suo \"alter ego\" giovane.\nRiprese.\nLe riprese del film, cominciate il 12 gennaio e terminate l'8 maggio 2012, sono state effettuate tutte nello stato della California, tra Los Angeles, Garden Grove e Livermore.\nPromozione.\nIl regista J. J. Abrams ha presentato la prima brevissima clip, in anteprima mondiale, durante una puntata del \"Conan O\u2019Brien Show\" il 4 ottobre 2012. Con la fase di post produzione ancora non conclusa, il regista \u00e8 stato costretto dalla Paramount Pictures a esibire solo tre fotogrammi senza svelare nulla sulla trama del film. Il 6 dicembre 2012 \u00e8 stato diffuso online l'\"announcement trailer\" italiano, della durata di circa un minuto, che verr\u00e0 seguito, sempre nel mese di dicembre, dal vero e proprio \"teaser trailer\", proiettato in sala con le copie non in IMAX de \"Lo Hobbit - Un viaggio inaspettato\". Il 21 marzo 2013 \u00e8 stato inoltre diffuso online il trailer internazionale, all'interno del quale \u00e8 stato inserito un link che rimanda al poster IMAX del film.\nDistribuzione.\nLa pellicola \u00e8 stata distribuita nelle sale cinematografiche statunitensi a partire dal 17 maggio 2013, in contemporanea con molti altri paesi nel mondo, mentre in Italia \u00e8 stata distribuita il 12 giugno in 3D, mentre la versione in 2D \u00e8 stata resa disponibile a partire dal 20 giugno.\nAccoglienza.\nIncassi.\nCostato 190 milioni di dollari, \"Into Darkness\" ha incassato 13,5\u00a0milioni di dollari al botteghino nei suoi primi giorni di proiezione negli Stati Uniti, meno dei 30,9 milioni del suo predecessore \"Star Trek\" del 2009. Il film ha incassato 22 milioni di dollari il venerd\u00ec, meno del suo predecessore quattro anni prima (26 milioni di dollari). Ha ricavato 70,6 milioni di dollari nel suo fine settimana di apertura, finendo al primo posto al botteghino statunitense (superando \"Il grande Gatsby\" e \"Iron Man 3\"). In totale i proventi del fine settimana sono stati 84,1 milioni di dollari, inclusi gli incassi delle prime proiezioni. Bench\u00e9 i proventi fossero inferiori a quelli previsti dalla Paramount, il vicepresidente dello studio Rob Moore si \u00e8 detto \"estremamente soddisfatto\" per la prestazione del sequel. Varie settimane dopo la sua uscita, il film aveva incassato 147 milioni di dollari al botteghino all'estero, superando il totale degli utili internazionali del suo predecessore. \"Into Darkness\" ha raggiunto il primo posto al botteghino in Cina con un lordo di 25,8 milioni di dollari, triplicando i guadagni complessivi del film precedente durante il suo fine settimana di apertura. A settembre 2013 il film aveva incassato 228.778.661 dollari in America settentrionale e 467.381.584 dollari nel mondo, diventando cos\u00ec la pellicola di Star Trek dai maggiori incassi.\nSequel.\nNel 2016 \u00e8 stato distribuito il sequel \"Star Trek Beyond\", prodotto da J. J. Abrams e diretto da Justin Lin; l'uscita del film \u00e8 stata fissata per l'8 luglio 2016, in occasione del cinquantesimo anniversario dal debutto della serie in televisione."}
{"id": "4223603", "revid": "767487", "url": "https://it.wikipedia.org/wiki?curid=4223603", "title": "Drew Davis", "text": "Carriera professionistica.\nAtlanta Falcons.\nDopo non essere stato selezionato nel Draft 2011, Davis firm\u00f2 in qualit\u00e0 di free agent con gli Atlanta Falcons. Nella sua stagione da rookie non disput\u00f2 alcuna partita mentre il suo debutto da professionista avvenne nella settimana 1 della stagione 2012 contro i Kansas City Chiefs. Il primo touchdown in carriera lo segn\u00f2 nella settimana 8 contro i Philadelphia Eagles. Fu svincolato dopo la stagione 2014"}
{"id": "4223611", "revid": "76963", "url": "https://it.wikipedia.org/wiki?curid=4223611", "title": "P\u00e1l Tur\u00e1n", "text": "Conosciuto per i propri contributi in teoria dei numeri, durante la propria carriera Tur\u00e1n ebbe un lungo periodo di collaborazione con Paul Erd\u0151s, durato 46 anni, e che port\u00f2 alla stesura di 28 articoli."}
{"id": "4223612", "revid": "82000", "url": "https://it.wikipedia.org/wiki?curid=4223612", "title": "Paul Tur\u00e1n", "text": ""}
{"id": "4223615", "revid": "287204", "url": "https://it.wikipedia.org/wiki?curid=4223615", "title": "Paul Turan", "text": ""}
{"id": "4223616", "revid": "247222", "url": "https://it.wikipedia.org/wiki?curid=4223616", "title": "Duel (album)", "text": "Duel \u00e8 il secondo album in studio del gruppo musicale italiano Miraspinosa, pubblicato nel 2000."}
{"id": "4223625", "revid": "110157", "url": "https://it.wikipedia.org/wiki?curid=4223625", "title": "Tisov\u00e1 (Pardubice)", "text": "Tisov\u00e1 \u00e8 un comune della Repubblica Ceca facente parte del distretto di \u00dast\u00ed nad Orlic\u00ed, nella regione di Pardubice."}
{"id": "4223626", "revid": "111207496", "url": "https://it.wikipedia.org/wiki?curid=4223626", "title": "Harry Douglas", "text": "Carriera professionistica.\nAtlanta Falcons.\nDouglas fu scelto nel corso del terzo giro del Draft 2008 dagli Atlanta Falcons. Nella sua stagione da rookie disput\u00f2 tutte le 16 partite, nessuna delle quali come titolare, segnando il primo touchdown su ricezione della carriera nella settimana 12 contro Carolina Panthers e segnando nella stessa partita un altro TD su ritorno da un punt.\nA causa di un infortunio subito nel training camp, Harry perse tutta la stagione 2009 facendo ritorno nel 2010 in cui gioc\u00f2 ancora tutte le 16 gare stagionali, tra cui le prime 4 come titolare.\nNella stagione 2011 Douglas disput\u00f2 altre 4 gare come titolare su 16 totali ricevendo un primato in carriera di 498 yard e segnando un touchdown.\nNella prima gara della stagione 2013, Douglas guid\u00f2 i Falcons con 93 yard ricevute nella sconfitta contro i New Orleans Saints. A causa dell'infortunio di Julio Jones nella settimana 5, fu promosso come ricevitore titolare per il resto della stagione, terminando con i primati in carriera per yard yard ricevute (1.067) e touchdown su ricezione (2).\nIl primo touchdown del 2014, Douglas lo segn\u00f2 nella vittoria della settimana 3 contro i Tampa Bay Buccaneers.\nTennessee Titans.\nIl 10 marzo 2015 Douglas firm\u00f2 un contratto triennale con i Tennessee Titans."}
{"id": "4223627", "revid": "1564499", "url": "https://it.wikipedia.org/wiki?curid=4223627", "title": "Contea di Ariano", "text": "La contea di Ariano costitu\u00ec una dominazione feudale dell'Italia meridionale; attestata dal X al XV secolo, rappresent\u00f2 il primo stabile possedimento normanno in terra italiana.\nInizialmente longobarda (sul finire del I millennio), la contea \u00e8 poi documentata come normanna dalla prima met\u00e0 del secolo XI fino al 1139; in tale fase era denominata Gran contea. Dopo un periodo di dominazione sveva, a partire dal XIII secolo fu posseduta dagli Angioini per passare poi agli Aragonesi, i quali la detennero fino al 1498. La contea aveva sede nel castello di Ariano.\nLa contea longobarda.\nLa contea fu istituita intorno al X secolo (nell'ambito dei principati longobardi riuniti di Benevento e Capua) in luogo di un precedente gastaldato, la cui esistenza \u00e8 invece attestata fin dal IX secolo. Non sono per\u00f2 noti i nomi dei gastaldi e conti longobardi.\nLa contea normanna.\nEntro i primi decenni dell'XI secolo i Normanni, capeggiati da Gilberto Buat\u00e8re, presero stabilmente dimora in Ariano. In particolare la contea normanna di Ariano fu riconosciuta formalmente nel 1022 da Enrico II di Franconia re d'Italia e imperatore del Sacro Romano Impero.\nRimane comunque ignota l'identit\u00e0 dei primi conti normanni.\n\u00c8 certo per\u00f2 che entro la prima met\u00e0 dell'XI secolo la contea era retta dai granconti di Buonalbergo, il primo dei quali, o quantomeno il primo di cui si conosce il nome, \u00e8 Umberto (o Ubberto) attestato prima del 1047. In seguito la grancontea di Ariano entr\u00f2 a far parte del vasto ducato di Puglia e Calabria (incentrato su Salerno), all'interno del quale conserv\u00f2 per\u00f2 la propria autonomia. Al granconte Umberto seguirono infatti Gerardo di Buonalbergo (circa 1060 \u2013 1086), Erberto di Buonalbergo (1086 \u2013 post 1101), il figlio di costui Giordano d'Ariano (dopo il 1101 \u2013 1127) e il figlio di quest'ultimo Ruggero (1127 \u2013 1139). In tale fase la grancontea raggiunse la massima estensione: i suoi confini si estesero infatti fino ai sobborghi di Benevento da un lato e fino alla citt\u00e0 di Troia dall'altro.\nNel frattempo la grancontea (comprendente 8 baronie con 17 castelli) era divenuta parte integrante del regno di Sicilia, proclamato ad Avellino nel 1130 con re Ruggero II di Sicilia. A partire dal 1140 Ariano verr\u00e0 anzi a dipendere direttamente dal re di Sicilia, con Ruggero II in persona che vi terr\u00e0 le Assise di Ariano tra il 1140 e il 1142. Anche negli anni successivi la grancontea non sar\u00e0 ripristinata; una parte dei suoi territori andr\u00e0 invece a formare una nuova contea (istituita proprio nel 1142) avente sede nella gi\u00e0 citata Buonalbergo.\nLa contea sveva.\nQuando nel 1194 l'imperatore Enrico VI di Svevia ne ottenne il dominio, la contea di Ariano fu ricostituita per essere infeudata a Rainaldo de Mohac, contestabile imperiale nonch\u00e9 giustiziere, cui subentr\u00f2 Roberto di Bussone.\nCon l'avvento al trono di Federico II di Svevia la contea rientr\u00f2 per\u00f2 nel demanio; Ariano a quel tempo divenne sede di una \"camera reale\", ossia di una piazzaforte militare di prim'ordine dotata di una fabbrica e di un deposito di armi.\nSuccessivamente, al tempo di re Manfredi, la stessa citt\u00e0 di Ariano si rivolt\u00f2 apertamente contro il sovrano, ma fu catturata a tradimento e saccheggiata dai Saraceni di Lucera.\nLa contea angioina.\nDopo una fase estremamente convulsa e infelice, coincidente con il periodo finale della dominazione sveva, la contea torn\u00f2 a nuova vita sotto gli Angioini nell'ambito del neonato regno di Napoli. Il primo conte angioino, prescelto da re Carlo I d'Angi\u00f2 nel 1269, fu Enrico di Valdimonte cui segu\u00ec il figlio Rainaldo. La contea pass\u00f2 quindi dapprima (nel 1290) ai signori di Montenero, poi ad Anselmo di Ch\u00e9u (dal 1291) e infine alla famiglia De Sabran, con Ermengao che fu eretto conte di Ariano da re Carlo II d'Angi\u00f2 nel 1294. Il suo successore fu Elzeario da Sabrano, poi divenuto santo e compatrono di Ariano (sua moglie era la beata Delfina di Signe).\nA Sant'Elzeario segu\u00ec nel 1327 il fratello Guglielmo che lasci\u00f2 per erede un suo parente, Guglielmo II, cui segu\u00ec il fratello di costui, Giovanni. Tra la fine del Trecento e l'inizio del secolo successivo, sotto il regno di Ladislao I di Napoli, la contea di Ariano fu assegnata a Nicola de Sabrano passando poi, alla morte di costui, nelle mani di Ermengao II, ultimo conte angioino di cui si abbia notizia.\nLa contea aragonese.\nIl primo conte aragonese fu, dal 1417, Francesco Sforza, condottiero e futuro duca di Milano. In seguito, nel 1440 re Alfonso V d'Aragona concesse la contea al gran siniscalco Inigo de Guevara, cui segu\u00ec il figlio Pietro che domin\u00f2 fino al 1485. In seguito, a partire dal 1495 la contea pass\u00f2 ai Carafa con Alberico che nel 1498 ottenne il titolo di duca. La contea cessava cos\u00ec di esistere mentre il ducato fu progressivamente privato di autonomia e inquadrato sempre pi\u00f9 strettamente nel potente regno di Spagna, fino alla soppressione avvenuta nel 1585 allorquando il territorio di Ariano venne a dipendere direttamente dal vicer\u00e9 di Napoli."}
{"id": "4223629", "revid": "1543377", "url": "https://it.wikipedia.org/wiki?curid=4223629", "title": "Charles Atlas", "text": "Biografia.\nAngelo Siciliano nacque ad Acri, in provincia di Cosenza, il 30 ottobre 1892. \"Angelino\", come era anche chiamato, si trasfer\u00ec a Brooklyn, New York, nel 1903 e inizi\u00f2 a lavorare in una fabbrica produttrice di cuoio. Da sempre dedito all'esercizio fisico, inizialmente ha provato molte forme di esercizio, usando pesi, la carrucola e praticando ginnastica ritmica. Atlas ha pi\u00f9 volte affermato di essere stato ispirato, nell'esercizio fisico, da altri sostenitori del fitness e della salute che lo hanno preceduto, tra cui Eugen Sandow e Bernarr MacFadden.\nNegli anni '20, nonostante le difficolt\u00e0 economiche iniziali, svilupp\u00f2 il proprio sistema di esercizi che in seguito fu chiamato \"Dynamic Tension\" (una frase coniata da Charles Roman), che ottenne un notevole successo, soprattutto grazie gli annunci stampati in fumetti.\nBernarr MacFadden, editore della rivista \"Physical Culture\", ha soprannominato Siciliano \"L'uomo pi\u00f9 bello d'America\" nel 1921 e \"Americas Most Perfectly Developed Man\" in un concorso del 1922 tenutosi al Madison Square Garden. Nel 1922, all'et\u00e0 di 30 anni, cambi\u00f2 ufficialmente il suo nome in Charles Atlas, poich\u00e9 suonava molto pi\u00f9 americano.\nMor\u00ec per un attacco di cuore in ospedale il 24 dicembre 1972 a Long Beach, New York, all'et\u00e0 di 80 anni. Sua moglie Margaret, con cui era stato sposato per anni, era morta sette anni prima. Nunziato Siciliano, il padre di Atlas, che era tornato in Italia poco dopo essere arrivato negli Stati Uniti nel 1903, visse fino ai 90 anni. Il figlio di Atlas, Charles Jr., \u00e8 morto nell'agosto 2008 all'et\u00e0 di 89 anni.\nIl programma Dynamic Tension.\nIl programma \"Dynamic Tension\" di Atlas consisteva in dodici lezioni. Ogni lezione era integrata con foto di Atlas che dimostravano gli esercizi. I libretti delle lezioni di Atlas erano provvisti di commenti sul programma stesso e davano ai lettori un invito a scrivere lettere per aggiornare Atlas sui loro progressi e sulle loro storie.\nTra le persone che hanno seguito il corso di Atlas c'erano Max Baer (campione di boxe dei pesi massimi dal 1934 al 1935), Rocky Marciano (campione di boxe dei pesi massimi dal 1952 al 1956), Joe Louis (campione di boxe dei pesi massimi dal 1937 al 1949), David Prowse (campione britannico di sollevamento pesi e attore di Dart Fener), e Allan Wells (campione dei 100 metri dei Giochi Olimpici di Mosca del 1980).\nGli annunci stampati.\nLe famose pubblicit\u00e0 stampate di Charles Atlas divennero iconiche soprattutto perch\u00e9 furono stampate in forma di cartone animato dagli anni '30 in poi e in molti fumetti dagli anni '40 in poi ( e in effetti continuarono molto dopo la morte di Atlas). Lo scenario tipico (solitamente espresso sotto forma di fumetto), prevedeva che un giovane magro (di solito accompagnato da una compagna) venisse minacciato da un bullo. Il bullo \"sottomette\" il \"debole ragazzo di 44kg e anche la ragazza si unisce alla derisione (insieme al bullo). Il giovane torna a casa, si arrabbia (di solito lo dimostra quando prende a calci una sedia) e comincia a seguire il programma di Atlas. Tempo dopo, muscoloso, ritorna al luogo della sua vittimizzazione iniziale, cerca il bullo e lo picchia. Viene ricompensato dal rapido ritorno della sua ragazza e dall'ammirazione degli astanti.\nSi diceva che l'annuncio fosse basato su un'esperienza che il vero Atlas aveva avuto da ragazzo. Con diverse modifiche, \u00e8 stato per decenni un pilastro dei fumetti e delle riviste per ragazzi. Gli annunci di solito si concludono con le parole \"Puoi eseguire questi esercizi quasi ovunque\".\nGli slogan di Charles Atlas usati per la pubblicit\u00e0 nel 1932 includevano \"Battle Fought in Bed that made Fred a He-Man!\", \"Insult that made a Man out of Mac\" e \"Let Me Give You a Body that Men Respect and Women Admire ! \"."}
{"id": "4223631", "revid": "110157", "url": "https://it.wikipedia.org/wiki?curid=4223631", "title": "Trp\u00edk", "text": "Trp\u00edk \u00e8 un comune della Repubblica Ceca facente parte del distretto di \u00dast\u00ed nad Orlic\u00ed, nella regione di Pardubice."}
{"id": "4223633", "revid": "287204", "url": "https://it.wikipedia.org/wiki?curid=4223633", "title": "Trpik", "text": ""}
{"id": "4223636", "revid": "56620", "url": "https://it.wikipedia.org/wiki?curid=4223636", "title": "Antonio della Corna", "text": "Biografia.\nAntonio della Corna, che ha vissuto nei secoli XV e XVI, \u00e8 stato uno degli artisti chiamati da Lodovico Sforza per decorare il Castello Sforzesco a Milano nel 1490. Non sono note le date della sua nascita o di morte. La collezione Bignami, nei pressi di Casalmaggiore, contiene un'immagine che rappresenta un omicidio preso dalla leggenda di San Giuliano, firmato da Antonio nel 1478.\nAttribuiti al della Corna sono alcuni affreschi (1498) e il \"Polittico della Misericordia\" nella Cattedrale di Sant'Andrea di Asola, in provincia di Mantova."}
{"id": "4223639", "revid": "110157", "url": "https://it.wikipedia.org/wiki?curid=4223639", "title": "T\u0159ebovice", "text": "T\u0159ebovice \u00e8 un comune della Repubblica Ceca facente parte del distretto di \u00dast\u00ed nad Orlic\u00ed, nella regione di Pardubice."}
{"id": "4223640", "revid": "287204", "url": "https://it.wikipedia.org/wiki?curid=4223640", "title": "Trebovice", "text": ""}
{"id": "4223642", "revid": "80030", "url": "https://it.wikipedia.org/wiki?curid=4223642", "title": "Casimiro il Restauratore", "text": ""}
{"id": "4223643", "revid": "1305772", "url": "https://it.wikipedia.org/wiki?curid=4223643", "title": "Mirco Tangherlini", "text": "Attivo sulla scena artistica italiana ed internazionale dai primi anni '80, Mirco Tangherlini ha firmato le illustrazioni delle pi\u00f9 importanti riviste italiane come \"Panorama\", \"Il Venerd\u00ec di Repubblica\", \"Corriere della Sera\", \"La Repubblica\", \"La Gazzetta dello Sport\", \"Wired Italia\", \"Tv Sorrisi e Canzoni\". In ambito internazionale ha prodotto delle illustrazioni artistiche per \"Paris Match\" e per \"Nature\" di cui ha realizzato la copertina del numero 28 agosto 2008. Nel corso della sua carriera Tangherlini ha attraversato diversi stili artistici ed illustrativi non identificandosi mai in nessuno di essi ma cercando di elaborare un suo stile definibile \"arte sintetica\".\nPioniere in Italia nell'utilizzo gi\u00e0 negli anni '80 della tecnologia Apple per cui ha anche lavorato dal 1990 al 1993 come consulente per la diffusione dei sistemi informatici presso le grandi case editrici italiane.\nTangherlini dal 1986 lavora in pianta stabile ad Ancona. Il suo attuale lavoro spazia dall'illustrazione, filo conduttore di tutta la sua opera, all'illustrazione 3D, web design e marketing.\nHa pubblicato 4 libri: \"Il Design della notizia \" (2005), \"Informazione visiva, quando le parole non bastano\" (2007), \"Illustr'Azione\" (2012), Mi spieghi dottore (Rizzoli - 2015). Quest'ultimo libro raccoglie gran parte delle tavole scientifiche illustrate che Tangherlini ha realizzato settimanalmente per l'inserto domenicale Corriere Salute del Corriere della Sera.\nNel 2002 ha organizzato la sua prima mostra personale \"2002 simmetrie\" presso l'Arco Amoroso ad Ancona, la seconda personale di Tangherlini \u00e8 stata invece allestita nel 2006 con il titolo \"Un fluire di Bit nelle vene\" a Gabicce Monte.\nLe opere dell'illustratore anconetano hanno prodotto a met\u00e0 degli anni '90 anche 4 Cd Rom: \"Aria di Ancona\" (1995), \"Cybersculpture\" (1997), \"Sibilla - Il volto della Luna, storia e mitologia della Sibilla appenninica\" (1997), \"Angeli\" (1998), \"Cittateneo 1998\" (1998), \"Cittateneo 1999\" (1999), \"I-Ching, versione informatica del libro dei mutamenti\" (1999), \u201cVilla Vigoni, percorso storico culturale del Centro Culturale Italo Tedesco della Lombardia\" (1999), \u201cFornarina\u201d (2000).\nNel 2016 \u00e8 stata organizzata una nuova mostra con le opere grafiche di Mirco Tangherlini. L'esposizione, inaugurata il 28 maggio e durata fino al 26 giugno, si \u00e8 svolta presso il Museo Omero di Ancona, all'interno della Mole Vanvitelliana con il titolo \"Incorpore Hominis. Le opere esposte erano tratte principalmente dalla raccolta di tavole scientifiche illustrate \"Mi spieghi dottore\", pubblicato nel 2015 da Rizzoli.\nPremi.\nNel 1998 Tangherlini ha vinto il Premio Internazionale \u201cDigital Art Night\u201d con la motivazione di \u201cmigliore applicazione multimediale dell'anno\".\nOpere.\nLibri\nCd Rom"}
{"id": "4223648", "revid": "588403", "url": "https://it.wikipedia.org/wiki?curid=4223648", "title": "Futbol'nyj Klub Zakarpattja", "text": ""}
{"id": "4223649", "revid": "110157", "url": "https://it.wikipedia.org/wiki?curid=4223649", "title": "T\u00fdni\u0161\u0165ko", "text": "T\u00fdni\u0161\u0165ko \u00e8 un comune della Repubblica Ceca facente parte del distretto di \u00dast\u00ed nad Orlic\u00ed, nella regione di Pardubice."}
{"id": "4223650", "revid": "1305772", "url": "https://it.wikipedia.org/wiki?curid=4223650", "title": "Premio Lasker-DeBakey per la ricerca medica clinica", "text": "Il premio Lasker-DeBakey per la ricerca medica clinica \u00e8 un premio assegnato nel campo della medicina dalla Fondazione Albert e Mary Lasker, con sede a New York, per \"onorare gli scienziati i cui contributi hanno migliorato il decorso clinico dei pazienti\". \nPrecedentemente noto come \"premio Albert Lasker per la ricerca medica clinica\" in onore di Albert Lasker, nel 2008 \u00e8 stato rinominato per onorare anche Michael E. DeBakey, vincitore egli stesso del premio nel 1963.\nCollegamenti esterni.\n - Sito ufficiale"}
{"id": "4223651", "revid": "287204", "url": "https://it.wikipedia.org/wiki?curid=4223651", "title": "Tynistko", "text": ""}
{"id": "4223654", "revid": "228587", "url": "https://it.wikipedia.org/wiki?curid=4223654", "title": "Episodi de L'imbattibile Daitarn 3", "text": "L'imbattibile Daitarn 3 \u00e8 una serie anime televisiva giapponese di genere \"mecha\", prodotta dalla Sunrise e creata da Yoshiyuki Tomino.\nLa serie, composta di 40 episodi, \u00e8 stata realizzata nel 1978, e trasmessa per la prima volta in Italia nel 1980.\nDi seguito la lista degli episodi con i titoli italiani del primo doppiaggio TV della ITB e del secondo doppiaggio Dynit del 2000."}
{"id": "4223655", "revid": "709565", "url": "https://it.wikipedia.org/wiki?curid=4223655", "title": "Reign in Hell", "text": "Reign in Hell \u00e8 una serie limitata a fumetti scritta da Keith Giffen, illustrata da Thomas Derenick, colorata da Bill Sienkiewicz e pubblicata dalla DC Comics. Il titolo \u00e8 un riferimento ad una frase pronunciata da Lucifero nel \"Paradiso perduto\" di John Milton: \"Meglio regnare all'Inferno che servire il Paradiso\".\nTrama.\nDurante gli eventi di \"Reign in Hell\", il Sottomondo fu gettato in un conflitto da Neron e i suoi generali dovettero confrontarsi con una ribellione guidata da Lord Satanus e Lady Blaze, i dominatori del Purgatorio. Neron presto scopr\u00ec che i demoni ribelli stavano offrendo ai dannati la speranza, e che questa era una spinta potente. Riconoscendo cosa succederebbe se i dannati si fossero ribellati a lui, Neron fece s\u00ec che la sua sposa Lilith, la \"madre di tutti i demoni nati sulla terra\", convocasse tutti i vampiri, i ghouls e i licantropi, e potenziasse gli umani presenti nell'Inferno.\nQuesta agitazione nel reame infernale attrasse l'attenzione dei mistici della Terra, costernati dalle conseguenze e dalle possibili ripercussioni della guerra. Molti eroi magici discesero all'Inferno e presero parte al conflitto, inclusi Zatanna, Dottor Fate, gli Shadowpact, Zauriel, Sargon lo Stregone, Ibis l'Invincibile, Black Alice e Linda Danvers. In alcuni rinforzi presenti nella serie, anche Dottor Occult viaggi\u00f2 verso l'Inferno ma per altri motivi - liberare l'anima della sua amata Rose Psychic.\nLobo, confinato nel labirinto, la prigione dell'Inferno, fu liberato a causa della titanica battaglia tra Etrigan il Demone e Blue Devil, una battaglia che vide la temporanea sconfitta di Etrigan per mano di Blue Devil. Lobo sviscer\u00f2 la forma-spirito di Zatara (il padre di Zatanna) il che gli cost\u00f2 la distruzione della sua anima invece di essere consegnato da Zatanna ad un'eternit\u00e0 di tormento e sofferenza (nella serie \"Zatanna\", si scopr\u00ec che Zatara fu salvato da un demone che gli doveva un favore).\nLord Satanus rivel\u00f2 che utilizz\u00f2 la guerra come mezzo per diffondere una versione virale modificata del DMN, la droga anagogica che una volta utilizz\u00f2 per destabilizzare Metropolis e confondere Superman. Questa versione del DMN era a diffusione aerea e, quando si fosse combinato con la parola magica \"SHAZAM!\", avrebbe trasformato Neron e tutti i demoni dell'Inferno in umani senz'anima, tutti ad eccezione di Lilith che non era un vero demone. Satanus quindi decapit\u00f2 Neron e divenne il nuovo dominatore dell'Inferno. I Dannati rivolsero la loro rabbia verso i demoni e diavoletti ora umani e senza poteri, massacrandoli in massa, e ri-dannandosi.\nLady Blaze scavalc\u00f2 il fratello in un momento di debolezza di Satanus quando permise a Black Alice di toccarlo e gustare il suo potere; quest'azione infranse la psiche di Alice e permise a Lady Blaze di prosciugare Lord Satanus del suo potere e prendendo quindi il trono per s\u00e9. Alla fine della serie, il Principio Indicibile dell'Inferno fu rivelato da Dottor Occult: \"Puoi andartene quando ti pare\".\nRaccolta.\nLa serie fu raccolta in un libro a fumetti (ISBN 978-1401223137)."}
{"id": "4223659", "revid": "287204", "url": "https://it.wikipedia.org/wiki?curid=4223659", "title": "\u00dajezd u Chocn\u011b", "text": "\u00dajezd u Chocn\u011b \u00e8 un comune della Repubblica Ceca facente parte del distretto di \u00dast\u00ed nad Orlic\u00ed, nella regione di Pardubice."}
{"id": "4223660", "revid": "287204", "url": "https://it.wikipedia.org/wiki?curid=4223660", "title": "Ujezd u Chocne", "text": ""}
{"id": "4223668", "revid": "15756", "url": "https://it.wikipedia.org/wiki?curid=4223668", "title": "Espadrillas", "text": "Le espadrillas sono normalmente scarpe basse, ma talvolta anche col tacco alto, provenienti dalla Spagna, (dove si chiamano \"alpargatas\") con forti legami storici con le regioni della Catalogna e dei Paesi Baschi. Di solito hanno una tela o di cotone o tessuto pi\u00f9 pregiato e una suola flessibile in corda o gomma modellata per assomigliare ad una corda. La suola di corda di iuta \u00e8 la caratteristica pi\u00f9 tipica di una espadrilla, le tomaie variano molto in stile.\nEtimologia.\n\"Espadrilla\" \u00e8 un termine francese che deriva dalla parola in lingua occitana, che a sua volta deriva dal vocabolo catalano: \"espardenya\". In catalano significava un tipo di scarpe fatte di \"espart\", il nome catalano di sparto, una pianta mediterranea nerboruta usata per fare le corde.\nStoria.\nLe origini.\nLe espadrillas vengono fatte nei Pirenei dell'Occitania e della Catalogna dal XIV secolo almeno, e ci sono ancora negozi nei Paesi Baschi esistenti che fanno espadrillas da pi\u00f9 di un secolo. Le espadrillas tradizionali hanno una tela superiore con la punta e tomaia tagliata in un solo pezzo, cucito con una corda unica ai lati. Spesso avevano lacci avvolti intorno alla caviglia per tenere le scarpe al loro posto. Le espadrillas tradizionali sono indossate sia da uomini sia da donne.\nIn Aragona queste scarpe sono chiamate \"esparte\u00f1as\", ma il termine pi\u00f9 comune in spagnolo \u00e8 invece \"alpargatas\".\nLe espadrillas moderne.\nUn tempo erano calzature usate dai contadini, poi le espadrillas sono cresciute in popolarit\u00e0, soprattutto in Catalogna e nei Paesi Baschi, dove molti uomini e donne le indossano durante i mesi primaverili ed estivi. Di solito sono realizzate in Bangladesh o in Spagna. Le Espadrillas moderne sono realizzate soprattutto per le donne, anche se vi sono alcuni modelli per uomini.\nLa suola delle espadrillas pu\u00f2 essere piana, a piattaforma o cuneiforme, e pu\u00f2 essere in fibra naturale o in corda di fibra sintetica, o materiali sintetici flessibili che imitano la corda. La tomaia pu\u00f2 essere fatta di qualsiasi materiale, e possono avere punte aperte o chiuse, dorsi aperti o chiusi.\nLe Espadrillas cominciarono a diventare di moda negli Stati Uniti nel 1940. La moda fu rilanciata nel 1980, grazie al successo di Miami Vice, e poi negli anni duemila.\nFabbricazione.\nLa fabbricazione delle espadrillas \u00e8 generalmente pi\u00f9 complessa dei sandali ordinari. Le suole di juta sono la parte di lavorazione pi\u00f9 complessa. Le fibre di juta vengono prima intrecciate insieme meccanicamente. Poi, la treccia viene inserita in uno stampo a forma di suola, con un trattamento termico per ottenere la forma corretta, dopo di che viene fissata con punti di cucitura verticali. Quindi pu\u00f2 essere, volendo, inserito lo strato inferiore di suola vulcanizzata. Infine, il tessuto \u00e8 cucito sulla suola."}
{"id": "4223670", "revid": "729019", "url": "https://it.wikipedia.org/wiki?curid=4223670", "title": "Morris Twenty-One", "text": "La Twenty-One \u00e8 un'autovettura di lusso prodotta dalla Morris dal 1935 al 1936, che ha sostituito la Oxford Twenty.\nLa Twenty-One possedeva, come il modello antenato, un motore a sei cilindri in linea e valvole laterali, ma di cilindrata superiore, 2.916 cm\u00b3. La Twenty-One era disponibile con un solo tipo di carrozzeria, berlina quattro porte.\nDopo solo un anno di produzione, il modello venne sostituito dalla Twenty-Five che aveva, tra l'altro, un motore pi\u00f9 potente."}
{"id": "4223671", "revid": "393002", "url": "https://it.wikipedia.org/wiki?curid=4223671", "title": "Miraspinosa", "text": ""}
{"id": "4223672", "revid": "47767", "url": "https://it.wikipedia.org/wiki?curid=4223672", "title": "Flauto conico", "text": "Il flauto conico, detto anche flauto a cuspide o flauto cuspido, \u00e8 un particolare registro dell'organo.\nStruttura.\nQuesto registro ad anima \u00e8 costituito da canne aperte di forma conica, da cui il nome. L'ampiezza dei coni vari\u00f2 considerevolmente a seconda delle scuole organistiche nazionali e nel corso dei secoli. Le canne sono costruite generalmente in metallo, sebbene esistano anche esempi in legno, e le misure pi\u00f9 comuni sono quelle da 8' e 4'.\nIl suo suono \u00e8 molto delicato e viene spesso utilizzato come registro solista nelle tessiture pi\u00f9 acute.\n\u00c8 anche conosciuto come \"Spitzfl\u00f6te\" in Germania e come \"Fl\u00fbte Conique\" o \"Fl\u00fbte \u00e0 Fuseau\" in Francia."}
{"id": "4223673", "revid": "106990", "url": "https://it.wikipedia.org/wiki?curid=4223673", "title": "Flauto a cuspide", "text": ""}
{"id": "4223674", "revid": "106990", "url": "https://it.wikipedia.org/wiki?curid=4223674", "title": "Flauto cuspido", "text": ""}
{"id": "4223676", "revid": "126257", "url": "https://it.wikipedia.org/wiki?curid=4223676", "title": "Morris Twenty One", "text": ""}
{"id": "4223677", "revid": "110157", "url": "https://it.wikipedia.org/wiki?curid=4223677", "title": "Velk\u00e1 Skrovnice", "text": "Velk\u00e1 Skrovnice \u00e8 un comune della Repubblica Ceca facente parte del distretto di \u00dast\u00ed nad Orlic\u00ed, nella regione di Pardubice."}
{"id": "4223679", "revid": "126257", "url": "https://it.wikipedia.org/wiki?curid=4223679", "title": "Morris 21", "text": ""}
{"id": "4223680", "revid": "287204", "url": "https://it.wikipedia.org/wiki?curid=4223680", "title": "Velka Skrovnice", "text": ""}
{"id": "4223687", "revid": "228587", "url": "https://it.wikipedia.org/wiki?curid=4223687", "title": "Campionato albanese di pallacanestro", "text": ""}
{"id": "4223688", "revid": "228587", "url": "https://it.wikipedia.org/wiki?curid=4223688", "title": "Campionato di pallacanestro albanese", "text": ""}
{"id": "4223689", "revid": "110157", "url": "https://it.wikipedia.org/wiki?curid=4223689", "title": "Verm\u011b\u0159ovice", "text": "Verm\u011b\u0159ovice \u00e8 un comune della Repubblica Ceca facente parte del distretto di \u00dast\u00ed nad Orlic\u00ed, nella regione di Pardubice."}
{"id": "4223690", "revid": "287204", "url": "https://it.wikipedia.org/wiki?curid=4223690", "title": "Vermerovice", "text": ""}
{"id": "4223691", "revid": "1543377", "url": "https://it.wikipedia.org/wiki?curid=4223691", "title": "Procacciatore immobiliare", "text": "Il procacciatore immobiliare \u00e8 un professionista che agisce esclusivamente per conto dell'acquirente ed assiste il proprio cliente durante l'intero processo di acquisto, dalla ricerca degli immobili che corrispondono ai criteri del cliente, alla negoziazione del prezzo e delle condizioni di vendita ed infine al completamento del processo legale necessario a portare a termine l'acquisizione.\nDescrizione.\nIl procacciatore spesso visita preventivamente gli immobili per conto del suo cliente al fine di selezionare quelli pi\u00f9 adeguati e successivamente accompagna il cliente in tutte le visite. Al fine di garantire il miglior servizio possibile molti procacciatori mettono a disposizione dei propri clienti un servizio di chauffeur e ove necessario anche visite in elicottero. Spesso offrono inoltre un servizio di concierge il quale programma le visite agli immobili e prenota gli hotel, i trasferimenti e altri servizi per il cliente. Tali servizi possono rivelarsi particolarmente utili per acquirenti internazionali che non vivono nel posto dove desiderano acquistare, i quali tendono a organizzare brevi viaggi aerei nel corso dei quali visitano pi\u00f9 immobili in poco tempo. I procacciatori sono tipicamente in grado di connettere il cliente con tutti i professionisti che si rendono necessari in diverse fasi del processo di acquisto, come legali, periti ed altri professionisti.\nTramite il loro network di contatti i procacciatori hanno spesso accesso a trattative riservate, anche se ci\u00f2 dipende spesso dalle condizioni di mercato e da quanto il singolo professionista o la societ\u00e0 \u00e8 introdotta nel mercato locale. \nL'etica professionale \u00e8 un aspetto estremamente importante per misurare la professionalit\u00e0 di un procacciatore: in qualsiasi momento il professionista deve consigliare il cliente senza tener conto del proprio interesse per la commissione legata all'acquisto dell'immobile.\nMentre inizialmente il servizio di procacciamento era disponibile esclusivamente per clienti interessati ad acquistare immobili di super lusso, ultimamente, specialmente sui mercati pi\u00f9 competitivi come Londra o Parigi, il prezzo di ingresso \u00e8 calato significativamente fino ad interessare immobili del valore di \u00a3500,000 o \u20ac500,000.\nTipologie di procacciatori.\nUn potenziale acquirente dovrebbe definire le proprie priorit\u00e0 prima di contattare un procacciatore immobiliare; sul mercato sono presenti societ\u00e0 di tipo diverso per cui il mix di benefici che sono offerti pu\u00f2 variare considerevolmente. La dimensione delle societ\u00e0 di procacciamento pu\u00f2 variare significativamente; si passa infatti da operatori singoli a societ\u00e0 con oltre 50 professionisti.\nDa una parte troviamo esperti immobiliari estremamente qualificati che hanno un numero molto elevato di contatti in uno specifico mercato i quali possono rappresentare una risorsa inestimabile per un acquirente che intende acquistare un immobile in trattativa riservata o prima che sia messo sul mercato o ancora venduto privatamente (non tramite agenzia). Questi professionisti sono spesso in grado di trovare immobili \u201cfuori mercato\u201d perch\u00e9 hanno contatti molto stretti con vari intermediari i quali possono segnalare opportunit\u00e0 confidenziali, tra cui avvocati, commercialisti, private bankers, investment managers, o altri professionisti; talvolta essi conoscono personalmente i proprietari dei migliori immobili di pregio situati nella zona di loro competenza. Se questo \u00e8 quello che gli acquirenti cercano allora la dimensione della societ\u00e0 di procacciamento \u00e8 meno rilevante poich\u00e9 i contatti si creano in molto tempo e sono nelle mani di pochi professionisti di grande esperienza i quali operano sia all'interno di grandi organizzazioni che per conto proprio.\nD'altra parte troviamo agenzie che agiscono pi\u00f9 come relocation companies: ben organizzate, operano in varie lingue, aiutano i loro clienti a far fronte alle varie pratiche amministrative, sono ben connesse a professionisti di vario genere ed altre aziende, al fine di proporre un servizio completo; d'altro canto queste societ\u00e0 sono spesso meno adatte ad individuare immobili in trattativa riservata o a trattare direttamente con i proprietari.\nI procacciatori immobiliari cosiddetti indipendenti sono spesso fieri della loro autonomia da societ\u00e0 di intermediazione, le quali a differenza loro e a seconda del paese, agiscono per conto dei venditori o come mediatrici tra le parti. D'altra parte alcune societ\u00e0 di intermediazione offrono servizi di procacciamento nonostante riserve circa un conflitto di interessi tra le due attivit\u00e0.\nA causa della diversa natura delle societ\u00e0 di procacciamento, \u00e8 consigliabile che i potenziali acquirenti contattino pi\u00f9 di una societ\u00e0 per comparare i loro benefici. \u00c8 spesso preferibile ingaggiare un professionista che sia maggiormente capace di ascoltare e comprendere le proprie necessit\u00e0 anche se magari non grado di garantire appieno tutte le altre esigenze.\nGran parte dei procacciatori immobiliari hanno una significativa esperienza commerciale; per\u00f2, al pari degli agenti immobiliari, solo pochi di questi professionisti hanno una qualifica come periti immobiliari per cui potrebbero non essere i migliori consulenti quando si tratta di valutare un immobile di prestigio e/o predire futuri trend di mercato. Per questa ragione l'acquirente potrebbe doversi affidare ad altri esperti o al proprio giudizio prima di effettuare un investimento.\nDa un punto di vista geografico l'ambito delle societ\u00e0 di procacciamento immobiliare pu\u00f2 passare da un focus piuttosto limitato relativo a pochi quartieri cittadini o aree all'interno di una specifica regione a servizi su scala nazionale. Tuttavia ciascuna societ\u00e0 ha sempre alcune aree nelle quali \u00e8 maggiormente specializzata e dove \u00e8 in grado di produrre un valore aggiunto maggiore per il cliente, specialmente quando si tratta di presentare delle opportunit\u00e0 esclusive o \u201cfuori mercato\u201d. In Europa solo poche societ\u00e0 si sono espanse fino a coprire pi\u00f9 di una nazione, utilizzando professionisti diversi.\nRequisiti legali.\nIn alcune nazioni Europee, come il Regno Unito e Malta, i procacciatori immobiliari sono un'attivit\u00e0 libera, per cui non devono passare nessun esame specifico o ottenere alcuna certificazione per poter iniziare a praticare la professione, mentre in altre nazioni come Italia, Francia e Spagna, essi sono ritenuti degli agenti immobiliari e in quanto tali sono soggetti a controlli. In particolare in Italia l'agente immobiliare deve superare un corso e un esame, iscriversi al Registro Imprese, deve essere coperto da idonea polizza assicurativa e revisionato dalla Camera di commercio almeno una volta ogni 4 anni (legge 39/1989 e DM 26/10/2011). Inoltre l'attivit\u00e0 di mediatore \u00e8 incompatibile con l'essere lavoratore dipendente e con lo svolgimento in contemporanea di altre attivit\u00e0 imprenditoriali e professionali. E'auspicabile che in futuro si vada verso un'armonizzazione della normativa di questa figura a livello europeo.\nCompensi.\nLa struttura delle tariffe dei procacciatori immobiliari dipende dal mercato nel quale essi operano e spesso varia da nazione a nazione. La struttura complessiva \u00e8 spesso costituita da un costo di registrazione piuttosto limitato il quale \u00e8 rimborsabile (a patto che l'acquirente completi l'acquisto entro un determinato tempo previsto dal contratto) e deve essere pagato anticipatamente, ed una \u201csuccess fee\u201d, legata al raggiungimento dell'obiettivo, la quale \u00e8 espressa in percentuale del prezzo di acquisto ed \u00e8 pagata solo dopo la firma del contratto preliminare o del rogito. \nI procacciatori generalmente richiedono un mandato in esclusiva, ovvero il cliente non pu\u00f2 continuare la ricerca da solo o tramite agenzie immobiliari, per la durata del contratto di procacciamento, la quale varia da 3 a 6 mesi.\nLe societ\u00e0 francesi hanno il divieto di far pagare la fee di registrazione e sono obbligate per legge a legare il loro compenso al solo successo della trattativa. In ogni caso va detto che un buon procacciatore non deriva alcun profitto dalla tariffa di registrazione; il principale obiettivo di questo costo \u00e8 quello di incrementare la possibilit\u00e0 che il potenziale acquirente sia realmente interessato all'acquisto; nel caso non lo fosse perderebbe infatti il costo di registrazione dopo un certo intervallo di tempo.\nLa success fee \u00e8 espressa come percentuale del prezzo di vendita. In genere esistono due diverse disposizioni che dipendono dalle condizioni di mercato:\nTutte queste condizioni devono essere ben specificate nel contratto che il cliente firma per conferire il mandato al procacciatore.\nI procacciatori tendono spesso ad affermare che in media essi sono in grado di ottenere uno sconto medio sul prezzo di vendita della casa che \u00e8 superiore a quanto il cliente sarebbe in grado di ottenere da solo; questo poich\u00e9 il professionista conosce i prezzi a cui sono transati immobili simili nella zona e pu\u00f2 far uso di un'abile capacit\u00e0 negoziale."}
{"id": "4223699", "revid": "410660", "url": "https://it.wikipedia.org/wiki?curid=4223699", "title": "Jesse Jackson, Jr.", "text": "Biografia.\nSecondogenito del noto reverendo Jackson, dopo gli studi in legge e in teologia Jesse decise di intraprendere la strada paterna dedicandosi all'attivismo per i diritti civili.\nNel 1995 si candid\u00f2 alla Camera dei Rappresentanti per occupare il seggio lasciato vacante dal deputato Mel Reynolds, coinvolto in uno scandalo sessuale. Jackson riusc\u00ec a prevalere nelle primarie e vinse anche le elezioni generali, divenendo deputato. Negli anni successivi gli elettori lo riconfermarono sempre con altissime percentuali di voto.\nIdeologicamente Jackson si configura come ultraliberale, sia in materia sociale che in materia fiscale.\nNel 2008, subito dopo l'elezione di Barack Obama a Presidente degli Stati Uniti si fece il nome di Jackson come uno dei candidati papabili per la sua successione al Senato. La nomina del nuovo senatore doveva per legge essere effettuata dal governatore dello stato, Rod Blagojevich, il quale si trov\u00f2 al centro di un grosso scandalo quando si scopr\u00ec che stava cercando di vendere il posto al miglior offerente; subito dopo emerse che Jackson aveva promesso a Blagojevich un milione di dollari per ottenere la nomina, ma il deputato neg\u00f2 il proprio coinvolgimento nei fatti. Il caso si chiuse con le dimissioni del governatore e con la nomina a senatore di Roland Burris, che port\u00f2 a termine il mandato di Obama senza candidarsi per le elezioni successive.\nLa carriera di Jackson sub\u00ec altri due colpi nel 2010, quando venne alla luce una sua relazione extraconiugale, e nel 2012, quando scomparve per circa un mese finch\u00e9 non si scopr\u00ec che era stato ricoverato in una clinica per disturbi dell'umore, in particolare per disordine bipolare. In seguito a questo evento, Jackson decise di rassegnare le dimissioni da deputato per motivi di salute e il suo seggio al Congresso venne occupato dalla compagna di partito Robin Kelly.\nJackson \u00e8 sposato dal 1991 con Sandi Stevens, una consulente politica attualmente aldermanno all'interno del consiglio comunale di Chicago; i Jackson hanno due figli, Jesse e Jessica."}
{"id": "4223702", "revid": "1494169", "url": "https://it.wikipedia.org/wiki?curid=4223702", "title": "Primeira Divis\u00e3o 2012 (Macao)", "text": "La Primeira Divis\u00e3o 2012 \u00e8 la 29\u00aa edizione della massima competizione nazionale per club di Macao, la squadra campione in carica \u00e8 il Windsor Arch Ka I.\nClassifica.\nLegenda:\nNote:"}
{"id": "4223704", "revid": "2134764", "url": "https://it.wikipedia.org/wiki?curid=4223704", "title": "Basketboll klub Partizani", "text": "Il B.K. Partizani Tirana \u00e8 una societ\u00e0 cestistica avente sede a Tirana, in Albania. Fondata nel 1946, gioca nel campionato albanese."}
{"id": "4223705", "revid": "1305772", "url": "https://it.wikipedia.org/wiki?curid=4223705", "title": "Skyfall (singolo)", "text": "Skyfall \u00e8 un singolo del 2012 di Adele. \u00c8 la \"title track\" dell'omonimo film \"Skyfall\", 23\u00ba capitolo della serie cinematografica di James Bond. Il brano \u00e8 stato scritto dalla stessa Adele assieme al produttore Paul Epworth, con l'orchestrazione di J. A. C. Redford.\nLa canzone ha ottenuto numerosi riconoscimenti internazionali, tra cui l'Oscar per la migliore canzone e il Golden Globe per la migliore canzone originale.\nStoria.\nAdele parl\u00f2 per la prima volta della registrazione di un \u00abprogetto speciale\u00bb nel settembre 2011, durante un'intervista nel programma di ITV \"The Jonathan Ross Show\", cosa che port\u00f2 subito i media a speculare circa la possibile realizzazione di un brano per il nuovo capitolo della serie di James Bond. Successivamente, nell'aprile 2012 l'artista dichiar\u00f2 alla stazione radiofonica NRJ che avrebbe pubblicato un nuovo singolo entro la fine dell'anno, ma che questo non sarebbe stato tratto da un suo nuovo album. Le voci si fecero pi\u00f9 insistenti nel mese di settembre, quando Adele venne sorpresa agli Abbey Road Studios di Londra, dove il compositore Thomas Newman stava scrivendo proprio la colonna sonora del film \"Skyfall\"; il \"bookmaker\" William Hill inizi\u00f2 addirittura ad accettare puntate sul fatto che la cantante avrebbe interpretato la \"title-track\".\nLa canzone era inizialmente nota come \"Let The Sky Fall\". A fine settembre il cantante degli OneRepublic, Ryan Tedder, post\u00f2 un messaggio sul suo \"account\" Twitter (poi subito cancellato) dove affermava di aver ascoltato il brano, a suo dire tra i migliori della serie; negli stessi giorni trapel\u00f2 inoltre in Internet la copertina del singolo. Nonostante questi fatti, il coinvolgimento di Adele nell'operazione venne confermato ufficialmente soltanto il 1\u00ba ottobre 2012.\n\"Skyfall\" \u00e8 stata distribuita in download digitale a partire dal 5 ottobre 2012, alla significativa ora delle 0:07 (British Summer Time), come parte del Global James Bond Day, ovvero le celebrazioni per il 50\u00ba anniversario dell'uscita di \"Agente 007 - Licenza di uccidere\", il primo capitolo della serie.\nComposizione.\nDopo essere stata scelta per eseguire la \"title track\" del film, Adele chiam\u00f2 Paul Epworth come suo coautore e produttore. \"Skyfall\" \u00e8 stata registrata agli Abbey Road Studios di Londra, assieme a un'orchestra di 77 elementi diretta da J. A. C. Redford. Con l'annuncio della realizzazione del pezzo, Adele ammise di essere inizialmente preoccupata per la riuscita del progetto, a causa della pressione derivante dalla produzione di un film di 007; l'entusiasmo per la cosa ritorn\u00f2 quando iniziarono a prendere forma le prime idee per la canzone, orientate a riflettere le tematiche del film piuttosto che quelle del puro romanticismo. Discutendo della composizione del brano, Epworth consider\u00f2 favorevolmente l'inserimento di alcuni rimandi al classico \"James Bond Theme\" di Monty Norman.\n\"Skyfall\" \u00e8 scritta con una partitura in tonalit\u00e0 di Do minore, con un ritmo di 76 bpm. La canzone segue la progressione di accordi Dom - Lab - Fam7 per sei battute, seguita da Dom /Re - Sol4 - Sol.\nAccoglienza.\nNell'immediatezza del lancio, la canzone \u00e8 stata accolta in maniera generalmente positiva dalla critica musicale. Jim Farber del \"Daily News\" di New York non si \u00e8 sbilanciato, descrivendolo come un pezzo che rispetta i \"clich\u00e9\" della saga senza per\u00f2 essere troppo innovativo, mentre Rob O'Connor di Yahoo! ha accolto \"Skyfall\" pressoch\u00e9 positivamente, affermando per\u00f2 come ci sia ancora da aspettare prima di poter inserire questa canzone tra le pi\u00f9 belle della serie. Neil McCormick del \"Daily Telegraph\" si \u00e8 invece mostrato meno entusiasta, scrivendo che il brano \u00e8 s\u00ec \u00abdi classe\u00bb, ma al tempo stesso \u00abtroppo prevedibile\u00bb.\nSuccesso commerciale.\n\"Skyfall\" \u00e8 subito balzata in testa alla classifica dell'iTunes Store a meno di dodici ore dalla sua pubblicazione, superando la precedente numero uno britannica \"Gangnam Style\". In soli due giorni ha registrato, negli Stati Uniti, un'\"audience\" radiofonica di ventuno milioni di ascoltatori debuttando alla posizione trentasette della Billboard Pop Songs."}
{"id": "4223707", "revid": "53010783", "url": "https://it.wikipedia.org/wiki?curid=4223707", "title": "Ingegneria Aerospaziale", "text": ""}
{"id": "4223710", "revid": "4711", "url": "https://it.wikipedia.org/wiki?curid=4223710", "title": "KS Partizani", "text": ""}
{"id": "4223712", "revid": "247222", "url": "https://it.wikipedia.org/wiki?curid=4223712", "title": "Filosofia dell'aria", "text": "Filosofia dell'aria \u00e8 il secondo disco ufficiale del gruppo musicale italiano Underground Life, pubblicato nel 1987."}
{"id": "4223713", "revid": "112395154", "url": "https://it.wikipedia.org/wiki?curid=4223713", "title": "Sposami", "text": "Sposami \u00e8 una miniserie televisiva del 2012 per la regia di Umberto Marino.\nLa prima puntata \u00e8 andata in onda dal 3 ottobre 2012 al 31 ottobre 2012 su Rai 1 in prima serata.\nLa serie, in 6 puntate \u00e8 liberamente ispirata alle classiche commedie sentimentali del cinema hollywoodiano. \u00c8 stata girata a Trieste e dintorni.\nTrama.\nUgo e Nora, marito e moglie, hanno caratteri molto diversi: lei, messinese, \u00e8 molto passionale, mentre lui \u00e8 un intellettuale.\nUn giorno, Ugo tradisce la moglie con un'americana, dando il divorzio come unico rimedio per sopravvivere alla convivenza matrimoniale.\nLe pratiche del divorzio, per\u00f2, sono molto lunghe: i coniugi dovranno rimanere insieme per altri 11 mesi.\nNel frattempo, alla ricca zia Clo viene diagnosticata una malattia, che la impegner\u00e0 a lungo, perci\u00f2 lascia la direzione del suo atelier di abiti da sposa ad Ugo e Nora.\nQuest'ultima, esperta in marketing, scopre che la situazione dell'atelier non \u00e8 delle migliori.\nPer risollevare l'azienda, Nora pensa a varie soluzioni possibili sino ad arrivare ad un'esatta conclusione: trasformare l'atelier in un'agenzia di Wedding Planners.\nDopo vari problemi iniziali e la rabbia di Ugo nei confronti della moglie, il progetto va per il meglio e l'agenzia verr\u00e0 chiamata \"Felici come noi\"."}
{"id": "4223716", "revid": "98077", "url": "https://it.wikipedia.org/wiki?curid=4223716", "title": "Scuola pubblica", "text": ""}
{"id": "4223717", "revid": "53010933", "url": "https://it.wikipedia.org/wiki?curid=4223717", "title": "Interferenze elettromagnetiche", "text": ""}
{"id": "4223722", "revid": "53010964", "url": "https://it.wikipedia.org/wiki?curid=4223722", "title": "Teoria comportamentista", "text": ""}
{"id": "4223723", "revid": "2138421", "url": "https://it.wikipedia.org/wiki?curid=4223723", "title": "Cattedrale di Breslavia", "text": "La cattedrale di San Giovanni Battista (in polacco: archikatedra \u015awi\u0119tego Jana Chrzciciela) \u00e8 la cattedrale metropolitana dell'arcidiocesi di Breslavia, in Polonia. Grande edificio gotico eretto in pi\u00f9 riprese, \u00e8 uno dei migliori esempi di questo stile nel Paese.\nNel 1907 \u00e8 stata dichiarata basilica minore.\nStoria e descrizione.\nDa scavi archeologici effettuati in questo luogo nel 1996-97, sono emerse le fondamenta della prima chiesa in laterizi della citt\u00e0, gi\u00e0 presente nella met\u00e0 del X secolo, presumibilmente eretta dalla dinastia boema dei P\u0159emislidi, gli antichi governatori della citt\u00e0. La chiesa presentava una pianta a croce latina, transetto e abside per una lunghezza totale di circa 25 metri.\nDopo l'anno 1000, con la conquista della Slesia da parte dei Piast, polacchi, la citt\u00e0 venne assunta a vescovado da Boleslao il Prode che ne ricav\u00f2 il territorio dall'Arcidiocesi di Gniezno. Boleslao inizi\u00f2, nel 1004, anche a ricostruire l'edificio, destinato a divenire cattedrale. Aveva dimensioni maggiori (lunghezza di circa 33,5 metri) e forme di una Basilica romanica, a tre navate su pilastri, con volte, cripta e torri orientali. Il primo vescovo, Jan (Giovanni), dedic\u00f2 la chiesa a san Giovanni Battista.\nTuttavia, con l'invasione del principe Bretislao I di Boemia nel 1038-39, questa chiesa venne distrutta. Il principe polacco Casimiro il Restauratore, intraprese subito, negli anni 1150-60, la costruzione di un nuovo, pi\u00f9 grande edificio romanico, in pietra. Alla morte di Casimiro I, nel 1158, il cantiere venne ripreso e ingrandito dal vescovo Walter Malonne sulle forme della cattedrale di P\u0142ock e terminato dal vescovo successore, \u017byros\u0142aw II, che la consacr\u00f2 nel 1180.\nCon l'invasione tartara della Polonia nel 1241, anche questa chiesa venne notevolmente danneggiata. Nel 1244 il vescovo Thomas inizia la ricostruzione di un nuovo edificio, l'odierno, ora secondo gli stilemi dell'architettura gotica e le influenze del gotico baltico. La ricostruzione, in laterizi, venne cominciata a partire dal coro, terminato nel 1272. Nel XIV secolo si procedette con la demolizione della navata romanica e la sua ricostruzione in stile gotico, la realizzazione delle cappelle laterali, della copertura delle torri occidentali e della cappella di Santa Maria, absidale, detta \"piccolo coro\"; rifatta fra il 1354 e il 1368 dal Maestro Pieszko. Nel 1419 l'edificio pot\u00e9 definirsi compiuto, tuttavia ampliamenti e rifacimenti si susseguirono per tutti i secoli a venire.\nInfatti, nel 1517, il vescovo Jan V Thurzo, erige un nuovo portale per la sacrestia, con nella lunetta la \"Decapitazione del Battista\", considerata la prima opera del Rinascimento in Slesia.\nIl 19 giugno 1540 un grande incendio distrusse il tetto e la copertura del campanile nord. Quest'ultimo venne ricostruito 16 anni dopo in stile rinascimentale, e gi\u00e0 rialzato negli anni 1568-80.\nNel 1633, durante la guerra dei Trent'anni, l'esercito imperiale nella battaglia con gli svedesi e l'esercito sassone, brucia la torre sud, la sacrestia e la parte meridionale del tetto della cattedrale. Nel 1672 si restaurarono i danni e il cardinale Federico d'Assia-Darmstadt, l'allora vescovo cittadino discendente del Sacro Romano Impero, approfitt\u00f2 per aggiungervi la barocca cappella di Santa Elisabetta (o del Santissimo Sacramento) negli anni 1680-1700. Successivamente, tra il 1716 e il 1724, il vescovo Francesco Luigi del Palatinato-Neuburg fece erigere dal grande architetto austriaco Johann Bernhard Fischer von Erlach la celebre cappella degli Elettori (o del Corpus Domini).\nNel 1759 un altro incendio distrusse le guglie dei campanili, che vennero sostituite con semplici coperture a tenda.\nIncendi, rifacimenti e restauri continuarono per i secoli a seguire fino a che durante la seconda guerra mondiale, quando Breslavia venne evacuata per esser trasformata in fortezza, i violenti combattimenti rovinarono la cattedrale al 70%.\nI grandi lavori di ricostruzione-restauro iniziarono , sotto la direzione dell'architetto Marcin Bukowski, nel 1946 e durarono fino al 1951, quando il 29 luglio il primate di Polonia Stefan Wyszy\u0144ski riconsacra la cattedrale.\nTuttavia negli anni successivi continuano i lavori e il riarredo dell'edificio, con mobili e opere d'arte provenienti da altre chiese andate distrutte. Le coperture delle torri, con le due affilatissime fl\u00e8che, vennero realizzate solo nel 1991, e raggiungono oggi un'altezza di 97 metri.\nDescrizione.\nLa cattedrale \u00e8 un possente edificio gotico in laterizio con pianta basilicale, dal lungo piedicroce ad archi rampanti e altissimi tetti rivestiti da lastre di rame. Presenta due alti campanili quadrati sulla facciata principale e due torri pi\u00f9 basse ai lati dell'abside, quest'ultima contornata da tre grandi cappelle. Nel lato nord dell'edificio si apre, preceduto da duplice portico, il cosiddetto \"Portale dell'Imperatore\", del XV secolo; altro portale \u00e8 sulla facciata principale.\nL'interno \u00e8 diviso in tre lunghe navate da una serie di archi ogivali; al di sopra corre un lungo fregio gotico in pietra che divide le arcate dalle grandi monofore gotiche nel livello superiore. Le coperture sono a volta, che si presentano lunettate nella navata centrale, e a crociera nelle navate laterali e nel presbiterio. La volta della navata centrale contrasta fortemente con il resto dell'edificio; venne rifatta dopo la Guerra in base ai progetti rinascimentali originali della sua ultima ricostruzione avvenuta nel 1540. Le vetrate dell'interno sono tutte opere post-belliche di artisti polacchi. Nella navata \u00e8 il \"Pulpito degli Evangelisti\", opera marmorea del 1722-23 di Jan Jerzy Urba\u0144ski e Johann Adam Karinger.\nUn pronunciato arcone divide il piedicroce dal profondo presbiterio, di pianta quadrata. Nel tardo Medioevo uno jub\u00e9 separava la navata dal presbiterio, forse a due piani; demolito alla fine del XVI secolo, o nel 1605. Nel presbiterio si conservano Stalli lignei raffiguranti \"Scene della Vita di San Norberto\", realizzati nel 1662-65 da Franz Mots e Franz Zeller per la cittadina Chiesa di San Vincenzo, all'epoca retta dall'Ordine norbertino. Nella parete di fondo, fra i due archi ogivali che dividono il presbiterio dal deambulatorio, \u00e8 l'altar maggiore, con paliotto e tabernacolo in argento massiccio e sormontato dal prezioso polittico della \"Dormizione di Maria\", del 1522, della bottega di Veit Stoss e proveniente dalla Chiesa di Nostra-Signora di Lubin. Il presbiterio \u00e8 circondato dal deambulatorio sul quale si aprono le grandi cappelle maggiori e la sacrestia dal portale rinascimentale del 1517 recante il bassorilievo della \"Decapitazione del Battista\".\nCappella di Nostra Signora.\n\u00c8 la cappella absidale, creata sull'asse centrale della chiesa, dietro al presbiterio, e proprio per la sua forma e collocazione venne subito chiamata \"Piccolo Coro\". Venne eretta, in stile gotico, dall'architetto Pieszko tra il 1354 e il 1365 per volere del vescovo Przec\u0142aw. Si presenta a navata unica con belle volte stellari, separata dal deambulatorio da due archi ogivali binati. Ospita le tombe del vescovo fondatore e del vescovo Jan IV Roth, quest'ultima eseguita tra il 1496 e il 1503 dal grande scultore norimberghese Peter Vischer il Vecchio.\nCappella di Santa Elisabetta.\nA destra della cappella absidale si apre la fastosa \"Cappella di Santa Elisabetta\". Grandiosa opera barocca venne eretta fra il 1680 e il 1686 per volere del cardinale Federico d'Assia-Darmstadt, allora vescovo di Breslavia, che la commission\u00f2 all'architetto italiano Giacomo Scianzi. Voltata da una cupola con lanterna, presenta affreschi dello stesso Scianzi e sculture di Domenico Guidi. Raffigurano \"Scene della vita di Santa Elisabetta\". Vi si conserva, sul lato nord, la monumentale tomba del committente, con la statua del cardinale di Ercole Ferrata; nel lato sud \u00e8 l'altare con la statua di Santa Elisabetta, del Guidi. Nel lato est si apre la sua propria sagrestia.\nCappella degli Elettori.\nA sinistra della cappella absidale si apre la grandiosa \"Cappella degli Elettori\", detta anche del \"Corpus Domini\". Capolavoro barocco, venne eretta fra il 1716 e il 1724 dal grande architetto viennese Johann Bernhard Fischer von Erlach, per volere del vescovo Francesco Luigi del Palatinato-Neuburg che voleva farne il suo mausoleo. Il cardinale era anche vescovo di Treviri e Magonza, e Principe elettore del Sacro Romano Impero, da cui il nome della cappella. Si incentra sulla splendida cupola ellittica con lanterna e alto tamburo. L'esuberante decorazione a fresco si deve a Carlo Carlone, che nel 1720 vi dipinse la \"Gloria angelica\" nella cupola e gli \"Evangelisti e Padri della Chiesa\" nei pennacchi. Gli stucchi sono del ticinese Santino Bussi; le tele \"Ultima Cena\" e \"Offerta di Melchisedec\" sono opere dell'anversese Franz Jan de Backer; le sculture allegoriche e degli \"Angeli\" e quelle sull'altare: \"gruppo di Mos\u00e9\", \"Aronne e l'Arca dell'Alleanza\" sono di Ferdinand Maximilian Brokoff, gi\u00e0 autore delle splendide sculture dell'Abbazia di Krzesz\u00f3w.\nCappella del Salvatore.\nNella navata sud si apre la barocca \"Cappella del Salvatore\", commissionata nel 1671-72 dal canonico di origini italiane Giovanni Giacomo Brunetti all'architetto comasco Carlo Rossi. Si tratta di una cappella di medie dimensioni coperta da una cupola, con lanterna, innestata direttamente sui pennacchi, senza tamburo. La decorazione a stucco venne eseguita da Domenico Antonio Rossi. All'interno sono conservati gli epitaffi del fondatore e suo fratello, il cardinale Giovanni Brunnetti, vescovo di Breslavia negli anni 1693-1703."}
{"id": "4223727", "revid": "1543377", "url": "https://it.wikipedia.org/wiki?curid=4223727", "title": "The Fox (Underground Life)", "text": "The Fox \u00e8 il primo album ufficiale del gruppo musicale italiano Underground Life, pubblicato nel 1983.\nIl disco in questione era stato preceduto da un album autoprodotto stampato unicamente in musicassetta, dal titolo \"Fiori del male\" (1980). Successivamente nel 1981 Il gruppo ha realizzato un Ep dal titolo \"Cross realizzato per la \"Trinciato Forte\". \"Dopo alcuni avvicendamenti all'interno della Band si arriva alla pubblicazione dell'album le cui influenze risultano molteplici anche se quelle pi\u00f9 evidenti sono quelle dei Primi Ultravox!"}
{"id": "4223733", "revid": "400694", "url": "https://it.wikipedia.org/wiki?curid=4223733", "title": "Cantando como yo canto - INTImo 2", "text": "Cantando como yo canto - INTImo 2 \u00e8 il secondo album in studio del musicista ecuadoriano Max Berr\u00fa, pubblicato nel 2010.\nDescrizione.\nPubblicato dall'etichetta cilena Alerce nel 2010 anche questo disco come il precedente album in studio, \"\u00cdntimo\", contiene una selezione di canzoni centro-sudamericane tra le pi\u00f9 amate da Max Berr\u00fa reinterpretate con l'aiuto di svariati musicisti sotto la direzione artistica di Ra\u00fal C\u00e9spedes.\nLo joropo venezuelano \"Carmentea\" \u00e8 eseguito insieme agli Inti-Illimani e vede alla voce Jorge Coul\u00f3n. La ranchera messicana \"No volver\u00e9\" \u00e8 cantata insieme a Miguel Angel Pellao. La zamba \"Yo no canto por vos\" \u00e8 cantata con Carmen Prieto. Il vals peruviano \"Alma coraz\u00f3n y vida\" \u00e8 cantata insieme con El Macha. \"Son de la loma - El cantante mentiroso\" sono cantate insieme a Enrique Blanco. Il sanjuanito ecuadoriano \"Cantando como yo canto\" \u00e8 eseguito insieme alla Banda Conmoci\u00f3n.\nLa dodicesima traccia, \"El arado\" (indicata sulla copertina del disco come bonus track), \u00e8 eseguita dagli Inti-Illimani (con la voce solista di Max Berr\u00fa) ed \u00e8 tratta dal disco \"Inti-Illimani 4 - Hacia la libertad\" del 1975."}
{"id": "4223735", "revid": "53011098", "url": "https://it.wikipedia.org/wiki?curid=4223735", "title": "Sensori di prossimit\u00e0", "text": ""}
{"id": "4223738", "revid": "599013", "url": "https://it.wikipedia.org/wiki?curid=4223738", "title": "Viktors Luka\u0161evi\u010ds", "text": "Carriera.\nNazionale.\nHa esordito in nazionale il 6 febbraio 1998 nella gara contro la Georgia, persa per 2-1. Ha totalizzato in tutto 23 presenze con la nazionale lettone."}
{"id": "4223739", "revid": "123604966", "url": "https://it.wikipedia.org/wiki?curid=4223739", "title": "Fabaria Rally", "text": "Il Fabaria Rally \u00e8 una manifestazione rallistica che si svolge ogni anno nei pressi di Favara, in Sicilia, oltre che nei paesi a essa limitrofi e ospita piloti da tutto il mondo. Recentemente la manifestazione \u00e8 riuscita ad entrare nel Trofeo Rally Asfalto, uno dei pi\u00f9 prestigiosi campionati nazionali di rally.\nLe selezioni si svolgono negli ultimi giorni del mese di agosto e i primi del mese di settembre, mentre la manifestazione si svolge generalmente in due giorni del mese di settembre.\nStoria.\nIl \"Fabaria Rally\" \u00e8 una manifestazione rallistica che si svolge ogni anno a Favara denominata \"citt\u00e0 dell'agnello pasquale\" e nei paesi limitrofi. Ha ospitato piloti proveniente da tutta Italia e dal mondo. Recentemente la manifestazione \u00e8 riuscita ad entrare nel Trofeo Rally Asfalto, uno dei pi\u00f9 prestigiosi campionati nazionali di rally indetti dalla federazione sportiva denominata Automobile Club d'Italia.\nGrazie all\u2019inserimento in questi campionati maggiori il Fabaria Rally ha assunto una particolare importanza nel panorama automobilistico italiano che ha visto la partecipazione di molte squadre ufficiali . Sono molti i piloti che hanno calcato le strade agrigentine e i luoghi di interesse storico che fanno parte del percorso di gara.\nLa societ\u00e0 organizzatrice dell'evento nasce nel dicembre 1984. A costituirla furono un gruppo di piloti ed appassionati di rally. Il team nella veste di scuderia automobilistica in quel periodo era presente in quasi tutte le manifestazione rallistiche della Sicilia e d\u2019oltre stretto riuscendo ad ottenere anche ottimi risultati con i suoi piloti.\nNel 1990 la scuderia viene totalmente rinnovata nel suo organico, con l'ingresso di nuovi rappresentanti il cui scopo era quello di incrementare le proprie attivit\u00e0 sportive e di iniziare l\u2019organizzazione di manifestazioni automobilistiche.\nIl primo Fabaria Rally si svolse il 17 giugno del 1990, dall'idea di due appassionati, Pasquale Mauro e Pietro Rizzo, con l'intento di portare come epicentro della manifestazione la citt\u00e0 di Favara(ag) e dotare quest'ultima di una manifestazione di grande importanza sportiva oltre che turistica; infatti con l\u2019edizione successiva vi fu un incremento di presenze nella citt\u00e0 tali da migliorare sia l\u2019economia che il turismo consentendo agli appassionati presenti in occasione della gara di visitare le numerose chiese i monumenti e le sue memorie storiche.\nNella prima edizione del rally fu previsto un percorso di gara che prevedeva il passaggio da numerosi centri della provincia di Agrigento, quali Castrofilippo, Aragona, Santa Elisabetta, Raffadali, Montaperto, Villaseta, la stessa Agrigento per concludersi a Favara, rappresentando il punto di riferimento della manifestazione, in quell'occasione la citt\u00e0 venne attraversata per ben quattro volte.\nVi presero parte 40 equipaggi e la prima coppia a vincerlo fu il duo Bologna - Saporito con una Lancia Delta Integrale. La manifestazione ottenne un notevole successo tanto che gli organizzatori furono invogliati a portare avanti il loro progetto ed in seguito scalarono tutti i gradini della validit\u00e0 della Coppa Italia fino ad arrivare al coefficiente 1,5 in occasione dell'edizione del 2000.\nDopo la prima edizione la societ\u00e0 organizzatrice del rally punt\u00f2 sulla qualit\u00e0 tecnica della gara in modo da renderla interessante ed appetibile nel mondo sportivo attraverso la partecipazione di squadre e piloti di notevole spessore tecnico, Per questo motivo si punt\u00f2 alla ricerca di risorse umane tali da potere migliorare l\u2019intera organizzazione ma soprattutto l\u2019attenzione fu rivolta alla ricerca di un percorso selettivo ed idoneo alle esigenza tecniche richieste dalla federazione sportiva per questo tipo di gare automobilistiche.\nLa societ\u00e0 Proracing oltre agli aspetti legati all'attivit\u00e0 agonistica ha da sempre rivolto la propria attenzione nel promuovere l\u2019attivit\u00e0 sportiva come strumento di crescita sana e di rispetto delle regole avvicinando molti giovani alla pratica sportiva nel mondo dell\u2019auto allontanandoli da tentazioni quali droga delinquenza comune ed altri fenomeni negativi.\nDurante gli anni di svolgimento della gara si \u00e8 puntato sempre alla ricerca di migliorie per una maggiore visibilit\u00e0 del Fabaria Rally tra queste vi fu la scelta quale location organizzativa della gara il Palacongressi di Agrigento e grazie ai suoi spazi e alle sue strutture si crearono le condizioni per un salto di qualit\u00e0 del rally definito dai molti tifosi e tecnici del settore \u201c il mondiale di Sicilia\u201d.\nLa manifestazione sportiva \u00e8 riuscita negli anni ad accrescere il proprio prestigio sportivo grazie ai propri meriti organizzativi e alle valutazioni espresse dagli osservatori inviati dalla federazione sportiva che hanno di fatto promosso il rally inserendolo tra i campionati automobilistici nazionali indetti da Acisport.\nDal 2006 fino al 2010 il Fabaria Rally come indicato in premessa \u00e8 stato inserito dalla federazione sportiva tra le gare valevoli per il Trofeo Rally Asfalto, un campionato semiprofessionistico con la partecipazione di equipaggi di indiscusso valore sportivo che hanno reso la gara tra le pi\u00f9 importanti del palcoscenico nazionale.\nOltre ai campionati ufficiali indetti da Acisport il Fabaria Rally ha attirato l\u2019attenzione delle case automobilistiche inserendosi nei campionati nazionali monomarca promossi dalle case costruttrici quali Renault, Peugeot, Suzuky e Fiat.\nLa presenza in questi campionati monomarca ha di fatto decretato la piena affermazione del Fabaria Rally come gara di notevole interesse commerciale anche per le stesse industrie automobilistiche.\nSono diversi i piloti che si sono distinti e che hanno vinto il Fabaria Rally e tra questi gli equipaggi Silva-Pina, Re\u2013Bariani, Pedersoli, Bologna, Di Benedetto, Riolo , Borsa, Gandolfo, Morreale ed altri ancora.\nNel 2010 la scuderia cambia nome in \"Proracing\" e continua a essere sostenuta economicamente dal comune di Favara e dalla provincia regionale di Agrigento.\nL\u2019Edizione del 2019 rappresenta per la manifestazione sportiva un traguardo importante perch\u00e9 ricorre la 25\u00aa edizione traguardo che pone la gara come tra le pi\u00f9 longeve del mondo sportivo automobilistico siciliano dopo la Targa Florio."}
{"id": "4223744", "revid": "757396", "url": "https://it.wikipedia.org/wiki?curid=4223744", "title": "Legia Warszawa (pallacanestro)", "text": "Il Legia Warszawa \u00e8 una societ\u00e0 cestistica avente sede a Varsavia, in Polonia. Fondata nel 1929, gioca nel campionato polacco."}
{"id": "4223745", "revid": "339392", "url": "https://it.wikipedia.org/wiki?curid=4223745", "title": "Legia Varsavia (pallacanestro)", "text": ""}
{"id": "4223746", "revid": "247222", "url": "https://it.wikipedia.org/wiki?curid=4223746", "title": "Gloria Mundis", "text": "Gloria Mundis \u00e8 il terzo disco ufficiale del gruppo musicale italiano Underground Life, pubblicato nel 1988."}
{"id": "4223757", "revid": "53011505", "url": "https://it.wikipedia.org/wiki?curid=4223757", "title": "Universit\u00e0 Libera di Bruxelles", "text": ""}
{"id": "4223758", "revid": "125736713", "url": "https://it.wikipedia.org/wiki?curid=4223758", "title": "Roberto Minervini (giornalista)", "text": " Fu autore di molte pubblicazioni sulla cultura popolare partenopea.\nBiografia.\nGiornalista, scrittore, commediografo, regista, critico teatrale e cinematografico, inizi\u00f2 giovanissimo la carriera collaborando con Edoardo Scarfoglio in veste di redattore de Il Mattino, Il Roma e Corriere di Napoli. nonch\u00e9 di \u00abPaese Sera\u00bb e de \u00abLa Voce\u00bb, del \u00abRisorgimento\u00bb, tenendo, tra l'altro, la rubrica di critica degli spettacoli per il \u00abCorriere di Napoli\u00bb.\nCronista di grandi capacit\u00e0 e tra i primi collaboratori di Radio Napoli, firm\u00f2 un reportage sugli esperimenti del battiscafo di Vassena e nel 1929 vinse il secondo premio alle Olimpiadi della Cultura di Amsterdam. Fu autore di varie opere letterarie di soggetto napoletano, tra cui \"Viviani un uomo una citt\u00e0, Ritorno di Scarpetta, Gli ultimi \u2018assistiti\u2019 e cabalisti, Storia della pizza, Napoletani di Napoli\" e \"Incontri del sabato\". \nAppassionato di teatro, collabor\u00f2 a vari spettacoli e fu autore di numerosi lavori tra cui \"Girasole,\" interpretato da Ettore Petrolini, \"Suicidio per amore, Paisiello, Messaggeri del buon Dio, L'amore \u00e8 una cosa semplice, Ritiro del Divino Amore, Tempo di primavera, L'albergo dei quattro venti\". \nCome regista teatrale cur\u00f2 al Teatro San Carlo la rappresentazione de \"Il tabarro, L'amico Fritz\" e \"La Sonnambula\"; al San Ferdinando quelle di \u2018\"Na mugliera zitella\" e \"Era zetella, ma\".. della Compagnia Scarpettiana, dei quali rifece interamente i copioni, Al Politeama diresse \"Pensaci Giacomino\" di Luigi Pirandello con Nino Taranto come protagonista, mentre collabor\u00f2 con Anton Giulio Bragaglia al Teatro degli Indipendenti ed organizz\u00f2 ad Ischia la rappresentazione di \"Casa di bambola\" per commemorare Ibsen.\nPer il cinema lavor\u00f2 come soggettista e sceneggiatore a \"Strade di Napoli\", un documentario diretto da Dino Risi e premiato a Cannes, al film al \"Processo alla citt\u00e0\" di Luigi Zampa di cui fu supervisore del copione, mentre due suoi soggetti, \"L'amore \u00e8 cos\u00ec\" e \"La decima coppia\", sebbene mai realizzati, contribuirono a farlo apprezzare nel campo cinematografico, ove fu spesso chiamato a far parte della giuria dei Nastri d'Argento, incarico in cui poi gli subentr\u00f2 il figlio Gianni Minervini\nCuriosit\u00e0.\nPadre del produttore cinematografico Gianni e della scultrice Annamaria. Quando si spense improvvisamente a Napoli il 15 giugno del 1962, Minervini aveva in tasca l'ultima lettera scrittagli da Peppino De Filippo, da lui considerata quasi un oggetto scaramantico soprattutto per la presenza - sulla carta intestata. del consueto Pulcinella al quale egli attribuiva valore di portafortuna."}
{"id": "4223760", "revid": "247222", "url": "https://it.wikipedia.org/wiki?curid=4223760", "title": "Questo soave sabba", "text": "Questo soave sabba \u00e8 un album inciso nel 1993 dal gruppo musicale italiano Underground Life, l'ultimo pubblicato prima dello scioglimento del gruppo."}
{"id": "4223761", "revid": "1318658", "url": "https://it.wikipedia.org/wiki?curid=4223761", "title": "Cattedrale della Dormizione (Vladimir)", "text": "La cattedrale della Dormizione () \u00e8 la chiesa pi\u00f9 importante della citt\u00e0 di Vladimir, in Russia. Durante il medioevo fu la chiesa madre del Principato di Vladimir-Suzdal' e, in seguito, serv\u00ec da modello per la costruzione di altre chiese, come la cattedrale della Dormizione di Mosca. \u00c8 uno dei pochi edifici a conservare ancora le icone e gli affreschi realizzati dal monaco, pittore e santo Andrej Rubl\u00ebv.\nOltre a fungere da cattedrale dell'eparchia di Vladimir e Suzdal', ospita al proprio interno un museo statale. Dal 1992 fa parte della lista dei patrimoni dell'umanit\u00e0 UNESCO insieme agli altri edifici conosciuti con il nome di \"monumenti bianchi di Vladimir e Suzdal'\".\nStoria e descrizione.\nLa prima chiesa in pietra bianca fu costruita tra il 1158 ed il 1160 per volere del principe Andrea Bogoljubskij. L'edificio fu consacrato alla ricorrenza della Dormizione di Maria e fu costruito utilizzando materiali calcarei di altissima qualit\u00e0. Con i suoi 32 metri di altezza, la nuova chiesa risultava essere pi\u00f9 imponente della cattedrale di Santa Sofia di Kiev e di quella di Novgorod. Nella costruzione furono impegnati artisti provenienti dai luoghi pi\u00f9 disparati.\nNel 1185 Vladimir fu colpita da un gravissimo incendio che distrusse 32 delle sue chiese. La cattedrale della Dormizione non sub\u00ec la stessa sorte, ma rimase comunque seriamente danneggiata. Il principe Vsevolod III decise non solo di sottoporla a lavori di riparazione, ma di ampliarne notevolmente le dimensioni, allo scopo di riflettere l'aumento di prestigio politico e religioso della citt\u00e0 di Vladimir e del principato di cui era capitale. Tra gli interventi pi\u00f9 importanti vi furono il rafforzamento delle mura e l'aggiunta di 4 cupole a quella preesistente.\nLa cattedrale ricostruita divenne una delle costruzioni pi\u00f9 solenni dell'architettura russa. Coprendo un'estensione di 1.178 metri quadri, acquis\u00ec il primato di pi\u00f9 grande chiesa sorta in territorio russo e lo mantenne per i successivi 400 anni. Oltre ad ospitare le spoglie mortali dei principi Andrea Bogoljubskij e Vsevolod III, nella sua cripta furono seppelliti anche gli altri sovrani del principato di Vladimir-Suzdal'. A differenza di molte altre chiese della citt\u00e0, la cattedrale della Dormizione sopravvisse al saccheggio ed al successivo incendio del 1239, quando le orde mongole di Batu Khan entrarono in possesso della capitale.\nNel 1410 la citt\u00e0 e la cattedrale subirono un altro terribile saccheggio ad opera dei tatari guidati da Edigu. Quest'episodio \u00e8 riportato anche nel celebre film Andrej Rubl\u00ebv del regista Andrej Tarkovskij. Il film narra le vicende della vita del pi\u00f9 grande pittore russo di icone, il monaco canonizzato nel 1988 Andrej Rubl\u00ebv. Costui nel 1408, insieme a Daniil \u010c\u00ebrnyj, realizz\u00f2 degli affreschi all'interno del tempio ancora visibili, sebbene parzialmente. Il pi\u00f9 noto \u00e8 il famoso \"Giudizio universale\".\nNel 1810 fu eretta una grande torre campanaria che combina influenze architettoniche di varia natura, come quella gotica e quella neoclassica. Nel 1862 fu costruita una cappella dotata di un sistema di riscaldamento e consacrata a San Giorgio. Alla fine del XIX secolo la cattedrale fu soggetta ad un massiccio intervento di restauro volto a restituirle l'aspetto originario. Nel corso del XX secolo furono intraprese varie opere di conservazione dell'edificio. Uno degli interventi pi\u00f9 importanti fu realizzato tra la fine degli anni settanta e l'inizio degli anni ottanta. In particolare, esso si configur\u00f2 nella pulizia delle cupole e delle mura bianche della cattedrale, nonch\u00e9 nella risoluzione di alcuni problemi causati dall'umidit\u00e0.\nL'edificio fu chiuso al culto nel 1927, a causa della politica atea perseguita dalle autorit\u00e0 sovietiche. Tuttavia, nel 1944 torn\u00f2 ad ospitare cerimonie religiose, grazie al fatto che Stalin allevi\u00f2 le disposizioni pi\u00f9 restrittive, poich\u00e9 aveva bisogno del sostegno della Chiesa ortodossa russa nella guerra contro la Germania nazista.\nL'interno della cattedrale \u00e8 ricco di fascino e solennit\u00e0. La sezione centrale dell'edificio, sormontata da una grande cupola, ha un aspetto maestoso ed \u00e8 illuminata dalla presenza di ben dodici finestre. L'iconostasi barocca contenente un centinaio di icone \u00e8 stata realizzata nel 1774, in sostituzione ad una risalente al tempo di Andrej Rubl\u00ebv, le cui icone furono portate nel 1922 presso la Galleria Tret'jakov di Mosca ed il Museo di Stato Russo di Leningrado, su iniziativa dell'artista Igor Grabar. L'edificio \u00e8 noto anche per aver ospitato una delle icone pi\u00f9 venerate dai fedeli ortodossi, cio\u00e8 la Theotokos di Vladimir. Secondo la tradizione, i cavalli che trasportavano l'icona, si fermarono vicino a Vladimir e si rifiutarono di andare avanti. Il popolo interpret\u00f2 l'episodio come un segno secondo cui la Vergine Maria voleva rimanere nella citt\u00e0 e proprio per questo sarebbe stata costruita la cattedrale.\nDall'edificio \u00e8 possibile ammirare un ampio panorama della riva destra del fiume Kljaz'ma."}
{"id": "4223765", "revid": "899609", "url": "https://it.wikipedia.org/wiki?curid=4223765", "title": "Villeado di Brema", "text": "Il suo nome significava \"il volitivo combattente\".\nBiografia.\nInglese di nascita, divenne sacerdote in patria ma decise di dedicarsi alla missione di convertire i pagani sul continente. Nel 772 si rec\u00f2 quindi in Frisia nella zona di Dokkum. Qui scamp\u00f2 per poco alla morte e dovette andarsene; si rec\u00f2 quindi a predicare nella zona della Drenthe, ma anche da questo territorio dovette andarsene dopo essere stato assalito e ferito seriamente da numerosi pagani. Dal 780 and\u00f2 in missione, dietro richiesta di Carlo Magno nella zona del Basso Weser (\"Unterweser\"), ma a seguito di una rivolta dei Sassoni nel 782 dovette fuggire anche da quella zona.\nRecatosi in pellegrinaggio a Roma, trascorse poi due anni nell'abbazia di Echternach. Dopo il battesimo del capo sassone Vitichindo, avvenuto nel 785, Villeado torn\u00f2 al suo primitivo territorio di missione, assumendo Brema come base per i suoi spostamenti. Il 13 luglio 787 venne consacrato vescovo. Sul modello del sistema ecclesiastico della Northumbria, egli fece condurre l'attivit\u00e0 pastorale a giovani preti. Le istituzioni ecclesiastiche allora nella zona compresa fra l'Elba e il Weser erano rare. Fu lui a fondare la diocesi di Brema.\nIl giorno di Ognissanti del 789 egli consacr\u00f2 il primo duomo di Brema, allora ancora costruito in legno. Una settimana dopo mor\u00ec a Blexen di una violenta febbre. Dapprima la sua salma venne inumata in una cappella mortuaria. Successivamente venne eretta un'apposita chiesetta per ospitare i suoi resti. Nell'860 l'arcivescovo Angario li fece traslare nel duomo.\nCulto.\nEgli venne poi dichiarato santo ed i suoi resti furono venerati come reliquie.\nAi tempi della riforma protestante tuttavia esse andarono perdute con la sola eccezione di un reliquiario a \"noce di cocco\", che fu trasferito nel tesoro della Cattedrale di M\u00fcnster."}
{"id": "4223771", "revid": "106908", "url": "https://it.wikipedia.org/wiki?curid=4223771", "title": "Tacco (calzature)", "text": ""}
{"id": "4223774", "revid": "106908", "url": "https://it.wikipedia.org/wiki?curid=4223774", "title": "Timballo (gastronomia)", "text": ""}
{"id": "4223777", "revid": "1543377", "url": "https://it.wikipedia.org/wiki?curid=4223777", "title": "FINA Water Polo World League 2013 (maschile)", "text": "La World League maschile di pallanuoto 2013 (\"FINA Water Polo World League 2013\") \u00e8 la 12\u00aa edizione della manifestazione che viene organizzata annualmente dalla FINA. Il torneo si svolge in due fasi, un turno di qualificazione e la \"Super Final\", che si disputer\u00e0 per la prima volta in Russia, a \u010celjabinsk, dall'11 al 16 giugno 2013.\nLa competizione \u00e8 partita ufficialmente il 31 ottobre 2012 con i gironi di qualificazione europei, mentre il girone della zona americana e quello della zona Asia/Oceania verranno disputati nel marzo 2013. Le squadre iscritte sono in totale 18, tra cui i pluricampioni della e il , che avevano rinunciato alla partecipazione nell'edizione precedente, e l', assente dalla manifestazione da cinque edizioni.\nTurno di qualificazione.\nAmeriche.\nIl torneo si \u00e8 svolto dal 24 al 27 maggio 2013 a Los Alamitos, negli Stati Uniti. Le prime due classificate si sono qualificate per la \"Super Final\".\nAsia/Oceania.\nIl torneo si disputa dal 9 al 14 maggio 2013 ad Auckland, in Nuova Zelanda. Le prime due classificate si qualificano per la \"Super Final\".\nEuropa.\nLe squadre europee sono state divise in tre gironi disputati con gare di andata e ritorno dal 31 ottobre 2012 al 30 marzo 2013. Il gruppo \"B\" era originariamente composto da quattro squadre ma la ha rinunciato alla competizione prima dell'inizio delle gare. Le prime classificate di ogni girone si sono qualificate per la \"Super Final\" insieme alla paese ospitante.\nSuper Final.\nLa formula della \"Super final\" prevede una fase preliminare con le otto qualificate divise in due gironi, che serve a determinare la griglia della successiva fase a eliminazione diretta."}
{"id": "4223778", "revid": "767487", "url": "https://it.wikipedia.org/wiki?curid=4223778", "title": "Tommy Gallarda", "text": "Carriera professionistica.\nAtlanta Falcons.\nGallarda non fu scelto nel corso del giro del Draft 2011 ma firm\u00f2 con i Jacksonville Jaguars, con cui trascorse solo la pre-stagione. In seguito pass\u00f2 ai Falcons senza scendere mai in campo nella sua stagione da rookie.\nIl suo debutto come professionista avvenne nella settimana 1 della stagione 2012 contro i Kansas City Chiefs.\nVittorie e premi.\nNessuno"}
{"id": "4223779", "revid": "552841", "url": "https://it.wikipedia.org/wiki?curid=4223779", "title": "World League maschile di pallanuoto 2013", "text": ""}
{"id": "4223780", "revid": "287204", "url": "https://it.wikipedia.org/wiki?curid=4223780", "title": "Hanley Ramirez", "text": ""}
{"id": "4223781", "revid": "1305772", "url": "https://it.wikipedia.org/wiki?curid=4223781", "title": "Giavera", "text": ""}
{"id": "4223784", "revid": "1305772", "url": "https://it.wikipedia.org/wiki?curid=4223784", "title": "FINA Water Polo World League 2013", "text": ""}
{"id": "4223785", "revid": "123980364", "url": "https://it.wikipedia.org/wiki?curid=4223785", "title": "Clan Proietti", "text": "Il Clan Proietti (conosciuti anche come i Pesciaroli) era un'organizzazione criminale romana, operante in citt\u00e0 tra la fine degli anni sessanta e gli inizi degli anni ottanta del XX secolo.\nAgli inizi degli anni ottanta furono protagonisti di una sanguinosa guerra contro il clan rivale della Banda della Magliana che vide il Clan Proietti soccombere con gravissime perdite, colpiti da una serie di omicidi e tentativi di omicidio.\nStoria.\nIl clan.\nOriginari del quartiere romano di Monteverde e titolari di banchi del pesce ai mercati rionali di piazza San Giovanni e di via Donna Olimpia, i \"Pesciaroli\", chiamati cos\u00ec appunto per via della loro attivit\u00e0, erano gestori di alcune case da gioco e, soprattutto, dediti ad attivit\u00e0 illecite quali l'usura e la gestione delle scommesse clandestine.\nLa loro struttura era formata essenzialmente da fratelli, cugini e consanguinei. Capofamiglia era Giovanni Proietti, nato nel 1907 e padre di undici figli, tra cui, attivi nella banda c'erano: Fernando detto \"il Pugile\", Maurizio detto \"il Pescetto\", Mario detto \"Palle d'oro\" ed Enrico. Altri componenti significativi del clan erano: il cugino Enrico detto \"er Cane\" (figlio di Mariano, il fratello di Giovanni Proietti) e i suoi tre figli: Mauro, Orazio e Mariano.\nLa guerra con la Banda della Magliana.\nBen inseriti nell'ambiente degli ippodromi romani, i Proietti erano molto vicini al boss Franco Nicolini, conosciuto come \"Franchino er criminale\" e gestore delle scommesse clandestine nell'ippodromo romano di Tor di Valle. Nicolini venne ucciso a colpi di pistola da alcuni componenti della neonata Banda della Magliana che da allora impose il suo controllo nel mondo delle scommesse romane, i \"Pesciaroli\" persero di colpo tutti i privilegi derivanti dal controllo di quel territorio.\nIl 13 settembre del 1980 arriv\u00f2 la loro vendetta verso chi aveva osato privarli di quel redditizio giro di scommesse. Fernando \"il Pugile\" e Maurizio \"il Pescetto\" attesero che Franco Giuseppucci, detto \"er Negro\" e boss della Banda della Magliana, uscisse dalla sala biliardo del bar Castelletti di piazza San Cosimato (a Trastevere) e, mentre stava per avviare il motore della sua Renault 5, lo ferirono con un solo colpo al fianco per poi sparire in sella ad una moto Honda 500. Giseppucci nonostante fosse ferito gravemente, riusc\u00ec ad arrivare in ospedale crollando tra le braccia degli infermieri e morendo successivamente sotto operazione. Il loro piano prevedeva anche l'esecuzione di un altro componente della banda, Domenico Zumpano detto \"Mimmo il biondo\", amico e accompagnatore del \"Negro\" che, per\u00f2, non venne trovato.\nIl 27 ottobre 1980, mentre Enrico \"Er Cane\" stava per salire in macchina, una Fiat 132 lo affianc\u00f2 e partirono alcuni colpi di pistola e di fucile che gli trapassarono un polmone ferendolo.\nIl 27 febbraio e il 31 ottobre del 1980, prima Orazio e poi suo padre Enrico \"Er Cane\", vennero entrambi feriti in due agguati dai quali riuscirono comunque miracolosamente a salvarsi.\nAnd\u00f2 peggio invece a \"Orazio Benedetti\", collaboratore legato ai \"pesciaroli\", che il 23 gennaio del 1981 venne freddato in una sala giochi di via Rubicone, al quartiere Salario, reo di aver brindato alla notizia dell'uccisione di Giuseppucci; Edoardo Toscano gli spar\u00f2 alla testa con una pistola coperta da un impermeabile.\nLa sera del 16 marzo 1981, Maurizio detto \"il Pescetto\" e suo fratello Mario \"Palle d'oro\" (quest'ultimo gi\u00e0 sfuggito miracolosamente ad un altro agguato il 12 dicembre 1980), mentre in compagnia delle rispettive famiglie facevano rientro alle loro abitazioni di via di Donna Olimpia vennero intercettati da due componenti della Banda della Magliana (Antonio Mancini e Marcello Colafigli) e, nello scontro a fuoco che ne segu\u00ec, Maurizio fu colpito a morte.\nNell'elenco dei Proietti da eliminare ce n'era ancora uno, Fernando \"Il Pugile\", che s'era salvato perch\u00e9 arrestato la sera stessa dell'omicidio Giuseppucci. Quando lasci\u00f2 il carcere, nel 1982, quelli della \"Magliana\" si misero subito sulle sue tracce e venne assassinato il 30 giugno del 1982.\nInfine, anche Mariano (figlio di Enrico), venne ucciso il 14 dicembre 1982 ma, stavolta, da elementi estranei alla Banda della Magliana.\nI Gemito.\nLa figura dei Proietti ha ispirato i personaggi della famiglia \"Gemito\" nel libro Romanzo criminale, scritto nel 2002 da Giancarlo De Cataldo e nell'omonimo film diretto nel 2005 da Michele Placido, entrambi liberamente tratti dalle vicende realmente avvenute della Banda della Magliana. Nella serie televisiva, diretta da Stefano Sollima, i panni dei fratelli \"Gemito\" verranno vestiti da Alberto Gasbarri (Remo) e da Simone Mori (Maurizio)."}
{"id": "4223787", "revid": "110157", "url": "https://it.wikipedia.org/wiki?curid=4223787", "title": "La primula rossa (album)", "text": "La primula rossa \u00e8 una raccolta degli Underground Life, pubblicata in LP nel 1990 da Lilium.\nIl disco.\nSi tratta di una raccolta contenente alcuni brani precedentemente pubblicati in vari EP fuori catalogo, oltre a brani pi\u00f9 recenti e ad un inedito."}
{"id": "4223790", "revid": "1543377", "url": "https://it.wikipedia.org/wiki?curid=4223790", "title": "B\u00e4rpfeife", "text": "Con b\u00e4rpfeife ci si riferisce a un particolare registro dell'organo. In tedesco il nome significa, letteralmente, \"canna dell'orso\" o \"fischio dell'orso\", anche se non sussiste alcun legame con l'animale in questione.\nStruttura.\nIl b\u00e4rpfeife, tipico della tradizione organaria tedesca, \u00e8 uno dei registri pi\u00f9 antichi, apparso a met\u00e0 del XVI secolo. Si tratta di un registro ad ancia a tuba corta, simile al regale ma dotato di un suono pi\u00f9 delicato e meno penetrante. Secondo i musicologi esisteva nelle misure da 32', 16', 8' e 4', ma sono giunti fino al XXI secolo solo registri da 8'.\nCome per il regale, le canne del b\u00e4rpfeife sono in metallo e sono dotate di risuonatori, spesso costruiti con forme fantasiose. La forma pi\u00f9 comune consiste in due tronchi di cono sovrapposti e saldati alle rispettive basi, con, a volte, un ulteriore tronco di cono nella parte superiore. Il suono prodotto da questo registro \u00e8 morbido e vellutato."}
{"id": "4223791", "revid": "184755", "url": "https://it.wikipedia.org/wiki?curid=4223791", "title": "Gran Premio Industria e Commercio di Prato 2012", "text": "Il Gran Premio Industria e Commercio di Prato 2012, sessantasettesima edizione della corsa e valida come evento dell'UCI Europe Tour 2012, si svolse il 16 settembre 2012, per un percorso totale di 178,6\u00a0km. Fu vinto dall'italiano Emanuele Sella che giunse al traguardo con il tempo di 4h13'00\" alla media di 42,35\u00a0km/h.\nAl traguardo 50 ciclisti portarono a termine il percorso."}
{"id": "4223792", "revid": "122061048", "url": "https://it.wikipedia.org/wiki?curid=4223792", "title": "Giulio Lepschy", "text": " \nBiografia.\nHa compiuto gli studi in varie universit\u00e0, tra cui l'Universit\u00e0 di Pisa (come allievo della Scuola Normale Superiore), l'Universit\u00e0 di Zurigo e la Oxford University. Ha insegnato linguistica italiana all'Universit\u00e0 di Reading ed \u00e8 stato poi professore in altri atenei anglofoni, ovvero Universit\u00e0 di Toronto, University College (Londra) e Universit\u00e0 di Cambridge. \u00c8 socio sia della British Academy, sia dell'Accademia della Crusca. Ha scritto numerose opere sulla linguistica e sulla storia della lingua italiana, occupandosi anche di dialettologia. Ha collaborato al Grande dizionario italiano dell'uso.\n\u00c8 fratello dello scienziato Antonio Lepschy."}
{"id": "4223799", "revid": "71433", "url": "https://it.wikipedia.org/wiki?curid=4223799", "title": "Star Trek Into Darkness", "text": ""}
{"id": "4223800", "revid": "1149807", "url": "https://it.wikipedia.org/wiki?curid=4223800", "title": "La quinta stagione (Piero Colaprico)", "text": "La quinta stagione \u00e8 un romanzo giallo di Piero Colaprico, pubblicato da Rizzoli, nella collana Narrativa nel 2007.\nTrama.\nBinda, ex maresciallo dei carabinieri, protagonista della quadrilogia di gialli di Piero Colaprico, \u00e8 ormai un pensionato settantenne. Sia pure in discreta forma. Incontra casualmente una vecchia conoscenza, Pallonetto, ladro gentiluomo, anche lui settantenne, ora nei guai con una banda di pericolosi albanesi. Pallonetto \u00e8 legato a Binda da un'amicizia che data la fine della guerra e le avventure dei partigiani lombardi. I padri erano amici e i due ragazzi giocavano assieme nei boschi. Quindi, quando Pallonetto gli chiede aiuto, sia pure raccontando una storia improbabile, Binda non pu\u00f2 sottrarsi. Inizia a indagare sugli albanesi, grazie ai suoi contatti scopre che a Milano ormai comandano loro. Cerca una ragazza, Maronela, fidanzata di Pallonetto, che si dice incapace di vivere senza di lei. Presto viene coinvolto in una spietata avventura, fatta di ricatti e violenza, che lo porta fino a Tirana e ritorno. Scopre che l'amico non gli aveva detto tutto e che - agire da soli - porta alla disfatta.\nConsiderazioni.\nIl romanzo \u00e8 carico di ricordi della fine della guerra e delle lotte partigiane. I tempi sono cambiati, i due vecchi non sembrano in grado di apprezzare le novit\u00e0 e - senza esimersi da un certo autocompiacimento - si lamentano del degrado morale e materiale della Milano che conoscevano e che non c'\u00e8 pi\u00f9. Come definirlo, questo libro? Un romanzo giallo che racconta di una realt\u00e0 vera, o un'inchiesta sulla realt\u00e0 scritta in modo romanzato? Difficile distinguere la linea di demarcazione tra ci\u00f2 che \u00e8 invenzione (il personaggio del maresciallo Binda) e ci\u00f2 che \u00e8 realt\u00e0 (le bande di albanesi e il traffico di droga). Proprio per il \"background\" di Colaprico, cronista di nera per Repubblica e autore di altri saggi sulla nostra attualit\u00e0. \u00abCon la modernit\u00e0, in cui non smettiamo di accumulare, di aggiungere, di rilanciare, abbiamo disimparato che \u00e8 la sottrazione a dare la forza, che dall'assenza nasce la potenza. E per il fatto di non essere pi\u00f9 capaci di affrontare la padronanza simbolica dell'assenza, oggi siamo immersi nell'illusione inversa, quella, disincantata, della proliferazione degli schermi e delle immagini\u00bb."}
{"id": "4223801", "revid": "767487", "url": "https://it.wikipedia.org/wiki?curid=4223801", "title": "How Far Shallow Takes You", "text": "How Far Shallow Takes You \u00e8 il secondo album della band canadese Gob, pubblicato il 24 novembre 1998 tramite Fearless Records. In seguito a contrasti tra la band e l'etichetta, l'album \u00e8 stato ripubblicato dalla Landspeed Records l'8 dicembre. Dal disco sono stati estratti due singoli: \"What to Do\" e \"Beauville\"."}
{"id": "4223805", "revid": "729019", "url": "https://it.wikipedia.org/wiki?curid=4223805", "title": "Corpo Expedicion\u00e1rio Portugu\u00eas", "text": "Il Corpo Expedicion\u00e1rio Portugu\u00eas o CEP (\"Corpo di Spedizione Portoghese\" in portoghese) era il nome di un corpo di spedizione inviato dal Portogallo in Francia all'inizio del 1917, per partecipare ai combattimenti del fronte occidentale della prima guerra mondiale; l'unit\u00e0 fu inserita all'interno della 1\u00aa Armata britannica, e con essa combatt\u00e9 nella regione delle Fiandre fino alla conclusione delle ostilit\u00e0.\nStoria.\nLa formazione.\nAllo scoppio della prima guerra mondiale nell'agosto del 1914 il Portogallo si dichiar\u00f2 neutrale, ma fin dall'inizio si verificarono incidenti e scontri con la Germania: truppe coloniali tedesche provenienti dall'Africa Tedesca del Sud-Ovest sconfinarono nella colonia portoghese dell'Angola nell'ottobre del 1914, dando luogo ad una serie di combattimenti protrattisi fino al luglio del 1915, mentre gli U-Boot della Kaiserliche Marine impegnati negli attacchi al traffico mercantile degli Alleati in Atlantico si resero pi\u00f9 volte protagonisti di siluramenti ai danni dei mercantili portoghesi. All'inizio del marzo del 1916 il governo portoghese ordin\u00f2 di sequestrare tutti i mercantili tedeschi ancorati nei porti nazionali, ed il 9 marzo 1916 dichiar\u00f2 formalmente guerra agli Imperi centrali.\nDesideroso di dare un contributo concreto alla lotta degli Alleati contro i tedeschi, nel luglio del 1916 il governo portoghese inizi\u00f2 a reclutare i componenti di un corpo di spedizione da inviare in appoggio alle armate alleate dislocate in Francia: sotto il comando del generale Fernando Tamagnini de Abreu e Silva, il CEP si struttur\u00f2 su due divisioni di fanteria (ognuna su tre brigate di fanteria, tre battaglioni di artiglieria, tre batterie di mortai ed unit\u00e0 di servizi), un battaglione indipendente di fanteria su biciclette ed uno di genieri, per un totale di circa 55.000 uomini; contemporaneamente venne reclutato anche un \"Corpo de Artilharia Pesada Independente\" o CAPI (\"Corpo di Artiglieria Pesante Indipendente\"), composto da nove batterie di artiglieria dotate di cannoni pesanti forniti dagli stessi Alleati, per un totale di circa 5.000 uomini.\nIn Francia.\nLe unit\u00e0 del CEP si imbarcarono alla volta della Francia all'inizio del 1917; il governo portoghese pot\u00e9 usare solo dieci navi da carico, cos\u00ec altri sette furono fornite dal governo britannico, che mise a disposizione anche le navi militari di scorta. Una volta arrivato a destinazione, il CEP fu destinato al settore nord del fronte per unirsi alla 1\u00aa Armata britannica dislocata nella regione delle Fiandre, mentre il CAPI fu invece inviato ad unirsi alle truppe francesi pi\u00f9 a sud; per semplificare la catena logistica ed i rifornimenti, le truppe portoghesi furono completamente riequipaggiate con armi leggere di fabbricazione britannica, e dopo un periodo di addestramento alla guerra di trincea i primi contingenti furono inseriti sul fronte in maggio, con l'intero CEP schierato in prima linea entro il novembre seguente.\nNel corso dell'inverno tra il 1917 ed il 1918 il CEP sub\u00ec un grave abbassamento del morale, sia per via delle pessime condizioni meteo sia per la scarsa concezione che avevano i soldati della loro presenza in Francia; il costante attrito a cui erano sottoposte le truppe in prima linea provocava un tasso di perdite che nell'aprile del 1918 era arrivato al 10% della forza originaria, situazione aggravata dalla scarsit\u00e0 di arrivi di rimpiazzi dalla madrepatria dovuta sia ai bassi tassi di reclutamento sia alla destinazione del grosso delle navi da trasporto alleate al traghettamento della neo-costituita American Expeditionary Forces, dopo la dichiarazione di guerra alla Germania da parte degli Stati Uniti. Senza rimpiazzi disponibili le truppe furono destinate a lunghi turni in prima linea, anche di sei mesi, fatto che aggrav\u00f2 ancora di pi\u00f9 le precarie condizioni del morale: iniziarono a verificarsi piccoli ammutinamenti nei reparti, ed il 6 aprile 1918 l'intera 1\u00aa Divisione del CEP fu ritirata dalla prima linea per essere riorganizzata nelle retrovie, obbligando sia la 2\u00aa Divisione sia la 55th (West Lancashire) Infantry Division britannica ad estendere di molto la zona di fronte da loro tenuta; era stato programmato che anche la stessa 2\u00aa Divisione fosse ritirata dal fronte e rimpiazzata con due nuove divisioni britanniche entro il 9 aprile, ma quella stessa mattina le truppe tedesche lanciarono un massiccio attacco contro il fronte tenuto dai portoghesi.\nIn quella che poi fu nota come \"quarta battaglia di Ypres\", il fronte della 2\u00aa Divisione portoghese fu attaccato da otto divisioni tedesche, con circa 100.000 uomini contrapposti a 20.000 portoghesi; a dispetto di una dura resistenza offerta dai portoghesi, la divisione fu ben presto smembrata ed il suo fronte sfondato: la 4\u00aa Brigata di fanteria, che teneva il settore nord della linea, fu sopraffatta per le 11:00, mentre nel settore centrale la 5\u00aa Brigata ed il quartier generale della divisione furono travolti entro le 13:00. Il nucleo centrale della divisione fu rapidamente annientato entro la fine della giornata, anche se un contrattacco delle truppe britanniche del XI Corps e di due battaglioni portoghesi di riserva la mattina successiva fu in grado di mantenere in mani alleate il tratto sud della vecchia linea della divisione, contenendo lo sfondamento tedesco poi fermato da altre due divisioni britanniche. Il 9 aprile il CEP perse circa un terzo delle truppe schierate in prima linea (400 caduti e 6.500 prigionieri), anche se la difesa opposta dai portoghesi fu in grado quantomeno di rallentare la progressione dei reparti tedeschi.\nIl resto del corpo di spedizione portoghese fu ritirato dalla linea del fronte e destinato a compiti di sicurezza e attivit\u00e0 di costruzione nelle retrovie, anche se la 1\u00aa Divisione torn\u00f2 brevemente in linea poco prima della fine delle ostilit\u00e0 nel novembre del 1918; nel suo periodo di attivit\u00e0 il CEP riport\u00f2 un totale di 14.000 perdite (2.160 morti, 5.244 feriti e 6.678 prigionieri) su un organico originario di 55.000 uomini."}
{"id": "4223816", "revid": "53012487", "url": "https://it.wikipedia.org/wiki?curid=4223816", "title": "The Graveyard Book", "text": ""}
{"id": "4223817", "revid": "287204", "url": "https://it.wikipedia.org/wiki?curid=4223817", "title": "Konica Cup 1991", "text": "La Konica Cup 1991 \u00e8 stata la seconda edizione del secondo torneo organizzato dalla Japan Soccer League, all'epoca massimo livello del campionato giapponese di calcio.\nSquadre partecipanti.\nAssieme alle dodici squadre iscritte alla prima divisione della Japan Soccer League, vi prende parte la sola sezione Under-22 della Nazionale, risultante della fusione tra Under-19 e Under-21."}
{"id": "4223824", "revid": "287204", "url": "https://it.wikipedia.org/wiki?curid=4223824", "title": "Croce di Auschwitz", "text": "La croce di Auschwitz \u00e8 una croce eretta vicino al campo di concentramento di Auschwitz.\nNel 1979, il neoeletto Papa Giovanni Paolo II celebr\u00f2 una messa sul suolo del sottocomplesso di Birkenau di fronte a mezzo milione di persone. Una croce di 8,6 metri venne eretta per l'occasione e rimossa a evento terminato.\nDelle monache carmelitane aprirono un convento nei pressi del campo principale di Auschwitz nel 1984. Edgar Bronfman, presidente del Congresso Ebraico Mondiale, chiese la chiusura del convento. Le dichiarazioni pubbliche di Theo Klein, presidente del Consiglio degli ebrei in Francia, dell'attivista ebreo Serge Klarsfeld e del Dott. Gerhard Riegner, rappresentante del Congresso Mondiale Ebraico, furono anch'esse volte a chiedere la chiusura del convento.\nL'anno seguente le carmelitane eressero la grande croce della messa vicino al Blocco 11, una prigione di tortura facente parte del blocco principale, visibile dall'interno del campo.\nLa Chiesa Cattolica ordin\u00f2 alle carmelitane di allontanarsi entro il 1989. Rimasero tuttavia fino al 1993, lasciando l\u00ec la croce.\nControversia.\nLe tensioni sfociarono nel 1989, quando si verificarono due proteste di rilievo. Nel maggio, l'Organizzazione Internazionale delle Donne Sioniste condusse una protesta di 300 membri che sfilarono con simboli e bandiere israeliani. Nel luglio il rabbino newyorkese Avraham Weiss guid\u00f2 con 6 sostenitori una protesta che ebbe risalto a livello internazionale: scalarono le recinzioni del convento con le uniformi dei campi di concentramento. Il gruppo molest\u00f2 poi le suore con rumori e grida finch\u00e9 dei lavoratori locali li allontanarono gettando loro secchiate d'acqua.\nI rappresentanti del Consiglio degli ebrei e il Congresso Mondiale Ebraico dichiararono che la maggior parte delle vittime ebree morirono ad Auschwitz e chiesero che i simboli religiosi fossero tenuti lontani dal sito. Ian Kagedan, membro canadese dell'ordine dei B'nai B'rith disse a riguardo dell'erezione della croce \u00ab \"un'evidente lacuna nella comprensione\" \u00bb.\nNel marzo del 1998 il plenipotenziario delle relazioni con la diaspora ebraica, Krzysztof Sliwinski, afferm\u00f2 in un quotidiano francese che la croce dovesse essere rimossa, poich\u00e9 la sua presenza era irrispettosa nei confronti del retaggio ebraico di Auschwitz. \nNello stesso mese un folto gruppo di capi di governo e non, tra i quali il capo di gabinetto Wies\u0142aw Walendziak, 130 deputati della Camera, 16 senatori, l'ex presidente Lech Wa\u0142\u0119sa, il cardinale J\u00f3zef Glemp e l'arcivescovo di Danzica Tadeusz Rokoczy si opposero alla rimozione della croce. \nQuest'ultima, ben visibile dal Blocco 11, segna il luogo dell'uccisione di prigionieri politici polacchi (inclusi preti cattolici) e prigionieri ebrei. Il leader dei \"difensori della croce del Papa\" e il leader della Associazione delle Vittime di Guerra, il quale affittarono il terreno in cui sorgeva la croce, distribuirono volantini contro la rimozione.\nNuove croci.\nNell'agosto 1998, la costruzione di alcune centinaia di ulteriori piccole croci al di fuori di Auschwitz, nonostante l'opposizione dei vescovi del Paese, ha suscitato polemiche da parte della comunit\u00e0 internazionale ebraica e della comunit\u00e0 cattolica polacca. Il governo cerc\u00f2 di risolvere la situazione nell'autunno del 1998 attraverso i tribunali con l'intento di revoca del contratto di locazione del terreno posseduto dall'Associazione delle Vittime di Guerra, che venne accolta con scarso successo. Il governo voleva che i tribunali locali accettassero di nominare un amministratore per il sito dell'ex convento in attesa di una decisione giuridica sulla validit\u00e0 della revoca del contratto di locazione. Nel mese di ottobre il tribunale ha respinto la richiesta di nomina di tale amministratore, una decisione confermata nel dicembre 1998 da una corte d'appello di Bielsko-Bia\u0142a, che ha rinviato la questione di locazione al tribunale locale. \nNel maggio 1999 il Parlamento ha approvato una legge sponsorizzata dal Governo per proteggere i siti di tutti gli ex campi di sterminio del paese. Il Governo si consult\u00f2 con gruppi internazionali ebraici nella preparazione della legge, che ha conferito al Governo il potere di cui aveva bisogno per risolvere il problema delle \"nuove croci\".\nAlla fine di maggio, \u015awito\u0144 ha comunicato di aver deposto esplosivi sotto il sito dove sono state erette le croci, e che li avrebbe fatti detonare se il Governo avesse tentato di allontanare lui o le croci. Gli agenti di polizia lo arrestarono per possesso di esplosivi e pubbliche minacce. Dopo l'arresto di \u015awito\u0144, le autorit\u00e0 locali rimossero le croci di un vicino monastero francescano, sotto la supervisione del vescovo locale, e bloccarono l'accesso al sito per impedire la costruzione di croci supplementari. \nAl momento, la \"croce del Papa\", non \u00e8 destinata alla rimozione."}
{"id": "4223828", "revid": "1305772", "url": "https://it.wikipedia.org/wiki?curid=4223828", "title": "Killer Instinct", "text": ""}
{"id": "4223834", "revid": "1543377", "url": "https://it.wikipedia.org/wiki?curid=4223834", "title": "Omloop van het Houtland 2012", "text": "La Omloop van het Houtland 2012, sessantottesima edizione della corsa e valida come evento dell'UCI Europe Tour 2012 categoria 1.1, si svolse il 19 settembre 2012 su un percorso totale di 195\u00a0km. Fu vinto dal tedesco Marcel Kittel che termin\u00f2 la gara in 4h25'43\", alla media di 42,112\u00a0km/h.\nPartenza con 175 ciclisti, dei quali 102 portarono a termine il percorso."}
{"id": "4223835", "revid": "729019", "url": "https://it.wikipedia.org/wiki?curid=4223835", "title": "Stazione di Donnafugata", "text": "La stazione di Donnafugata \u00e8 una stazione ferroviaria posta sulla linea Caltanissetta Xirbi-Gela-Siracusa. \u00c8 sita nel territorio comunale di Ragusa, nei pressi del castello di Donnafugata.\nStoria.\nLa stazione di Donnafugata entr\u00f2 in servizio il 18 giugno 1893, all'attivazione del tronco ferroviario da Comiso a Modica."}
{"id": "4223848", "revid": "599013", "url": "https://it.wikipedia.org/wiki?curid=4223848", "title": "Shanghai Rolex Masters 2012 - Qualificazioni singolare", "text": "Le qualificazioni del singolare dello Shanghai Rolex Masters 2012 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale."}
{"id": "4223859", "revid": "80030", "url": "https://it.wikipedia.org/wiki?curid=4223859", "title": "Gioielli della Corona iraniana", "text": ""}
{"id": "4223863", "revid": "1543377", "url": "https://it.wikipedia.org/wiki?curid=4223863", "title": "Rauschquinte", "text": "Con rauschquinte ci si riferisce a un particolare registro dell'organo.\nStruttura.\nTipico della tradizione organaria tedesca, si tratta di un registro di mutazione composta formato da due o tre file di canne aperte in metallo, due delle quali intonate a intervallo di quinta: 2' e 2' 2/3, oppure 1' e 1' 1/3. Quando le file erano intonate a distanza di quarta, invece, il registro prendeva il nome di rauschquarte.\nAlcune fonti identificano il rauschquinte con il rauschpfeife, ma molte altre lo distinguono. Il musicologo Peter Williams sostiene che i primi esempi di rauschquinte fossero misture di flauti a imitazione degli strumenti ad ancia.\nSe intonato a distanza di quarta, il registro \u00e8 anche conosciuto come \"Quartane\" o \"Quarte\" in Francia."}
{"id": "4223864", "revid": "106990", "url": "https://it.wikipedia.org/wiki?curid=4223864", "title": "Rauschquarte", "text": ""}
{"id": "4223871", "revid": "88740", "url": "https://it.wikipedia.org/wiki?curid=4223871", "title": "Canales", "text": ""}
{"id": "4223874", "revid": "297745", "url": "https://it.wikipedia.org/wiki?curid=4223874", "title": "Madonna della Scoperta", "text": ""}
{"id": "4223877", "revid": "1782831", "url": "https://it.wikipedia.org/wiki?curid=4223877", "title": "Leopoldo Clemente di Lorena", "text": "Biografia.\nNacque al castello di Lun\u00e9ville da Leopoldo, duca di Lorena, e da sua moglie Elisabetta Charlotte d'Orl\u00e9ans.\nLeopoldo era il terzo figlio nato ai suoi genitori. Suo fratello maggiore, anche lui chiamato Leopoldo (1669-1700), mor\u00ec all'et\u00e0 di otto mesi. Tre altri fratelli pi\u00f9 anziani sono morti in un focolaio di vaiolo a Lun\u00e9ville: Elisabetta (1700-1711), Marie Gabri\u00e8le Charlotte (1702-1711) e Luigi (1704-1711). L'epidemia di vaiolo aveva ucciso altre regalit\u00e0, come il Gran Delfino e l'Imperatore del Sacro Romano Impero Giuseppe I.\nNel 1722 Leopoldo divenne anche l'erede del Ducato di Teschen che era stato dato a suo padre a titolo di risarcimento per il padre, per i diritti di sua nonna materna sul Ducato di Monferrato nel nord Italia, che l'imperatore Carlo VI aveva preso e dato ai suoi alleati, il Duchi di Savoia.\nNel 1723 fu inviato a Vienna per portare a termine la sua formazione sotto la supervisione di Carlo VI, primo cugino di suo padre. Un altro motivo per il suo viaggio \u00e8 stato quello di creare un'alleanza Asburgo-Lorena attraverso un matrimonio con l'arciduchessa Maria Teresa.\nMorte.\nPoco dopo il principe venne colpito dal vaiolo e mor\u00ec al Castello di Lun\u00e9ville. Fu sepolto nella cripta Ducale presso la chiesa di Saint-Fran\u00e7ois-des-Cordeliers, a Nancy. Il fratello pi\u00f9 giovane Francesco Stefano \u00e8 diventato il Principe Ereditario e poi spos\u00f2 Maria Teresa, erede degli Asburgo e la futura regina regnante di Ungheria e Boemia."}
{"id": "4223885", "revid": "110157", "url": "https://it.wikipedia.org/wiki?curid=4223885", "title": "Vinary (Pardubice)", "text": "Vinary \u00e8 un comune della Repubblica Ceca facente parte del distretto di \u00dast\u00ed nad Orlic\u00ed, nella regione di Pardubice."}
{"id": "4223886", "revid": "94647", "url": "https://it.wikipedia.org/wiki?curid=4223886", "title": "Banda nel vento", "text": ""}
{"id": "4223888", "revid": "94647", "url": "https://it.wikipedia.org/wiki?curid=4223888", "title": "Se nasco un\u2019altra volta", "text": ""}
{"id": "4223892", "revid": "1782831", "url": "https://it.wikipedia.org/wiki?curid=4223892", "title": "Luigi di Lorena (1704-1711)", "text": "Biografia.\nNacque al castello di Lun\u00e9ville da Leopoldo, duca di Lorena, e da sua moglie Elisabetta Charlotte d'Orl\u00e9ans.\nLuigi era il quinto figlio, ma il secondo dei quattro eredi di suo padre: il fratello maggiore principe Leopoldo, duca di Bar (26 agosto 1699 - 2 aprile 1700), morto all'et\u00e0 di otto mesi; suo fratello pi\u00f9 giovane Carlo Leopoldo Clemente (25 aprile 1707 - 4 giugno 1723) morto all'et\u00e0 di sedici anni e suo fratello minore Francesco Stefano vissuto fino all'et\u00e0 adulta, che divenne duca di Lorena e anche, per unione, imperatore e fond\u00f2 la Casa d'Asburgo-Lorena.\nUn'epidemia di vaiolo colp\u00ec l'Europa nella primavera del 1711. Aveva gi\u00e0 ucciso persone come l'Imperatore del Sacro Romano Impero, Giuseppe I (morto il 17 aprile) e il Gran Delfino, Luigi (morto il 14 aprile). La principessa Elisabetta Carlotta di Lorena, sorella maggiore Luigi, contrasse il vaiolo e mor\u00ec il 4 maggio. Prima di questo, pass\u00f2 a Luigi e la Principessa Maria Gabri\u00e8le Charlotte. Luigi mor\u00ec il 10 maggio e Marie Gabri\u00e8le Charlotte mor\u00ec il giorno dopo. Entrambi sono stati sepolti nella cripta ducale nella chiesa di Saint-Fran\u00e7ois-des-Cordeliers. Alla morte di Luigi, suo fratello minore Leopoldo divenne principe ereditario, ma anche lui mor\u00ec di vaiolo nel 1723, all'et\u00e0 di sedici anni."}
{"id": "4223893", "revid": "767487", "url": "https://it.wikipedia.org/wiki?curid=4223893", "title": "Vod\u011brady (Pardubice)", "text": "Vod\u011brady \u00e8 un comune della Repubblica Ceca facente parte del distretto di \u00dast\u00ed nad Orlic\u00ed, nella regione di Pardubice."}
{"id": "4223896", "revid": "1821847", "url": "https://it.wikipedia.org/wiki?curid=4223896", "title": "Jos\u00e9 Mar\u00eda Gil-Robles y Qui\u00f1ones", "text": "Biografia.\nNel 1922 divenne docente di Diritto politico all'Universit\u00e0 di Santa Cruz di Tenerife. Nel 1931 fu eletto deputato per il Blocco agrario. A inizio 1933 fond\u00f2 la CEDA (Confederazione Spagnola delle Destre Autonome) che alle elezioni del novembre ottenne la maggioranza relativa (115 seggi su 400). Nel maggio 1935 divenne ministro della Guerra, promuovendo militari che avrebbero avuto un ruolo nell'Alzamiento del 1936 come Francisco Franco, Emilio Mola e Jos\u00e9 Enrique Varela. Rest\u00f2 ministro fino a dicembre.\nNel febbraio 1936 la destra perse le elezioni e Gil Robles, rieletto, dopo l'assassinio di Jos\u00e9 Calvo Sotelo, divenne il leader dell'opposizione alla sinistra e durante la guerra civile spagnola, che egli trascorse in Portogallo, i miliziani della CEDA sostennero i nazionalisti.\nDal 1939 si avvicin\u00f2 alla monarchia e torn\u00f2 in Spagna solo nel 1953. Alla fine degli anni Cinquanta pass\u00f2 su posizioni pi\u00f9 moderate, insieme a un ex falangista, lo scrittore Dionisio Ridruejo, e nel 1962, dopo la riunione dell'opposizione conservatrice di Monaco, prefer\u00ec andare in esilio. Nel 1968 torn\u00f2 a insegnare, a Oviedo. Dopo la morte di Franco fond\u00f2 la \"Democracia Social Cristiana\", ma alle elezioni del 1977 non fu eletto.\nSuo figlio Jos\u00e9 Mar\u00eda Gil-Robles y Gil-Delgado \u00e8 stato Presidente del Parlamento europeo dal 1997 al 1999, per il \"Partido Popular\"."}
{"id": "4223901", "revid": "228587", "url": "https://it.wikipedia.org/wiki?curid=4223901", "title": "Michael Palmer", "text": "Carriera professionistica.\nAtlanta Falcons.\nDopo non essere stato scelto nel Draft 2011 Palmer firm\u00f2 in qualit\u00e0 di free agent con gli Atlanta Falcons con cui firm\u00f2 un contratto il 24 aprile. Nella sua stagione da rookie disput\u00f2 14 partite, una delle quali come titolare, ricevendo 29 yard e segnando un touchdown.\nNella stagione 2011, Palmer gioc\u00f2 tutte le 16 gare della stagione regolare, 2 delle quali come titolare, ricevendo 79 yard e segnando un altro touchdown.\nNew York Giants.\nL'11 maggio 2013, Palmer firm\u00f2 coi New York Giants. Il 29 maggio fu svincolato.\nSeattle Seahawks.\nIl 23 luglio 2013, Palmer firm\u00f2 coi Seattle Seahawks. Il 6 agosto fu svincolato.\nPittsburgh Steelers.\nDopo gli infortuni di tre dei quattro tight end degli Steelers, l'8 agosto 2013 Palmer firm\u00f2 con Pittsbugh. Con essi nel 2013 disput\u00f2 tutte le 16 partite, nessuna delle quali come titolare, ricevendo un solo passaggio da 8 yard.\nVittorie e premi.\n\"Nessuno\""}
{"id": "4223902", "revid": "110157", "url": "https://it.wikipedia.org/wiki?curid=4223902", "title": "Vraclav", "text": "Vraclav \u00e8 un comune della Repubblica Ceca facente parte del distretto di \u00dast\u00ed nad Orlic\u00ed, nella regione di Pardubice."}
{"id": "4223906", "revid": "110157", "url": "https://it.wikipedia.org/wiki?curid=4223906", "title": "Vra\u010dovice-Orlov", "text": "Vra\u010dovice-Orlov \u00e8 un comune della Repubblica Ceca facente parte del distretto di \u00dast\u00ed nad Orlic\u00ed, nella regione di Pardubice."}
{"id": "4223908", "revid": "287204", "url": "https://it.wikipedia.org/wiki?curid=4223908", "title": "Vracovice-Orlov", "text": ""}
{"id": "4223909", "revid": "830939", "url": "https://it.wikipedia.org/wiki?curid=4223909", "title": "Herv\u00e9 Le Boterf", "text": " \nBiografia.\nAutore prevalentemente di romanzi, si \u00e8 anche occupato di storia (scrivendo sul territorio della Bretagna) e di cinema. Per \"Lo spretato\" (in lingua originale \"Le d\u00e9froqu\u00e9\") ha vinto il Premio Bancarella 1955."}
{"id": "4223912", "revid": "1543377", "url": "https://it.wikipedia.org/wiki?curid=4223912", "title": "Rauschpfeife (registro d'organo)", "text": "Il rauschpfeife, detto anche rauschfl\u00f6te, \u00e8 un particolare registro dell'organo.\nStruttura.\nTipico della tradizione organaria tedesca, il rauschpfeife \u00e8 un registro di mutazione composta costituito da due file di canne aperte in metallo, intonate 2' e 1' 1/3. A volte \u00e8 aggiunta anche una terza fila, da 2' 2/3. Alcune fonti identificano il rauschpfeife con il rauschquinte, ma molte altre lo distinguono.\nIl musicologo Peter Williams sostiene che questo registro sia apparso intorno alla fine del XVI secolo come mistura di flauti, a imitazione del suono dell'omonimo strumento musicale."}
{"id": "4223914", "revid": "110157", "url": "https://it.wikipedia.org/wiki?curid=4223914", "title": "V\u00fdprachtice", "text": "V\u00fdprachtice \u00e8 un comune della Repubblica Ceca facente parte del distretto di \u00dast\u00ed nad Orlic\u00ed, nella regione di Pardubice."}
{"id": "4223915", "revid": "287204", "url": "https://it.wikipedia.org/wiki?curid=4223915", "title": "Vyprachtice", "text": ""}
{"id": "4223919", "revid": "767487", "url": "https://it.wikipedia.org/wiki?curid=4223919", "title": "Z\u00e1dol\u00ed", "text": "Z\u00e1dol\u00ed \u00e8 un comune della Repubblica Ceca facente parte del distretto di \u00dast\u00ed nad Orlic\u00ed, nella regione di Pardubice."}
{"id": "4223920", "revid": "287204", "url": "https://it.wikipedia.org/wiki?curid=4223920", "title": "Zadoli", "text": ""}
{"id": "4223923", "revid": "110157", "url": "https://it.wikipedia.org/wiki?curid=4223923", "title": "Z\u00e1chlum\u00ed (Pardubice)", "text": "Z\u00e1chlum\u00ed \u00e8 un comune della Repubblica Ceca facente parte del distretto di \u00dast\u00ed nad Orlic\u00ed, nella regione di Pardubice."}
{"id": "4223926", "revid": "110157", "url": "https://it.wikipedia.org/wiki?curid=4223926", "title": "Z\u00e1l\u0161\u00ed (Pardubice)", "text": "Z\u00e1l\u0161\u00ed \u00e8 un comune della Repubblica Ceca facente parte del distretto di \u00dast\u00ed nad Orlic\u00ed, nella regione di Pardubice."}
{"id": "4223934", "revid": "110157", "url": "https://it.wikipedia.org/wiki?curid=4223934", "title": "Z\u00e1mrsk", "text": "Z\u00e1mrsk \u00e8 un comune della Repubblica Ceca facente parte del distretto di \u00dast\u00ed nad Orlic\u00ed, nella regione di Pardubice."}
{"id": "4223936", "revid": "287204", "url": "https://it.wikipedia.org/wiki?curid=4223936", "title": "Zamrsk", "text": ""}
{"id": "4223938", "revid": "1245083", "url": "https://it.wikipedia.org/wiki?curid=4223938", "title": "Fulmine (499)", "text": ""}
{"id": "4223940", "revid": "767487", "url": "https://it.wikipedia.org/wiki?curid=4223940", "title": "Z\u00e1\u0159eck\u00e1 Lhota", "text": "Z\u00e1\u0159eck\u00e1 Lhota \u00e8 un comune della Repubblica Ceca facente parte del distretto di \u00dast\u00ed nad Orlic\u00ed, nella regione di Pardubice."}
{"id": "4223942", "revid": "287204", "url": "https://it.wikipedia.org/wiki?curid=4223942", "title": "Zarecka Lhota", "text": ""}
{"id": "4223949", "revid": "123308974", "url": "https://it.wikipedia.org/wiki?curid=4223949", "title": "Bologna Football Club 1922-1923", "text": "Questa voce raccoglie le informazioni riguardanti il Bologna Football Club nelle competizioni ufficiali della stagione 1922-1923.\nStagione.\nIl Bologna nell'annata 1922-1923 partecip\u00f2 alla Prima Divisione, classificandosi al terzo posto nel girone B della Lega Nord."}
{"id": "4223950", "revid": "287204", "url": "https://it.wikipedia.org/wiki?curid=4223950", "title": "\u017dampach", "text": "\u017dampach \u00e8 un comune della Repubblica Ceca facente parte del distretto di \u00dast\u00ed nad Orlic\u00ed, nella regione di Pardubice."}
{"id": "4223951", "revid": "287204", "url": "https://it.wikipedia.org/wiki?curid=4223951", "title": "Zampach", "text": ""}
{"id": "4223954", "revid": "1305772", "url": "https://it.wikipedia.org/wiki?curid=4223954", "title": "Little Busters!", "text": " \u00e8 una visual novel giapponese prodotta dalla Key, pubblicata inizialmente il 27 luglio 2007 in edizione limitata, poi in edizione regolare il 28 settembre 2007 per Microsoft Windows. Il gioco fu in seguito rilasciato in una versione eroge il 26 settembre 2008, quindi riprodotta anche per PlayStation 2, PlayStation Portable e PlayStation Vita con aggiunte al materiale originale. Il gioco \u00e8 stato rilasciato anche nel \"Key 10th Memorial BOX\", insieme ad altri giochi della Key, tra cui: \"Air\", \"Clannad\", \"Kanon\", ' e '. Per commemorare l'inizio della trasmissione dell'anime \"Little Busters!\" basato su questo gioco, il 30 novembre 2012 \u00e8 stata pubblicata una versione denominata per intero \"Little Busters! Perfect Edition - TV Anime Commemorative Edition\".\n\"Little Busters!\" \u00e8 stato adattato in dodici manga, e sono stati pubblicati inoltre numerosi manga antologia, artbook e album musicali. Ci sono stati due programmi su web radio tenuti dai doppiatori di Rin, Kyousuke e Kudryavka. Un adattamento anime, prodotto da J.C.Staff e diretto da Yoshiki Yamakawa, \u00e8 stato trasmesso tra il 6 ottobre 2012 e il 6 aprile 2013.\nLa Key ha pubblicato il 25 giugno 2010 uno spin-off, Kud Wafter, che si concentra sul personaggio di Kudryavka Noumi.\nTrama.\nQuando Riki era solo un bambino i suoi genitori morirono, lasciandolo senza speranza e depresso. Quello che lo salv\u00f2 fu un gruppo di quattro bambini che si facevano chiamare i \"Little Busters\" che lo aiutarono a riprendersi giocando con lui durante quel periodo: grazie a loro, il dolore gradualmente scomparve. Adesso sono al secondo anno delle superiori e ancora escono insieme, combattendo e vivendo insieme, e godendosi la loro vita scolastica.\nModalit\u00e0 di gioco.\nCome la maggior parte delle visual novel, la giocabilit\u00e0 \"Little Busters!\" consiste nel leggere il testo accompagnato dalle immagini dei personaggi e da fondali fissi, effettuando alcune scelte che andranno a influenzare la storia.\nIl gioco possiede un finale per ogni eroina. Una volta completato uno di essi, non sar\u00e0 pi\u00f9 accessibile poich\u00e9 non sar\u00e0 pi\u00f9 possibile selezionare la scelta che porta ad esso. Completati tutti e sei i finali, uno scenario chiamato \"Refrain\" sar\u00e0 disponibile, e funger\u00e0 da epilogo del gioco. Ultimato anch'esso, i precedenti finali saranno di nuovo accessibili.\nNella versione Ecstasy, sono presenti tre ulteriori eroine con i loro finali, ma non saranno accessibili alla prima partita, a meno che non venga selezionata l'opzione apposita.\nIn \"Little Busters!\", sono presenti anche dei minigiochi. Il primo di essi \u00e8 un gioco di combattimento che ricorda il genere picchiaduro. Le successive versioni aggiungono nuovi giochi e opzioni al loro interno.\nI Little Busters parteciperanno anche a delle missioni, il cui successo o fallimento dipender\u00e0 dalle scelte effettuate. Esse non interagiscono in alcun modo con lo svilupparsi della trama, ma forniscono bonus per il minigioco di combattimento."}
{"id": "4223955", "revid": "110157", "url": "https://it.wikipedia.org/wiki?curid=4223955", "title": "\u017dichl\u00ednek", "text": "\u017dichl\u00ednek \u00e8 un comune della Repubblica Ceca facente parte del distretto di \u00dast\u00ed nad Orlic\u00ed, nella regione di Pardubice."}
{"id": "4223958", "revid": "287204", "url": "https://it.wikipedia.org/wiki?curid=4223958", "title": "Zichlinek", "text": ""}
{"id": "4223959", "revid": "486946", "url": "https://it.wikipedia.org/wiki?curid=4223959", "title": "Aeroporto di Nadi", "text": ""}
{"id": "4223962", "revid": "486946", "url": "https://it.wikipedia.org/wiki?curid=4223962", "title": "Nadi International Airport", "text": ""}
{"id": "4223964", "revid": "913245", "url": "https://it.wikipedia.org/wiki?curid=4223964", "title": "Martin Wolfram", "text": "Biografia.\nDopo aver ottenuto buono risultati a livello giovanile, Martin Wolfram ha partecipato al concorso dei tuffi dalla piattaforma 10 metri ai campionati mondiali di nuoto 2011, disputato nei giorni 23 e 24 luglio 2011 allo \"Shanghai Oriental Sports Center\" di Shanghai. Ha concluso la gara al ventesimo posto alle spalle del russo Gleb Gal'perin, eliminato nel turno preliminare.\nL'anno seguente, il 10 e l'11 agosto 2012, ha rappresentato la Germania ai Giochi olimpici di Londra 2012, nel concorso dei tuffi dalla piattaforma 10 metri, al \"London Aquatics Centre\". Grazie al quarto posto nel turno preliminare ed al quinto in semifinale, si \u00e8 qualificato per la finale dove ha ottenuto l'ottava posizione dietro al messicano Iv\u00e1n Garc\u00eda Navarro. Durante l'ultimo tuffo si \u00e8 infortunato gravemente al braccio destro ed \u00e8 uscito in lacrime dalla vasca.\nHa preso parte al concorso del trampolino 1 metro ai Campionati europei di tuffi di Rostock 2013, disputati nel mese di giugno. Ha superato il turno eliminatorio grazie ad un settimo posto. In finale si \u00e8 aggiudicato la medaglia d'argento con 414,75 punti, ottenendo 0,30 punti in pi\u00f9 del connazionale Oliver Homuth (414,45), medaglia di bronzo. La gara \u00e8 stata vinta dall'ucraino Illja Kva\u0161a con 467,75.\nAi campionati mondiali di nuoto di Barcellona 2013 disputati nel mese di luglio presso la piscina municipale di Montju\u00efc, dopo il nono posto nelle eliminatorie, si \u00e8 classificato ottavo nel trampolino 1 metro.\n\u00c8 allenato da Boris Rozenberg."}
{"id": "4223968", "revid": "287204", "url": "https://it.wikipedia.org/wiki?curid=4223968", "title": "Mahi\u1e63\u0101sura", "text": "Mahi\u1e63\u0101sura (adattato in Mahishasura) \u00e8 un Asura, una classe di d\u00e8i dell'epoca vedica che, stante ai \"Veda\", entr\u00f2 in conflitto con un'altra classe di divinit\u00e0, i Deva. Mahi\u1e63\u0101sura \u00e8 noto per la lotta ingaggiata con la dea Durg\u0101, nella quale perse la vita.\nStoria.\nLa leggenda narra che Rambha e Karambha, figli di Danu re degli Asura, erano ancora senza progenie e pregavano per averne. Mentre erano in meditazione Indra assunse le fattezze di un coccodrillo ed uccise Karambha. Arrabbiato per l'uccisione del fratello, Rambha decise di tagliarsi la testa e di offrirla in sacrificio al fuoco. Quando stava per compiere questo atto, Agni apparve e disse che il suicidio \u00e8 peggiore finanche dell'omicidio e che avrebbe esaudito qualsiasi suo desiderio se avesse desistito nel suo intento. Rambha chiese di avere un figlio che fosse invincibile per i Deva e gli Asura ed in grado di conquistare i tre mondi, ottenendo il beneplacito di Agni.\nSulla via di casa Rambha incontr\u00f2 una femmina di bufalo, Mahishi di cui si innamor\u00f2, spos\u00f2 e mise incinta.\nUn giorno un bufalo si innamor\u00f2 di quest'ultima scatenando l'ira dell'Asura. Dalla lotta che ne scatur\u00ec Rambha fu ucciso e Mahishi mor\u00ec nella pira funeraria del marito, dalle cui fiamme nacque Mahishasura.\nLa lotta con Durg\u0101.\nLa descrizione della lotta fra Mahi\u1e63\u0101sura e Durg\u0101 \u00e8 riportata in pi\u00f9 di un \"Pur\u0101\u1e47a\". Dal \"M\u0101rka\u1e47\u1e0deya Pur\u0101\u1e47a\" leggiamo che quando gli Asura sconfissero i Deva, questi ultimi si rivolsero a \u015aiva e Vi\u1e63\u1e47u, i quali, irati, emisero dai loro volti una luce intensissima. A loro si un\u00ec anche Brahm\u0101, e cos\u00ec da queste energie luminose emerse un'unica luce che colm\u00f2 l'intero universo e si concretizz\u00f2 poi nelle fattezze di una dea, Durg\u0101, l'\"inavvicinabile\".\nDurg\u0101 fu cos\u00ec dotata delle armi dei principali Deva, quali il tridente di \u015aiva, il disco di Vi\u1e63\u1e47u, il fulmine di Indra, la lancia di Agni, il lazo di Varu\u1e47a, le frecce di Maruta, i raggi del sole di S\u016brya e altre ancora. Ella recava nel volto lo splendore di \u015aiva, aveva i capelli di Yama e il seno di Chandra, i piedi di Brahm\u0101, il corpo di Indra, le braccia di Vi\u1e63\u1e47u, e tre occhi che presero forma dalla luce del fuoco di Agni.\nGridando spaventosamente, ella si diresse subito verso Mahi\u1e63\u0101sura, uccidendo migliaia di demoni che cercarono di contrastarla. Raggiunto Mahi\u1e63\u0101sura, costui cominci\u00f2 a combattere, ma ogni volta che la dea stava per ucciderlo, egli riusciva a cambiare forma: dapprima si trasform\u00f2 in bufalo, poi, quando la dea stava per catturarlo col lazo, si trasform\u00f2 in leone. Durg\u0101 prese allora la spada, ma Mahi\u1e63\u0101sura mut\u00f2 in forma umana; quindi, quando Durg\u0101 cominci\u00f2 a usare le frecce, si trasform\u00f2 in elefante. Durg\u0101 prese allora la mazza, ma Mahi\u1e63\u0101sura torn\u00f2 ad essere bufalo. Durg\u0101, bevuta allora una pozione, eruppe in una risata talmente intensa che gli occhi divennero rossi, si scagli\u00f2 sul bufalo e mentre lo infilzava con la lancia e lo schiacciava col piede, gli mozz\u00f2 infine la testa con la spada."}
{"id": "4223971", "revid": "506294", "url": "https://it.wikipedia.org/wiki?curid=4223971", "title": "Mahishasura", "text": ""}
{"id": "4223973", "revid": "287204", "url": "https://it.wikipedia.org/wiki?curid=4223973", "title": "Mahisasura", "text": ""}
{"id": "4223974", "revid": "111593430", "url": "https://it.wikipedia.org/wiki?curid=4223974", "title": "Dario Manera", "text": "Biografia.\nNato a Milano, si diploma attore presso la Civica Scuola d'Arte Drammatica \"Piccolo Teatro di Milano\". \nIntensa e prevalente l\u2019attivit\u00e0 teatrale. Scoperto da Franco Branciaroli debutta al suo fianco nel \"Puga\u010d\u00ebv\" di Serg\u00e8j Esenin, e prosegue sotto la sua direzione nel \"Peer Gynt\" come Fonditore di Bottoni, come Astolfo ne \"La vita \u00e8 sogno\" e in un insolito Pastore Manders in \"Spettri\".\nNel 1989 conosce Egisto Marcucci, che lo sceglie per il ruolo di Michelino ne \"La famiglia Mastinu\" di Alberto Savinio, spettacolo a cui \u00e8 molto legato, e Filippo Crivelli a cui deve il Conte Ippolito nel \"Conte Chicchera\" di Goldoni. \nSuccessivamente \u00e8 Romeo nel \"Romeo &amp; Giulietta\" di William Shakespeare prodotto dal C.S.S. di Udine per la regia di Paolo Valerio.\nNelle stagioni \u201894-\u201995 / \u201895-\u201996 ha preso parte alla riedizione della celebre \"Donna Serpente\" di Carlo Gozzi, nuovamente diretto da Egisto Marcucci, interpretando il ruolo di Brighella.\nNegli anni successivi \u00e8 stato Giacomino al fianco di Turi Ferro, e Bill ne \"Il Lago dorato\" insieme a Isa Barzizza e Nando Gazzolo nuovamente diretto da Filippo Crivelli.\nLavora con Daniela Ardini in \"Retablo\" che gli affida inoltre il ruolo di \"Ges\u00f9\" nella versione teatrale tratta dalla sceneggiatura di Carl Theodor Dreyer.\nWalter Manfr\u00e9 lo sceglie per il ruolo di \"Candido\" di Leonardo Sciascia spettacolo al fianco di Jean Sorel. \nInterpreta Giasone in una particolare edizione \u201cmediatica\u201d della \"Medea\" euripidea, dove al capo degli argonauti regala un\u2019efficace maschera da boss balcanico, e in \"Ecuba\" il ruolo di Polimestore. Sua partner in entrambi gli spettacoli Mariella Lo Giudice. Termina nell\u2019Aprile 2008 \"7 Piani\" in compagnia con Ugo Pagliai e Paola Gassman, e debutta in estiva nel ruolo di Oberon diretto da Marco Ghelardi. Nella stagione 2008-2009 interpreta Lepido, Eros e il Messaggero in \"Antonio &amp; Cleopatra\" e \"Pozzo\" in \"Aspettando Godot.\" Successivamente \u00e8 Oreste in \"Oreste all\u2019incontrario\" studio per un \u201ceroe\u201d contemporaneo. In un passaggio del testo recupera la memoria del \u201cmilanese\u201d, lingua paterna.\nDiretto da Federica Granata nel 2010 interpreta per la prima volta un ruolo femminile. \u00c8 La Zia nello spettacolo \"Il sesso di Igor\".\nNel 2013 insieme a quattro amici da vita a Collettivo Linea S in omaggio a Exercises de style di Raymond Quenau, al fine di sperimentare nuove tecniche di narrazione. \nCollateralmente alla sua attivit\u00e0, prepara i candidati per l'accesso alle accademie nazionali di formazione teatrale e cinematografica. \nNel 2020 pubblica su YouSquare (piattaforma di comunicazione indipendente) \"Willy - conversazioni su Shakespeare\". "}
{"id": "4223982", "revid": "1305772", "url": "https://it.wikipedia.org/wiki?curid=4223982", "title": "Syme", "text": ""}
{"id": "4223983", "revid": "287204", "url": "https://it.wikipedia.org/wiki?curid=4223983", "title": "Generali Ladies Linz 2012", "text": "Il Generali Ladies Linz 2012 \u00e8 stato un torneo di tennis che si \u00e8 giocato sul cemento indoor. \u00c8 stata la 26\u00aa edizione del Generali Ladies Linz, che fa parte della categoria WTA International nell'ambito del WTA Tour 2012. Si \u00e8 giocato a Linz, in Austria, dal 6 al 14 ottobre 2012.\nPartecipanti.\nAltre partecipanti.\nGiocatrici che hanno ricevuto una Wild card:\nGiocatrici passate dalle qualificazioni:\nCampionesse.\nSingolare.\n Viktoryja Azaranka ha sconfitto in finale Julia G\u00f6rges per 6-3, 6-4.\nDoppio.\n Anna-Lena Gr\u00f6nefeld / Kv\u011bta Peschke hanno sconfitto in finale Julia G\u00f6rges / Barbora Z\u00e1hlavov\u00e1-Str\u00fdcov\u00e1 per 6-3, 6-4."}
{"id": "4223997", "revid": "287204", "url": "https://it.wikipedia.org/wiki?curid=4223997", "title": "Havlickuv Brod", "text": ""}
{"id": "4223998", "revid": "599013", "url": "https://it.wikipedia.org/wiki?curid=4223998", "title": "SCOAP", "text": ""}
{"id": "4224002", "revid": "399", "url": "https://it.wikipedia.org/wiki?curid=4224002", "title": "Museo Sandro Pertini", "text": "Il museo Sandro Pertini \u00e8 un museo allestito nella citt\u00e0 di Savona, dedicato al Presidente della Repubblica Sandro Pertini e contenente opere di arte moderna e contemporanea. \u00c8 situato nel palazzo della Loggia, nel complesso monumentale del Priamar.\nStoria.\nIl museo \u00e8 stato inaugurato nel 1991, dando seguito alla volont\u00e0 del Presidente, espressa alla moglie Carla Voltolina, di donare alla sua citt\u00e0 le opere collezionate nell'arco della sua lunga vita.\nNel 2013 l'area espositiva \u00e8 stata sottoposta a un'opera di forte ampliamento e integrata con le opere donate dall'artista Renata Cuneo nell'ambito del progetto del \"Nuovo polo museale del Priamar\". Il 22 novembre 2013 il museo \u00e8 stato quindi riaperto al pubblico.\nDescrizione.\nIl museo contiene un'ampia collezione di opere raccolte dal Presidente Sandro Pertini nel corso della sua vita grazie ad acquisti, omaggi di artisti e ammiratori, doni ufficiali. La gran parte delle opere in presentazione nella collezione permanente del museo sono a carattere figurativo. In tutto vi sono un centinaio di oggetti tra dipinti e sculture e vi si annoverano opere di Remo Brindisi,\nAntonio Corpora,\nGiorgio de Chirico, \nFilippo de Pisis,\nAgenore Fabbri, \nRenato Guttuso, \nFrancesco Messina,\nLuciano Minguzzi,\nJoan Mir\u00f3,\nGiorgio Morandi, \nGi\u00f2 Pomodoro,\nOttone Rosai, \nAligi Sassu, Filiberto Sbardella, \nMario Sironi,\nGiulio Turcato, \nEmilio Vedova, Giacomo Manz\u00f9."}
{"id": "4224004", "revid": "125904653", "url": "https://it.wikipedia.org/wiki?curid=4224004", "title": "Adam le Fondre", "text": "Carriera.\nCresciuto nelle giovanili dello Stockport County, esordisce nella terza divisione del campionato inglese nella stagione 2004-2005. Gioca in seguito in Football League Two con le maglie di Stockport County, Rochdale e Rotherham United.\nNel 2011 viene acquistato dal Reading, club militante in seconda divisione, con il quale vince il campionato.\nEsordisce in Premier League nella stagione 2011-12, collezionando 11 gol in 34 presenze; al termine del campionato, tuttavia, la squadra retrocede.\nIl 28 maggio 2014 viene acquistato dal Cardiff City, che dopo mezza stagione lo gira in prestito rispettivamente al , Wolverhampton e . Dopo 3 stagioni in prestito, nel 2017-2018 il giocatore viene ceduto al Bolton, con il quale mette a referto 13 reti in 55 partite.\nNel 2018 viene ceduto a titolo definitivo alla squadra australiana del Sydney FC. In due stagioni vince due campionati australiani e un Premier's Plate con 45 gol segnati in 68 partite in tutte le competizioni, piazzandosi al secondo posto della classifica dei marcatori della A-League nel 2019.\nIl 7 ottobre 2020 viene ceduto in prestito al per una stagione."}
{"id": "4224005", "revid": "287204", "url": "https://it.wikipedia.org/wiki?curid=4224005", "title": "Sossi", "text": ""}
{"id": "4224006", "revid": "1149807", "url": "https://it.wikipedia.org/wiki?curid=4224006", "title": "Little Busters! (serie animata)", "text": " \u00e8 una serie televisiva anime diretta da Yoshiki Yamakawa e prodotta da J.C.Staff, ispirata all'omonima visual novel di Key. L'anime \u00e8 stato trasmesso in Giappone dal 6 ottobre 2012 al 6 aprile 2013 sulla rete televisiva Tokyo MX. La sceneggiatura dell'anime \u00e8 stata curata da Michiru Shimada, mentre il character design \u00e8 di Haruko Iizuka sulla base di quello del gioco originale, curato da Itaru Hinoue e da Na-Ga.\nTrama.\n\"Little Busters!\" \u00e8 ambientato in un liceo giapponese e la sua trama si sviluppa principalmente intorno a due temi: l'infanzia e l'adolescenza. Riki Naoe, il protagonista maschile, \u00e8 un ragazzo all'apparenza debole, che tuttavia, dietro il suo aspetto fisico, cela un carattere determinato (frutto di un passato difficile) e molto buon senso. Sin dall'infanzia Riki fa parte di un gruppo di amici soprannominato Little Busters, il cui leader, nonch\u00e9 membro pi\u00f9 anziano, Kyousuke Natsume ama proporre ai suoi compagni le idee pi\u00f9 assurde, conducendo cos\u00ec Riki, sua sorella minore Rin Natsume (amante dei gatti e incredibilmente timida), Masato Inohara (compagna di stanza di Riki, sempre alla ricerca di nuovi allenamenti per incrementare la sua massa muscolare) e Kengo Miyazawa (rivale di Masato e cinico campione di kendo) nelle pi\u00f9 disparate avventure.\nLa visual novel in particolare inizia il 13 maggio 2007, una domenica come tante in cui Kyousuke decide di organizzare una partita di baseball. I membri dei Little Busters, per\u00f2, non sono sufficienti e cos\u00ec lo stravagante leader del gruppo incarica Riki e Rin di trovare cinque nuovi membri all'interno della scuola. Alla fine della ricerca Komari Kamikita, Haruka Saigusa, Kanata Futaki, Kudryavka Noumi (protagonista dell'ottava visual novel della Key; Kud Wafter), e Yuiko Kurugaya, si aggregheranno ai Little Busters, dando cos\u00ec avvio al loro viaggio nell'adolescenza verso la maturit\u00e0.\nLoro sono sempre stati amici e qualche strano ma carino personaggio si innamorer\u00e0 di uno dei suoi amici d'infanzia."}
{"id": "4224009", "revid": "767487", "url": "https://it.wikipedia.org/wiki?curid=4224009", "title": "Zoran Janjetov", "text": "Fra i suoi lavori principali si possono citare \"Bernard Panasonik\", \"Prima de L'Incal\" (sceneggiatore Alejandro Jodorowsky), \"Tecnopadri\" (sc. Jodorowsky) e \"L'Ogregod\" (sc. Jodorowsky)."}
{"id": "4224032", "revid": "124123", "url": "https://it.wikipedia.org/wiki?curid=4224032", "title": "Mark Armstrong (astronomo)", "text": "Il Minor Planet Center gli accredita la scoperta di due asteroidi, effettuate tra il 1997 e il 1998, di cui uno in collaborazione con la moglie Claire Armstrong. Vanta inoltre la scoperta di numerose supernovae."}
{"id": "4224034", "revid": "53017209", "url": "https://it.wikipedia.org/wiki?curid=4224034", "title": "Terrestrial gamma-ray flash", "text": ""}
{"id": "4224039", "revid": "110157", "url": "https://it.wikipedia.org/wiki?curid=4224039", "title": "Ampiroxicam", "text": "L'ampiroxicam \u00e8 un farmaco anti-infiammatorio non steroideo appartenente alla classe degli oxicam. La molecola \u00e8 un profarmaco di piroxicam.\nFarmacocinetica.\nNell'uomo dopo la somministrazione orale ampiroxicam \u00e8 completamente convertito a piroxicam. I parametri farmacocinetici di ampiroxicam sono sostanzialmente gli stessi di piroxicam, tranne che per la concentrazione plasmatica massima, leggermente pi\u00f9 bassa, e per il tempo necessario a raggiungere la Cmax, detto tempo Tmax, leggermente pi\u00f9 prolungato.\nUsi clinici.\nAmpiroxicam \u00e8 indicato per il trattamento del dolore acuto e cronico in soggetti affetti da osteoartrosi, artrite reumatoide o spondilite anchilosante.\nEffetti collaterali ed indesiderati.\nAnche per ampiroxicam \u00e8 stata segnalata la possibilit\u00e0 del verificarsi di un aumento della fotosensibilit\u00e0 cutanea in corso di trattamento."}
{"id": "4224040", "revid": "254059", "url": "https://it.wikipedia.org/wiki?curid=4224040", "title": "Torta Helvetia", "text": ""}
{"id": "4224044", "revid": "580197", "url": "https://it.wikipedia.org/wiki?curid=4224044", "title": "Sydney Leroux", "text": "Carriera.\nHigh school e college.\nNel 2005, a soli 15 anni, gioca 3 partite in prima squadra con i Vancouver Whitecaps. In seguito si trasferisce negli Stati Uniti, a Phoenix, dove nel 2007 e nel 2008 vince due titoli statali di high school nella Horizon High School. Ha successivamente ricevuto una borsa di studio per la UCLA, dove ha giocato nel campionato universitario dal 2008 al 2011, segnando complessivamente 54 gol in quattro stagioni.\nCarriera professionistica.\nNel 2011 torna ai Whitecaps, con cui segna 11 gol in 11 partite, per poi trasferirsi a Seattle nei Sounders.\nNazionale.\nGrazie alla sua doppia cittadinanza a soli 14 anni, nel 2004, Leroux viene convocata dalla Federazione calcistica del Canada (\"Canadian Soccer Association\" - CSA) per indossare la maglia della nazionale canadese Under-19, inserita in rosa con la squadra impegnata al Campionato mondiale di categoria di Thailandia 2004, a quel tempo ancora riservato a formazioni con giocatrici sotto i 19 anni d'et\u00e0. Nel torneo, che la vede essere la pi\u00f9 giovane partecipante, viene impiegata in due dei quattro incontri giocati dalla sua squadra fino ai quarti di finale, quando il Canada venne eliminato dalle pari et\u00e0 della . Sempre per il Canada veste la maglia ed \u00e8 nominata capitano della formazione Under-15 impegnata in una serie di incontri amichevoli in Germania l'anno seguente.\nAl 3 agosto 2017 con la nazionale degli USA ha disputato 77 partite e realizzato 35 reti, e inoltre ha vinto una medaglia d'oro alle Olimpiadi di Londra 2012."}
{"id": "4224046", "revid": "72396", "url": "https://it.wikipedia.org/wiki?curid=4224046", "title": "Branislav Kerac", "text": "Fra i suoi lavori principali si possono citare \"Poru\u010dnik Tara\" (sceneggiatore Svetozar Obradovi\u0107), \"Kobra\" (sceneggiatore Obradovi\u0107), \"Cat Claw\", \"Tarzan\", \"Il grande Blek\" (sceneggiatore Obradovi\u0107), \"Balkan Ekspres\" (sceneggiatore Gordan Mihi\u0107), \"Ghost\" (sceneggiatore Doug Moench), \"The Black Pearl\" (sceneggiatore Mark Hamill) e Martin Myst\u00e8re (sceneggiatore Vincenzo Beretta e Lorenzo Bartoli)."}
{"id": "4224048", "revid": "363629", "url": "https://it.wikipedia.org/wiki?curid=4224048", "title": "IRAS 17163-3907", "text": "IRAS 17163-3907 \u00e8 una stella ipergigante gialla visibile nella costellazione dello Scorpione.\nScoperta e osservazione.\nIRAS 17163-3907 rientra nelle 30 stelle pi\u00f9 luminose all'infrarosso. Tuttavia, \u00e8 molto debole ad occhio nudo e per questo, era stata in precedenza trascurata. Fu scoperta nel 1976 da Karl Henize durante un rilevamento di stelle nei cieli del sud tramite emissione spettrale. Le informazioni che si hanno sulla stella provengono in gran parte grazie alle osservazioni effettuate presso il Very Large Telescope dell'ESO alla lunghezza d'onda di 12 micron, tramite il VISIR (VLT Imager and Spectrometer for mid Infrared). Il Professor Albert Zijlstra, dell'Universit\u00e0 di Manchester, ha riferito che \"\u00e8 strano come una stella cos\u00ec luminosa all'infrarosso sia passata inosservata\", dal momento che \u00e8 vicina alla sua \"esplosione finale di supernova\".\nCaratteristiche.\nTramite uno studio della stella si sa che la sua temperatura rientra nell'intervallo tra i 7500 K e i 10000 K. Le sue dimensioni sono tali che se si trovasse al centro del Sistema Solare la sua superficie rasenterebbe l'orbita di Giove.\nEssendo un'ipergigante gialla, comunque, IRAS 17163-3907 si trova ancora in una fase attiva, motivo per il quale la stella ha espulso circa 4 masse solari in poche centinaia di anni. La massa espulsa va a costituire la peculiarit\u00e0 di IRAS 17163-3907, ovvero le due nubi che la circondano. Queste ultime, infatti, sono caratterizzata da una forma quasi perfettamente sferica che agli scienziati ha ricordato quella di un uovo fritto (da cui il nome). A quanto pare le due nubi sono ricche di ossigeno e la loro massa \u00e8 uguale a circa quattro volte quella del Sole. Il tempo che \u00e8 passato tra l'espulsione della prima e della seconda nube \u00e8 approssimativamente di 400 anni.\nNonostante non sia possibile affermarlo con certezza, sembra probabile che attorno alla stella possano esserci una nube pi\u00f9 interna, impossibile da rilevare nell'unica immagine a disposizione, e eventuali nubi pi\u00f9 esterne che non rientrano nel campo visivo del VISIR.\nLe osservazioni fanno pensare che la stella andr\u00e0 incontro ad un'esplosione che la porter\u00e0 a diventare una delle prossime supernove."}
{"id": "4224049", "revid": "767487", "url": "https://it.wikipedia.org/wiki?curid=4224049", "title": "Cose dell'altro mondo (film 1991)", "text": "Cose dell'altro mondo (\"Suburban Commando\") \u00e8 un film del 1991 diretto da Burt Kennedy con protagonista Hulk Hogan.\nProduzione.\nIl titolo originale del film doveva essere \"Urban Commando\" e gli interpreti Arnold Schwarzenegger e Danny DeVito. Dopo che questi ultimi accettarono di interpretare \"I gemelli\", la New Line Cinema punt\u00f2 su Hulk Hogan che era gi\u00e0 stato protagonista del film \"Senza esclusioni di colpi\".\nNel 1993 Alternative Software ha sviluppato un gioco per DOS, Amiga e Commodore 64 basato sul film.\nDistribuzione.\nIl film usc\u00ec nelle sale statunitensi il 4 ottobre 1991.\nBudget e accoglienza.\nPer la realizzazione del film \u00e8 stato stanziato un budget di 11 milioni di dollari ed ha incassato 21.235.987 di dollari."}
{"id": "4224052", "revid": "181699", "url": "https://it.wikipedia.org/wiki?curid=4224052", "title": "Domenico Menotti Garibaldi", "text": ""}
{"id": "4224053", "revid": "287204", "url": "https://it.wikipedia.org/wiki?curid=4224053", "title": "128523 Johnmuir", "text": "128523 Johnmuir \u00e8 un asteroide della fascia principale. Scoperto nel 2004, presenta un'orbita caratterizzata da un semiasse maggiore pari a 2,4065264\u00a0UA e da un'eccentricit\u00e0 di 0,2056396, inclinata di 1,32444\u00b0 rispetto all'eclittica.\nL'asteroide \u00e8 dedicato al naturalista statunitense, di origine scozzese, John Muir."}
{"id": "4224057", "revid": "519091", "url": "https://it.wikipedia.org/wiki?curid=4224057", "title": "Alex Morgan", "text": "Biografia.\nNel dicembre del 2014 si \u00e8 sposata con il calciatore Servando Carrasco. La coppia ha una figlia, Charlie Elena, nata il 7 maggio 2020.\nNell'agosto 2012 ha firmato un contratto con la \"Simon &amp; Schuster Children's Publishing\" per la creazione della tetralogia letteraria \"The Kicks\"; successivamente ha dichiarato di volere \"ispirare con i suoi libri le ragazze adolescenti e manifestare il suo amore per il calcio\". Il 1\u00ba settembre 2012 l'editore ha annunciato la data di uscita dei primi due romanzi (\"Saving The Team\" e \"Sabotage Season\"). \"Saving the Team\" ha debuttato alla posizione numero sette nella classifica dei libri pi\u00f9 venduti del \"New York Times\" nella categoria \"Children's Middle Grade\".\nNel giugno 2015 Amazon Prime ha pubblicato un episodio pilota di \"The Kicks\", basato sull'omonima tetralogia letteraria, con David Babcock come sceneggiatore; da esso ne \u00e8 stata poi tratta una serie canonica composta da nove episodi, andata in onda tra l'agosto e il settembre del 2016.\nNel settembre 2015 \u00e8 apparsa sulla copertina dell'edizione statunitense del videogioco calcistico \"FIFA 16\", insieme al calciatore argentino Lionel Messi. Nel 2018 \u00e8 stata la protagonista insieme a Siena Agudong della commedia \"Alex and Me\".\nCarriera.\nClub.\nMorgan si \u00e8 formata nei California Golden Bears, prima di giocare per varie squadre statunitensi, sia nella United Soccer Leagues W-League che nella Women's Professional Soccer. Nel 2013 ha debuttato nella National Women's Soccer League (NWSL) con il , vincendo il campionato nella stagione inaugurale. Dopo tre stagioni, nel 2016 si trasferisce all', altro club della NWSL. Nel gennaio 2017 si \u00e8 trasferita in Europa, per giocare in prestito semestrale nell'Olympique Lione. Con la maglia della squadra francese ha realizzato 12 reti in 16 partite ufficiali tra campionato e coppe e, al termine della stagione 2016-2017, ha conquistato uno storico \"treble\" (Division 1 F\u00e9minine, Coupe de France F\u00e9minine e UEFA Women's Champions League). Nel 2017 fa ritorno all'Orlando Pride, giocandovi le tre stagioni successive.\nNel settembre 2020 si trasferisce in Europa, firmando un contratto fino al termine dell'anno solare con il , club della FA Women's Super League. All'inizio del 2021 fa ritorno all'Orlando Pride.\nNel dicembre 2021 passa al nell'ambito di una \"trade\".\nNazionale.\nIl 31 marzo 2010 ha fatto il suo esordio con la nazionale statunitense, nella vittoria per 1-0 contro il Messico. Il 6 ottobre seguente ha messo a segno il suo primo gol con la nazionale, nella partita vinta per 2-1 contro la Cina.\nCon gli Stati Uniti ha realizzato 115 gol in 190 partite ufficiali, ricoprendo anche il ruolo di capitano tra il 2018 e il 2019. Nel 2012 ha vinto la medaglia d'oro al torneo olimpico di Londra, mentre nel 2015 e nel 2019 ha conquistato il campionato mondiale.\nStatistiche.\nPresenze e reti nei club.\n\"Statistiche aggiornate al 5 luglio 2021.\""}
{"id": "4224062", "revid": "86599", "url": "https://it.wikipedia.org/wiki?curid=4224062", "title": "Mark Armstrong", "text": ""}
{"id": "4224064", "revid": "36426", "url": "https://it.wikipedia.org/wiki?curid=4224064", "title": "Giostra della Quintana (Ascoli Piceno)", "text": ""}
{"id": "4224067", "revid": "93556", "url": "https://it.wikipedia.org/wiki?curid=4224067", "title": "Aleksandar Zograf", "text": "Fra i suoi lavori principali si possono citare \"Life Under Sanctions\", \"Psychonaut\", \"Flock of Dreamers\" e \"Bulletins from Serbia: E-Mails &amp; Cartoon Strips From Beyond the Front Line\" - che gli ha guadagnato successi negli USA, in Inghilterra, Germania, Italia, Francia, Portogallo, Bulgaria, Grecia e Spagna.\nIn lingua italiana: \"Psiconauta\", \"Saluti dalla Serbia\", \"Segnali. Ancora storie di Aleksandar Zograf\" e \"In giro per lo spaziotempo con Aleksandar Zograf\". Si conta anche una piccola collaborazione al primo numero de L'antitempo, rivista di satira autoprodotta italiana."}
{"id": "4224069", "revid": "484362", "url": "https://it.wikipedia.org/wiki?curid=4224069", "title": "Tassonomia degli uccelli di Sibley-Ahlquist", "text": "La tassonomia di Sibley-Ahlquist \u00e8 una tassonomia degli Uccelli proposta da Charles Sibley e Jon Edward Ahlquist nel 1990. Si basa su studi di filogenetica molecolare condotti con l'impiego della tecnica di ibridazione DNA-DNA tra la fine degli anni settanta e gli anni ottanta del XX secolo.\nL'ibridazione DNA-DNA \u00e8 una tecnica comparativa della biologia molecolare, che fornisce dati relativi alla distanza temporale delle differenziazione tra specie anzich\u00e9 dati legati a variazioni di caratteristiche, dati che poi possono essere analizzate al fine di produrre ricostruzioni filogenetiche utilizzando esclusivamente algoritmi per la costruzione di alberi fenetici.\nNell'uso di tale tecnica, la percentuale del DNA condiviso tra due specie \u00e8 stimata dalla riduzione dei legami a idrogeno tra nucleotidi di DNA delle due specie imperfettamente accoppiato, cio\u00e8 DNA a doppia elica che sono prodotti sperimentalmente a partire da catene singole di due specie differenti, in confronto al numero dei legami a idrogeno presenti nel DNA perfettamente accoppiato nel caso in cui le due catene sono della stessa specie.\nQuesto riordinamento rivoluzionario fu inizialmente ampiamente accettato dagli ornitologi nordamericani e la American Ornithologists' Union adott\u00f2 alcune delle sue conclusioni.\nIn altre parti del mondo, la sua adozione \u00e8 stata pi\u00f9 difficile: sebbene abbia avuto una forte influenza sugli schemi esistenti di classificazione, la tassonomia non fu adottata nella sua interezza da alcuna autorit\u00e0.\nCaratteristiche.\nQuesta classificazione \u00e8 uno dei primi esempi di classificazione cladistica, in quanto codifica molti livelli intermedi di taxa: il \"tronco\" dell'albero genealogico \u00e8 la classe Aves, che si ramifica nelle sottoclassi, le quali si suddividono nelle infraclassi e cos\u00ec, a seguire, \"parvoclassi\", superordini, ordini, sottordini, infraordini, \"parvordini\", superfamiglie, famiglie, sottofamiglie, trib\u00f9, sottotrib\u00f9 e, infine, generi e specie.\nLo studio di classificazione, comunque, non impieg\u00f2 metodi cladistici moderni, poich\u00e9 si basava esclusivamente sull'ibridazione DNA-DNA come unico criterio di similarit\u00e0.\nL'organizzazione dei taxa secondo la classificazione Sibley-Ahlquist differisce notevolmente dall'approccio pi\u00f9 tradizionale utilizzato nella tassonomia di Clements. \nRicostruzioni filogenetiche pi\u00f9 recenti basate sulla cladistica e l'analisi di massima somiglianza di sequenze di DNA portano a ritenere valida la tassonomia basata sull'ibridizzazione DNA-DNA, come ad esempio nel caso del riconoscimento della monofilia degli uccelli paleognati rispetto a tutti gli altri. Comunque, studi successivi non sono riusciti a supportare molte delle innovazioni introdotte dalla classificazione di Sibley-Ahlquist, come ad esempio la monofilia dei Corvidae.\nLe maggiori variazioni introdotte al livello di ordine sono:\nAlcune di queste variazioni sono aggiustamenti minori. Ad esempio, invece di includere \nrondoni, rondoni arboricoli e colibr\u00ec in uno stesso ordine che non include altro, Sibley e Ahlquist li inseriscono nel medesimo superordine che comunque non include altro, essendo costituito da un ordine per i colibr\u00ec e un altro per i rondoni e i rondoni arboricoli.\nIn altre parole, essi ancora considerano i rondoni come i pi\u00f9 vicini parenti dei colibr\u00ec.\nAltre variazioni sono molto pi\u00f9 drastiche.\nI pinguini erano tradizionalmente considerati distanti da tutte le specie degli altri uccelli viventi.\nAd esempio, Wetmore li includeva da soli in un superordine, mentre tutti gli altri uccelli non-Ratiti erano collocati in un superordine differente.\nSibley e Ahlquist, al contrario, includono i pinguini nella stessa superfamiglia in cui includono i tuffatori (svassi), i Procellariiformes e le fregate.\nL'ordine Galloanseres (uccelli acquatici e terricoli) \u00e8 stato ampiamente accettato.\nL'evidenza dal DNA del sistema Sibley-Ahlquist per la monofilia del gruppo \u00e8 supportata dalla scoperta dell'uccello fossile \"Vegavis iaai\", un uccello acquatico essenzialmente moderno, ma pi\u00f9 peculiare, che viveva nei pressi del Capo Horn all'incirca 66-68 milioni di anni fa, quando ancora vi erano i dinosauri.\nD'altra parte, pinguini, svassi e cos\u00ec via (colloquialmente chiamati talvolta \"uccelli acquatici pi\u00f9 elevati\") sono tuttora considerati ordini molto antichi di neouccelli, con alte probabilit\u00e0 assieme con gli uccelli limicoli (trampolieri), che sembrano anche i pi\u00f9 antichi.\nLa supposta distinzione di cicogne e aironi, come anche almeno il supposto grado di parentela tra pinguini e fregate sono stati rifiutati.\nQueste anomalie, come anche il raggruppamento dei \"Ciconiiformes\", sembrano originare dalle scorciatoie sia di tipo metodologico sia di tipo analitico dell'ibridizzazione DNA-DNA.\nAlla luce di studi pi\u00f9 recenti, la AOU, a partire dalla fine degli anni '90 del XX secolo, inizi\u00f2 a non sostenere pi\u00f9 la classificazione di Sibley-Ahlquist come originariamente pubblicata; attualmente, sostiene la tassonomia di Howard-Moore come sistema di riferimento."}
{"id": "4224075", "revid": "287204", "url": "https://it.wikipedia.org/wiki?curid=4224075", "title": "Pierre Chenu", "text": "Biografia.\nSi conosce poco della vita di quest'artista, nonostante la sua ragguardevole produzione. A nove anni il padre, imprenditore edile, lo mise a bottega presso l'incisore Fran\u00e7ois Cars e a 15 anni entr\u00f2 alla scuola di Jacques-Philippe Le Bas.\nNel 1748 si spos\u00f2 con C\u00e9cile Robust de Purnom, nipote del vescovo di Nitrie, da cui ebbe tre figlie.\nTerminato l'apprendistato, inizi\u00f2 l'attivit\u00e0 a Parigi nel 1755 e qui continu\u00f2 a lavorare fino al 1780, in particolare per Claude-Alexandre, conte di Vence e Simon Ren\u00e9 Baudouin, conte di Villeneuve.\nUtilizzava le tecniche dell'acquaforte e del bulino ed era specializzato nella riproduzione delle opere di pittori fiamminghi e olandesi, tra cui David Teniers il Giovane, Frans Pourbus il Giovane, Adriaen van Ostade, e francesi come Fran\u00e7ois Boucher, Jean-Baptiste Marie Pierre, pittore del re. Era noto soprattutto per la fedelt\u00e0 con cui riproduceva le opere dei vari maestri.\nFurono suoi allievi Jean-Baptiste Michel e le figlie, che continuarono la tradizione paterna, in particolare Madame Desmaison, che incideva paesaggi all'acquaforte."}
{"id": "4224079", "revid": "767487", "url": "https://it.wikipedia.org/wiki?curid=4224079", "title": "Parto con mamma", "text": "Parto con mamma (\"The Guilt Trip\") \u00e8 un film del 2012 diretto da Anne Fletcher, con protagonisti Barbra Streisand e Seth Rogen.\nTrama.\nAndy Brewster \u00e8 un inventore laureato in chimica che vive a Los Angeles. Di recente, ha messo a punto un nuovo detergente totalmente organico, ma non ha trovato ancora nessuno disposto a comprarlo. Dopo l'ennesimo deludente incontro di lavoro, decide di far visita a sua madre Joyce nel New Jersey prima di intraprendere un viaggio di attraversamento del paese per raggiungere Las Vegas. In seguito Andy, decide di fare una sosta a San Francisco dove ancora vive un'ex fiamma della madre, Andrew Margolis e invita la sua inconsapevole madre in viaggio, sostenendo che vuole passare un po' di tempo con lei.\nIl viaggio diventa rapidamente difficile per Andy perch\u00e9 sua madre continua a intervenire nella sua vita. Dopo che la loro macchina si guasta nel Tennessee, Joyce chiama l'ex ragazza di Andy, Jessica, con la quale Joyce insiste che Andy dovrebbe tornare insieme, per farle visita. A casa di Jessica, ormai incinta e sposata, rivela che Andy le aveva chiesto di sposarla ma lei aveva rifiut\u00f2, scioccando Joyce, che credeva che Andy avesse problemi a fare proposte alle donne. Joyce si scusa e Andy accetta a malincuore. In Texas Andy ha un incontro con il dirigente di Costco, Ryan McFeer, ma Joyce rimane alla riunione e lo critica.\nIn un ristorante il giorno successivo i due si scusano e Andy rivela che non \u00e8 mai riescito a vendere il suo prodotto, come invece le aveva detto. Qui Joyce partecipa a una sfida per mangiare bistecche dove viene notata dall'uomo d'affari Ben Graw. Joyce, che non ha mai avuto una relazione dopo la morte del marito, rifiuta l'offerta e Ben si limita a lasciare il suo numero e le chiede di chiamare se ci ripensa.\nA Las Vegas, Joyce si diverte cos\u00ec tanto che chiede ad Andy di lasciarla mentre visita San Francisco, costringendolo a rivelare che non ci sono vendite a San Francisco e lui l'ha invitata solo per farla incontrare Andrew Margolis. Joyce \u00e8 molto sconvolta perch\u00e9 credeva che Andy l'avesse invitata perch\u00e9 in realt\u00e0 voleva passare del tempo con lei. Andry va a fare la sua presentazione di lavoro, ma scopre che il suo discorso basato su fatti scientifici annoia i dirigenti collegati in videoconferenza e li rende disinteressati. Quindi vede Joyce che assiste e segue il suo consiglio facendo appello alla sicurezza e bevendo il suo stesso prodotto, dimostrando che \u00e8 biologico e sicuro per i bambini. Successivamente il CEO di rete si avvicina a lui e mostra interesse al prodotto. Pi\u00f9 tardi Andy e Joyce decidono di visitare la casa di Andrew Margolis.\nTuttavia, quando arrivano vengono informati dal figlio di Andrew, Andrew Margolis Jr., che Andy ha erroneamente cercato al posto del padre, che suo padre \u00e8 morto cinque anni fa. Dopo aver visto il dolore di Joyce, li invita a entrare, dove viene a sapere che suo padre e Joyce erano vicini. Chiede se il padre di Andrew l'ha mai menzionata, ma lui dice di non averlo mai fatto poich\u00e9 ha confidato solo informazioni personali alla madre, che \u00e8 assente. Tuttavia gli presenta sua sorella che si chiama anche lei Joyce. Joyce \u00e8 felicissima per questo dato perch\u00e9 \u00e8 convinta che si d\u00e0 ai tuoi figli il nome di qualcuno che si ama veramente, cos\u00ec come lei aveva dato il nome a suo figlio Andy, alias Andrew.\nSuccessivamente madre e figlio si separano all'aeroporto di San Francisco. Andy per fare la sua prossima presentazione e Joyce per tornare nel New Jersey dove organizzer\u00e0 un appuntamento con Ben Graw.\nPromozione.\nIl primo trailer del film \u00e8 stato diffuso online il 4 ottobre 2012.\nDistribuzione.\nIl film \u00e8 stato distribuito nelle sale statunitensi in concomitanza con le festivit\u00e0 natalizie, il 19 dicembre 2012. In Italia \u00e8 uscito direttamente per il mercato home-video il 19 giugno 2013.\nCritica.\nIl film ha ricevuto durante l'edizione dei Razzie Awards 2012 una nomination come Peggior attrice per Barbra Streisand."}
{"id": "4224080", "revid": "1442080", "url": "https://it.wikipedia.org/wiki?curid=4224080", "title": "Dra\u017een Kova\u010devi\u0107", "text": "Fra i suoi lavori principali si possono citare \"La Roue\" (sceneggiatore Goran Skrobonja), \"La Meute de l'enfer\", (sceneggiatore Philippe Thirault), \"L'\u00c9p\u00e9e de Feu\" (sceneggiatore Sylvain Corduri\u00e9), e \"Walkyrie\" (sceneggiatore Corduri\u00e9)."}
{"id": "4224083", "revid": "1684799", "url": "https://it.wikipedia.org/wiki?curid=4224083", "title": "Zoran Tuci\u0107", "text": "Fra i suoi lavori principali si possono citare \"Vorloh\" (sceneggiatore: Ljuan Koka, Aleksandar Timotijevi\u0107), \"Niti snova o mo\u0107i\" (sceneggiatore: Koka) e \"Third argument\" (sceneggiatore: Milorad Pavi\u0107, Zoran Stefanovi\u0107) e \"Adam Wild\" (Gianfranco Manfredi).\nTuci\u0107 \u00e8 anche presidente dell Associazione dei fumettisti serbi (Udru\u017eenje stripskih umetnika Srbije)."}
{"id": "4224094", "revid": "1494169", "url": "https://it.wikipedia.org/wiki?curid=4224094", "title": "Wolfram", "text": ""}
{"id": "4224096", "revid": "180559", "url": "https://it.wikipedia.org/wiki?curid=4224096", "title": "Rade Tovladijac", "text": "Fra i suoi lavori principali si possono citare \"Ljudi za zvezde\" (sceneggiatore: Aleksandar Timotijevi\u0107) e \"Sme\u0161na strana srpske stvarnosti\" (sceneggiatore: Mihailo Medenica).\nIllustrazioni di copertina: Uomo mascherato, Mandrake il mago, Modesty Blaise, James Bond, Batman...\nTovladijac \u00e8 anche presidente dell Associazione dei fumettisti serbi (Udru\u017eenje stripskih umetnika Srbije)."}
{"id": "4224098", "revid": "47767", "url": "https://it.wikipedia.org/wiki?curid=4224098", "title": "Wolf (nome)", "text": "Wolf \u00e8 un nome proprio di persona tedesco e inglese maschile.\nOrigine e diffusione.\nSi \u00e8 originato come ipocoristico di nomi germanici come Volframo e Volfango, contenenti il termine \"wulf\", \"lupo\", anche se potrebbe essere direttamente basato sull'inglese e tedesco \"wolf\", da esso derivato e con lo stesso significato. \u00c8 quindi analogo per semantica ai nomi Ulf, Lupo, Vuka\u0161in, Boris, Bleddyn e Farkas.\nOnomastico.\nL'onomastico pu\u00f2 essere festeggiato il 1\u00ba settembre in ricordo di san Lupo di Sens, vescovo, chiamato in inglese e tedesco proprio Wolf."}
{"id": "4224099", "revid": "332694", "url": "https://it.wikipedia.org/wiki?curid=4224099", "title": "Jos\u00e9 Maria Gil-Robles", "text": ""}
{"id": "4224100", "revid": "124123", "url": "https://it.wikipedia.org/wiki?curid=4224100", "title": "Hilde Gjermundshaug Pedersen", "text": "Biografia.\nIn Coppa del Mondo ottenne il primo risultato di rilievo il 3 marzo 1984 a Lahti (14\u00aa), il primo podio il 9 dicembre 2000 a Santa Caterina Valfurva (2\u00aa) e la prima vittoria il 16 dicembre 2001 a Davos.\nIn carriera prese parte a due edizioni dei Giochi olimpici invernali, (6\u00aa nella 10\u00a0km, 14\u00aa nella 15\u00a0km, 19\u00aa nella sprint, 14\u00aa nell'inseguimento, 2\u00aa nella staffetta) e (3\u00aa nella 10 km, 28\u00aa nella sprint, 10\u00aa nell'inseguimento, 5\u00aa nella staffetta), e a quattro dei Campionati mondiali, vincendo sei medaglie.\nDal 2006 si \u00e8 dedicata anche alla Marathon Cup, manifestazione svolta sempre sotto l'egida della FIS che ricomprende gare su lunghissime distanze.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nTC = tecnica classica\nTL = tecnica libera\nTS = sprint a squadre\nMarathon Cup.\nMarathon Cup - vittorie.\nLegenda:\nTC = tecnica classica\nMS = partenza in linea"}
{"id": "4224101", "revid": "104458", "url": "https://it.wikipedia.org/wiki?curid=4224101", "title": "Hilde Pedersen", "text": ""}
{"id": "4224102", "revid": "104458", "url": "https://it.wikipedia.org/wiki?curid=4224102", "title": "Hilde G. Pedersen", "text": ""}
{"id": "4224103", "revid": "1543377", "url": "https://it.wikipedia.org/wiki?curid=4224103", "title": "Spielfl\u00f6te", "text": "Con spielfl\u00f6te ci si riferisce a un particolare registro dell'organo.\nStruttura.\nSi tratta di un registro ad anima semitappato della famiglia dei flauti, tipico della tradizione organaria tedesca, apparso per la prima volta nel XVI secolo. Esiste nelle misure da 8', 4' e 2' e le sue canne, in metallo, hanno una parte inferiore di forma cilindrica e una parte superiore conica.\nSecondo il musicologo Stevens Irwin, la lunghezza della sezione di forma conica costituisce 1/4 o 1/2 della lunghezza dell'intera canna. Poich\u00e9 la parte superiore non pu\u00f2 essere manipolata, l'intonazione avviene agendo sui lati della bocca della canna. L'apertura alla sommit\u00e0 varia a seconda delle diverse scuole organarie, ma, quando \u00e8 stretta, produce un suono simile a quello del flauto a camino e del flauto conico."}
{"id": "4224104", "revid": "599013", "url": "https://it.wikipedia.org/wiki?curid=4224104", "title": "Evert Bulder", "text": "Carriera.\nA livello di club, Evert Bulder ha giocato nelle file del Be Quick.\nHa giocato anche una partita con la maglia della Nazionale olandese il 5 settembre 1920 ad Anversa, durante i Giochi Olimpici, contro la Spagna."}
{"id": "4224106", "revid": "599013", "url": "https://it.wikipedia.org/wiki?curid=4224106", "title": "Joop Burgers", "text": "Carriera.\nA livello di club, Joop Burgers ha iniziato a giocare nelle file del DWS Amsterdam, per poi passare nel 1969 all'Haarlem, dove ha chiuso la carriera nel 1973.\nHa giocato anche una partita con la maglia della Nazionale olandese il 17 ottobre 1965 ad Amsterdam contro la Svizzera (0-0)."}
{"id": "4224107", "revid": "767487", "url": "https://it.wikipedia.org/wiki?curid=4224107", "title": "Kept Husbands", "text": "Kept Husbands \u00e8 un film del 1931 diretto da Lloyd Bacon. La traduzione letterale del titolo sarebbe \"mariti mantenuti\".\nTrama.\nLa ricca e snob Dot Parker si innamora di Dick Brunton, un dipendente di suo padre, Arthur Parker. I due giovani si sono conosciuti a una cena dove Dick era stato invitato per aver salvato la vita a tre altri operai siderurgici come lui. Parker gli offre una ricompensa che l'operaio rifiuta e Dot, dopo averlo dapprima guardato dall'alto in basso, viene a scoprire che Dick \u00e8 un ex-mediano della squadra di Yale. Conquistata da quel virile rappresentante della classe lavoratrice, Dot scommette con suo padre che riuscir\u00e0 a farsi sposare da lui in quattro settimane. La ragazza vince la scommessa e chiede al padre di promuovere il fidanzato a terzo vicepresidente oltre a farsi dare un bell'assegno per s\u00e9 stessa. Dopo le nozze, la coppia parte in luna di miele in Europa, con il viaggio pagato da Parker.\nAl rientro in New Jersey, Dot - che si \u00e8 comperata con i soldi della scommessa una lussuosa magione degna dello stile di vita cui \u00e8 abituata - organizza un party per festeggiare la nuova casa. Dick cerca di sottrarsi alle richieste della moglie, ma poi capitola. Sei mesi dopo, \u00e8 ridotto a passare il tempo leggendo libri sul bridge o accompagnando Dot alle feste.\nParker chiede al genero di aiutarlo a portare in porto un complesso e controverso progetto di ingegneria. Dick accetta con entusiasmo, preparandosi a partire per St. Louis. Ma Dot, tutta presa dalla sua vita in societ\u00e0, si rifiuta di accompagnarlo. Lui decide di partire comunque ma poi vede la moglie in casa insieme a Charlie, un suo vecchio spasimante. La mattina dopo, alle sue domande, Dot inanella una serie di bugie. Furioso, Dick l'accusa di averlo fatto diventare una sorta di cagnolino, un marito mantenuto dalla moglie: decide di lasciarla e di dare le dimissioni dalla fabbrica.\nDot si rende conto di amare il marito e di essere stata egoista e superficiale. Si reca alla stazione dove Dick, che ha deciso comunque di andare a St. Louis, sta per partire e gli chiede scusa del suo comportamento, promettendogli che, da quel momento, si accontenter\u00e0 di vivere solo con i soldi dello stipendio di Dick.\nProduzione.\nIl film fu prodotto dalla RKO Radio Pictures nel dicembre del 1930.\nDistribuzione.\nDistribuito dalla RKO Radio Pictures, usc\u00ec nelle sale cinematografiche USA il 22 febbraio 1931."}
{"id": "4224108", "revid": "104458", "url": "https://it.wikipedia.org/wiki?curid=4224108", "title": "Ol'ga Ro\u010deva", "text": "Biografia.\nIn Coppa del Mondo ha esordito il 28 novembre 1998 a Muonio (20\u00aa) e ha ottenuto il primo podio il 13 dicembre 2000 a Clusone (3\u00aa).\nIn carriera ha preso parte a due edizioni dei Giochi olimpici invernali, (18\u00aa nella 30 km, 14\u00aa nella sprint, 6\u00aa nella sprint a squadre) e (29\u00aa nella 30 km, 40\u00aa nella sprint, 26\u00aa nell'inseguimento), e a una dei Campionati mondiali, Liberec 2009 (11\u00aa nella 10\u00a0km il miglior risultato)."}
{"id": "4224109", "revid": "104458", "url": "https://it.wikipedia.org/wiki?curid=4224109", "title": "Olga Roceva", "text": ""}
{"id": "4224110", "revid": "104458", "url": "https://it.wikipedia.org/wiki?curid=4224110", "title": "Olga Rocheva", "text": ""}
{"id": "4224111", "revid": "104458", "url": "https://it.wikipedia.org/wiki?curid=4224111", "title": "Olga Rotcheva", "text": ""}
{"id": "4224112", "revid": "1310927", "url": "https://it.wikipedia.org/wiki?curid=4224112", "title": "Nico Buwalda", "text": "Carriera.\nA livello di club, Nico Buwalda ha giocato nelle file dell'Ajax, con cui ha vinto due campionati olandesi e una KNVB beker.\nHa giocato anche due partite con la maglia della Nazionale olandese, entrambe ad Amsterdam nel 1914: la prima il 5 aprile contro la Germania (4-4), e la seconda il 26 aprile contro il Belgio."}
{"id": "4224113", "revid": "104458", "url": "https://it.wikipedia.org/wiki?curid=4224113", "title": "Olga Rotschewa", "text": ""}
{"id": "4224115", "revid": "110157", "url": "https://it.wikipedia.org/wiki?curid=4224115", "title": "Darko Perovi\u0107", "text": "Fra i suoi lavori principali si possono citare \"Brek\", \"Magico Vento\" (sceneggiatore: Gianfranco Manfredi), \"Shangai Devil\" (sceneggiatore: Manfredi), \"Les Carnets secrets du Vatican\" (sceneggiatore: Herv\u00e9 Loiselet alias Novy), \"Alamo\" (sceneggiatore: Olivier Dobremel alias Dobbs) e \"Adam Wild\"."}
{"id": "4224116", "revid": "124623790", "url": "https://it.wikipedia.org/wiki?curid=4224116", "title": "Yoon Cometti Joyce", "text": "Biografia.\nAdottato da una famiglia bergamasca all'et\u00e0 di tre mesi, trascorre l'infanzia in Arabia Saudita, Algeria, Austria e altre nazioni seguendo gli spostamenti professionali del padre. I suoi primi contatti con il mondo dello spettacolo sono i corsi di recitazione che segue ad Algeri dal 1985 e a Roma dal 1988; nel cinema esordisce a diciott'anni con una parte minore nel film indipendente americano \"So it's better\", seguita da alcune brevi apparizioni nella commedia italiana \"S.P.Q.R. - 2000 e \u00bd anni fa\" di Carlo Vanzina e nel fantascientifico \"Nirvana\" di Gabriele Salvatores; nel 1996 Martin Scorsese gli affida il ruolo minore di un ufficiale cinese nel film sul Dalai Lama \"Kundun\" e nel 1997 \u00e8 uno studente in \"Un paradiso di bugie\" di Stefania Casini. Perfezionatosi al Centro Teatro Attivo di Milano (Piccolo Teatro) e all'Actors Studio di New York con Susan Strasberg, nel 1998 interpreta Niman, l'inatteso ospite tailandese co-protagonista della pellicola intitolata appunto \"L'ospite\" (\"The Guest\" o \"Der Gast\" al Festival di Berlino 1999).\nSuccessivamente, le sue fattezze orientali lo fanno prediligere per numerose parti da caratterista (in genere quelle del mafioso o del criminale cinese) sia a teatro che al cinema, come nel caso del killer cinese di \"Arresti domiciliari\" di Stefano Calvagna, di Liu in \"Gangs of New York\" ancora con Martin Scorsese e del maestro d'arti marziali Berserk in \"The Mark - Il segno della vendetta\", diretto da Mariano Equizzi. Mentre viene scritturato per svariate serie televisive (da \"Nebbia in Val Padana\" nella parte di Cheng, il cattivo della fiction, a \"Linea di confine\" per la televisione svizzera e a serie popolari come \"L'ispettore Coliandro\", in cui \u00e8 un esponente della mala cinese, e \"Rex\", continuano anche le esperienze cinematografiche: dopo il mafioso orientale in \"Il ritorno del Monnezza\" di Carlo Vanzina, abbandona questo stereotipo nel Pang di \"Cemento armato\" diretto da Marco Martani.\nNel 2006 \u00e8 impegnato in una tourn\u00e9e italiana (dal Teatro Libero di Milano al Teatro India di Roma) con \"Freddo\" di Lars Nor\u00e9n diretto da Adriana Martino, adattamento teatrale di un fatto di cronaca accaduto nella Svezia anni novanta: Yoon ne impersona il protagonista, Kalle, un giovane coreano ucciso a pugni e calci da tre suoi coetanei svedesi. Ritorna poi al cinema come co-protagonista del gangster movie \"Said\" di Joseph Lefevre (2013), in cui interpreta il lunatico e spietato Santino in un'Italia multietnica dove asiatici e afroamericani si contendono il potere. Lavora quindi accanto ad Elio Germano sia in \"Il mattino ha l'oro in bocca\" diretto da Francesco Patierno (2008) sia in \"La nostra vita\" di Daniele Luchetti (2010); nel 2011 \u00e8 un imprenditore cinese in \"Mozzarella Stories\", prodotto da Emir Kusturica e diretto da Edoardo De Angelis, per poi recitare con Philippe Leroy e Carolina Crescentini nel film \"Breve storia di lunghi tradimenti\" che Davide Marengo ha tratto dall'omonimo romanzo di Tullio Avoledo.\nNel 2012 entra a far parte del cast ricorrente della soap opera \"CentoVetrine\" nel ruolo di Kimia Yang. Il 2013 lo vede nel cast della serie del Commissario Rex e in quello di Squadra Antimafia. Gira successivamente una serie dal titolo \"Respiro\" diretto da Manuela Procaccia. Gira un cortometraggio diretto dal regista Nicola Lucchi dal titolo \"Mirror Rim\". Nel 2014 recita nel film \"The Vatican\", di Ridley Scott.\nNello stesso anno Yoon interpreta il generale Nguy\u1ec5n Ng\u1ecdc Loan nel film \"La via di Oriana\" diretto da Marco Turco, sulla vita di Oriana Fallaci. Segue una piccola parte nel ruolo di uno Sherpa accanto a Jake Gyllenhaal nel film \"Everest\".\nNel 2015 recita per la serie \"Task Force 45\" diretto da Beniamino Catena, a cui segue \"The Broken Key\" diretto da Louis Nero. Poco dopo l'attore recita nel film \"Sons of Tibet\" diretto da Pietro Malegori. Nello stesso anno l'Attore viene ingaggiato da una produzione americana per un ruolo nella pellicola \"Seoul Searching\" per la regia di Benson Lee e vola a Seoul, nella sua madrepatria per le riprese. Nel 2016 recita accanto a Michael Madsen, Maya Morgerstern e Paul Sorvino nella pellicola diretta da Carlo Fusco \"Kidnapped in Romania.\" Nel 2016 \u00e8 Testimonial del Brand PRADA nel visionario Conversation with Shadows, e sempre nello stesso anno recita nella serie \"iTheme\" diretta da Giancarlo Fumagalli e quindi nel film \"Made in China napoletano\" diretto da Simone Schettino. Successivamente sar\u00e0 la volta della pellicola I'm Endless like the Space della regista Anne Ritta Ciccone, seguita da una pellicola molto irriverente in cui l'attore pu\u00f2 mostrare la sua versatilit\u00e0 nel film \"Non \u00e8 vero ma ci credo\" di Stefano Anselmi. Nel 2017 si trasferisce a Londra per recitare nella terza stagione della celebre serie inglese \"Stan Lee's Lucky man,\" e sempre nello stesso anno lo vediamo accanto Christopher Lambert nel film \"The Broken Key\" di Louis Nero. Sempre a sostegno della lotta contro il razzismo e gli stereotipi di genere, nel 2018 Yoon recita in una pellicola indipendente dal titolo \"Indovina chi ti porto per cena\" diretto da Amin Nour. Nel 2019 recita accanto a Dolph Lundgren (l'indimenticabile Ivan Drago di Rocky4 e Creed2) nel film \"Hard Night Falling\". Subito dopo \u00e8 la volta del tarantiniano \"Cobra non \u00e8\" che segna il debutto alla regia del giovane Mauro Russo. Alla fine del 2019 l'Attore viene ingaggiato dalla spagnola Globomedia per rivestire il coprotagonista di una nuovissima serie di fantascienza iberica dal titolo \"Paraiso\" diretta dal celebre Fernando Gonzalez Molina per la quale l'attore dovr\u00e0 recitare in spagnolo. Le riprese dureranno 6 mesi, interrotte per altri tre a causa Lockdown Coronavirus, si concludono a fine Luglio. Torna quindi a Londra per le riprese di 355 la nuova pellicola con Penelope Cruz e Diane Kruger. Dopo aver girato alcuni spot gli si presenta una nuova occasione, quella di essere diretto da Marcus Stokes (il celebre regista di \"Criminal Minds\" e recitare accanto a Emilie Hirsch (il protagonista di \"Into the Wild\") nel thriller \"State Of Consciousness\"\nNel 2020 si candida per il Premio Vincenzo Crocitti International nella categoria \" Attore In Carriera Internazionale\" e a dicembre gli viene regalato questo premio.\nNel 2021, dopo un piccolo cameo nel film \"Surprise Trip\" accanto a Ron Moss (il Ridge della celebre Soap \"Beautiful\") e aver fatto da Testimonial per diversi Brand, l'attore si sottoporr\u00e0 ad estenuanti allenamenti e coreografie action per girare nel cortometraggio \"The Vigilant\" dell'esordiente Francesco Audino terminato il quale inizia una nuova avventura con un importante ruolo nella pellicola The Tiger's Nest di Brando Quilici volando dalle Alpi al Nepal. A Maggio inizia ufficialmente le riprese della seconda stagione di \"Para\u00edso\" a Barcellona e dintorni."}
{"id": "4224132", "revid": "1543377", "url": "https://it.wikipedia.org/wiki?curid=4224132", "title": "Bauerfl\u00f6te", "text": "Con bauerfl\u00f6te ci si riferisce a un particolare registro dell'organo. Il suo nome significa, letteralmente, \"flauto del contadino\".\nStruttura.\nSi tratta di un registro ad anima della famiglia dei flauti, esistente nelle misure da 8', 4', 2' o 1', solitamente aperto, comparso per la prima volta nel corso del XVI secolo. Secondo il musicologo Peter Williams pu\u00f2 essere anche tappato, specialmente nella tessitura da 1'.\nLe sue canne sono costruite in legno e il suono prodotto \u00e8 chiaro, morbido e brillante. In Germania, nelle misure da 2' e 1', si trova spesso nella pedaliera. Il musicologo Quentin Maclean sostiene che questo registro sia il corrispettivo alla pedaliera del feldfl\u00f6te, presente invece nel manuale.\nPu\u00f2 anche essere presente, in tedesco, con il nome di \"Bauerpfeife\", oppure con i nomi latini di \"Fistula Rurestris\", \"Tibia Rurestris\" o \"Pileata Minima\"."}
{"id": "4224135", "revid": "52076", "url": "https://it.wikipedia.org/wiki?curid=4224135", "title": "Centro americano di ricerca in Egitto", "text": ""}
{"id": "4224138", "revid": "599013", "url": "https://it.wikipedia.org/wiki?curid=4224138", "title": "Unit\u00e0 a nastro magnetico", "text": "Una unit\u00e0 a nastro magnetico \u00e8 un tipo di periferica che utilizza il nastro magnetico come memoria di massa.\nStoria.\nLa prima unit\u00e0 a nastro magnetico della storia, l'UNIVAC UNISERVO, \u00e8 stata commercializzata nel 1951 dalla Remington Rand Inc. per l'UNIVAC I.\nDescrizione.\n\u00c8 utilizzato come unit\u00e0 di memoria di massa utilizzando il nastro magnetico come supporto di memoria, la memoria fornita dall'unit\u00e0 a nastro magnetico \u00e8 quindi memoria ad accesso sequenziale, tipo di memoria mediamente pi\u00f9 lenta della memoria ad accesso diretto e della memoria ad accesso casuale."}
{"id": "4224141", "revid": "47767", "url": "https://it.wikipedia.org/wiki?curid=4224141", "title": "Vox humana", "text": "La vox humana \u00e8 un particolare registro dell'organo.\nStruttura.\nLa vox humana (latino, \"voce umana\") \u00e8 uno dei registri pi\u00f9 antichi, apparso nel corso del XVI secolo. Si tratta di un registro ad ancia della famiglia del regale, con canne dotate di risuonatori alla loro sommit\u00e0.\nI risuonatori, spesso di forma cilindrica tappati o semitappati, lunghi 1/4 o 1/8 dell'intera canna, possono avere le forme pi\u00f9 diverse, tanto che, nel corso dei secoli, ne sono state classificate dieci versioni. Il suono prodotto da questo registro \u00e8 molto particolare e il suo utilizzo, insieme al tremolo, crea l'illusione di un coro di voci umane.\nNon \u00e8 da confondere con la \"voce umana\", che \u00e8 un registro diverso."}
{"id": "4224153", "revid": "183114", "url": "https://it.wikipedia.org/wiki?curid=4224153", "title": "Le Mouton enrag\u00e9", "text": ""}
{"id": "4224157", "revid": "580538", "url": "https://it.wikipedia.org/wiki?curid=4224157", "title": "Wind band", "text": ""}
{"id": "4224158", "revid": "580538", "url": "https://it.wikipedia.org/wiki?curid=4224158", "title": "Brass band", "text": ""}
{"id": "4224160", "revid": "53020474", "url": "https://it.wikipedia.org/wiki?curid=4224160", "title": "Ventriloquia", "text": ""}
{"id": "4224163", "revid": "729019", "url": "https://it.wikipedia.org/wiki?curid=4224163", "title": "Rotherfield", "text": "Rotherfield \u00e8 un villaggio con status di parrocchia civile di 3.151 abitanti della contea dell'East Sussex, in Inghilterra. La parrocchia, una delle pi\u00f9 estese della contea, comprende tre villaggi: Rotherfield, Mark Cross e Eridge."}
{"id": "4224171", "revid": "124123", "url": "https://it.wikipedia.org/wiki?curid=4224171", "title": "Claire Armstrong", "text": "Il Minor Planet Center le accredita la scoperta dell'asteroide 44016 Jimmypage effettuata il 30 novembre 1997 in collaborazione con il marito Mark Armstrong.\nLe \u00e8 stato dedicato l'asteroide 15967 Clairearmstrong."}
{"id": "4224173", "revid": "287204", "url": "https://it.wikipedia.org/wiki?curid=4224173", "title": "Supercoppa d'Albania (pallacanestro)", "text": "La Supercoppa d'Albania (in albanese: Superkupa e Shqip\u00ebris\u00eb) di pallacanestro \u00e8 un trofeo nazionale albanese organizzato annualmente dal 1999 tra il vincitore del campionato e il vincitore della Coppa d'Albania."}
{"id": "4224175", "revid": "287204", "url": "https://it.wikipedia.org/wiki?curid=4224175", "title": "Chotebor", "text": ""}
{"id": "4224177", "revid": "287204", "url": "https://it.wikipedia.org/wiki?curid=4224177", "title": "128925 Conwell", "text": "128925 Conwell \u00e8 un asteroide della fascia principale. Scoperto nel 2004, presenta un'orbita caratterizzata da un semiasse maggiore pari a 3,0745758\u00a0UA e da un'eccentricit\u00e0 di 0,2499420, inclinata di 1,25097\u00b0 rispetto all'eclittica.\nL'asteroide \u00e8 dedicato allo statunitense James Conwell, direttore dell'osservatorio dell'Universit\u00e0 dell'Eastern Illinois."}
{"id": "4224178", "revid": "1573940", "url": "https://it.wikipedia.org/wiki?curid=4224178", "title": "Chiesa di San Nicol\u00f2 (Pontremoli)", "text": "La chiesa di San Nicol\u00f2 \u00e8 un luogo di culto cattolico situato in via Garibaldi a Pontremoli, in provincia di Massa-Carrara. La chiesa \u00e8 sede dell'omonima parrocchia del vicariato di Pontremoli della diocesi di Massa Carrara-Pontremoli.\nStoria e descrizione.\nIn origine dipendenza dell'abbazia di San Caprasio di Aulla, la chiesa era inizialmente dedicata a sant'Alessandro di Fiesole e fu la prima parrocchiale di Pontremoli. Tracce dell'edificio medievale sono visibili all'esterno nonostante le pesanti ristrutturazioni seicentesche.\nIl portale bronzeo, datato 1966, raffigura episodi della storia cittadina. All'interno, sull'altare maggiore, si conserva il \"Cristo Nero\", un crocifisso che secondo la tradizione fu donato da un misterioso pellegrino che affrontava la via Francigena. Inoltre vi si conserva una statua lignea della \"Madonna del Carmine\", seicentesca, gi\u00e0 nel soppresso convento carmelitano fuori Porta Parma. Tra i dipinti spicca il \"Transito di san Francesco Saverio\" di Giuseppe Bottani. Sulla cantoria in controfacciata vi \u00e8 l'organo a canne, costruito da Giovanni Battista Cavalletti nel 1782 (\"opus 47\")."}
{"id": "4224181", "revid": "1312985", "url": "https://it.wikipedia.org/wiki?curid=4224181", "title": "Klub Koszyk\u00f3wki Polonia Warszawa", "text": "Il K.K. Polonia Warszawa \u00e8 una societ\u00e0 cestistica avente sede a Varsavia, in Polonia. Fondata nel 1911, gioca nel campionato polacco."}
{"id": "4224182", "revid": "647919", "url": "https://it.wikipedia.org/wiki?curid=4224182", "title": "Polonia Varsavia (pallacanestro)", "text": ""}
{"id": "4224183", "revid": "287204", "url": "https://it.wikipedia.org/wiki?curid=4224183", "title": "Golcuv Jenikov", "text": ""}
{"id": "4224184", "revid": "125719657", "url": "https://it.wikipedia.org/wiki?curid=4224184", "title": "Euricle di Atene", "text": "Biografia.\nEuricle fu un indovino dell'antica Grecia, praticante della gastromanzia, ovvero la capacit\u00e0 di predire il futuro attraverso vaticini che venivano espressi facendo uso di una voce interiore attraverso cui si esprimeva un demone ospitato nel petto del divinatore, un espediente ottenuto attraverso la ventriloqu\u00eca. Lewis Campbell d\u00e0 un'interpretazione particolare del passo di Platone e dello scoliasta: secondo Campbell, infatti, Euricle dava a intendere di suscitare una voce interiore proveniente non da s\u00e9 ma promanante dal suo stesso interlocutore. Questa interpretazione, peraltro, fu criticata e rigettata da Richard Claverhouse Jebb.\nLo scoliasta a Platone fornisce anche un'altra notizia riguardo alla biografia, secondo cui Euricle avrebbe patito le conseguenze dell'aver dato una risposta offensiva a un interlocutore. Potrebbe trattarsi, per\u00f2, secondo Campbell, di un tentativo erroneo di spiegare il nesso tra due parole del passo commentato.\nQuale fosse esattamente la sua arte, essa dovette procurargli sicuramente notevole fama e gli guadagn\u00f2 il soprannome di \"Euricle l'Engastrimato\".\nScuola euriclaide.\nSi trattava di un'arte che poteva garantire al suo praticante un significativo ritorno economico, potendo essere usata come medium per la divinazione. Sono proprio le implicazioni economiche a spiegare come egli possa essere giunto a raccogliere tanti adepti da riuscire a fondare una vera e propria scuola. Alla sua scuola ebbe numerosi discepoli che furono chiamati \"engastrimanteis\", \"engastridi\", o, perpetuandone il nome e la fama, \"Euriclaidi\" (\"eurycleides\") o \"Euriclei\".\nLa fama acquisita da Euricle \u00e8 anche attestata dal fatto che poteva essere citato di sfuggita, senza necessit\u00e0 di alcuna specificazione, in un dialogo platonico, il \"Sofista\", nel quale viene stigmatizzato, alla stregua di un ciarlatano, come \u00ab\"quel matto di Euricle\"\u00bb.\nEuricle \u00e8 citato anche nei \"Moralia\" di Plutarco, quando lo storico greco parla del tramonto della pratica oracolare. Plutarco ci informa che \"Eurycles\" era il nome comunemente attribuito a uno spirito insediatosi temporaneamente nell'organismo di una persona.\nL'engastrimita ateniese \u00e8 menzionato anche in \"Gargantua et Pantagruel\" di Rabelais. Erasmo da Rotterdam, nei suoi \"Adagia\", menziona Euricleo soprannome antonomastico usato per indicare chi riesca a prevedere qualcosa che riguarda il proprio futuro o i propri problemi"}
{"id": "4224187", "revid": "195739", "url": "https://it.wikipedia.org/wiki?curid=4224187", "title": "P.A.C.L.E.", "text": ""}
{"id": "4224195", "revid": "287204", "url": "https://it.wikipedia.org/wiki?curid=4224195", "title": "Basket-Ball Club Sparta Bertrange", "text": "Il Basket-Ball Club Sparta Bertrange \u00e8 una societ\u00e0 cestistica avente sede a Bertrange, in Lussemburgo. Fondata nel 1935, gioca nel campionato di pallacanestro lussemburghese."}
{"id": "4224196", "revid": "4711", "url": "https://it.wikipedia.org/wiki?curid=4224196", "title": "Sparta Bertrange", "text": ""}
{"id": "4224198", "revid": "287204", "url": "https://it.wikipedia.org/wiki?curid=4224198", "title": "Ledec nad Sazavou", "text": ""}
{"id": "4224200", "revid": "726373", "url": "https://it.wikipedia.org/wiki?curid=4224200", "title": "Marathon Infinity", "text": "Marathon Infinity \u00e8 il terzo e ultimo capitolo della serie di videogiochi di tipo sparatutto in prima persona \"Marathon\", realizzata da Bungie Software. \u00c8 stato pubblicato nel 1996 per il sistema operativo di Apple Mac OS, a differenza del precedente titolo uscito anche per Microsoft Windows.\nNel 2005 il gioco \u00e8 stato reso freeware insieme ai predecessori, e grazie anche alla precedente pubblicazione del codice sorgente, sono stati realizzati port non ufficiali per i sistemi operativi pi\u00f9 recenti."}
{"id": "4224201", "revid": "76963", "url": "https://it.wikipedia.org/wiki?curid=4224201", "title": "Brent Stait", "text": "\u00c8 noto al pubblico per aver interpretato il ruolo di Rev Bem, ufficiale scientifico dell'astronave Andromeda nell'omonima serie televisiva e per aver interpretato il ruolo di Louis Ferretti nella serie televisiva Stargate SG-1.\nBiografia.\nStait \u00e8 cresciuto a The Pas ed a Flin Flon, due citt\u00e0 della provincia del Manitoba. Come la maggior parte dei ragazzi canadesi ha trascorso gran parte del suo tempo libero giocando ad hockey. A 18 anni comincia a lavorare nelle miniere per l'azienda Hudson Bay Mining and Smelting Co. L'anno successivo trascorse l'estate presso la Scuola di Belle Arti di Banff per poi trasferirsi a Toronto dove inizi\u00f2 a studiare recitazione presso la Ryerson Theatre School. Nei tre anni successivi alla Ryerson, Stait ha lavorato presso lo Stratford Shakespeare Festival perfezionando la propria recitazione. \nQuando non lavora per la televisione o per il cinema si esibisce nei teatri.\nCuriosit\u00e0.\nNonostante le voci dicano che Stait abbia abbandonato la serie televisiva Andromeda per via di una reazione allergica al trucco, in una intervista concessa al sito Republibot.com, viene svelato che l'abbandono \u00e8 dovuto ad un'eccessiva stanchezza procuratagli dal camuffamento che doveva indossare per interpretare il proprio personaggio."}
{"id": "4224203", "revid": "535050", "url": "https://it.wikipedia.org/wiki?curid=4224203", "title": "Alcaptone", "text": ""}
{"id": "4224207", "revid": "1977442", "url": "https://it.wikipedia.org/wiki?curid=4224207", "title": "Paris Universit\u00e9 Club (pallacanestro)", "text": "Il Paris Universit\u00e9 Club o PUC \u00e8 la squadra di pallacanestro dell'omonima polisportiva avente sede a Parigi, in Francia, e fondata nel 1906. Gioca nel campionato francese.\nDisputa le partite interne nello Stade Charl\u00e9ty, che ha una capacit\u00e0 di 1.500 spettatori."}
{"id": "4224208", "revid": "287204", "url": "https://it.wikipedia.org/wiki?curid=4224208", "title": "Euricle", "text": "Euricle (), o Ericle, al femminile Euriclea (), \u00e8 un nome di origine greca che pu\u00f2 riferirsi a:"}
{"id": "4224209", "revid": "69794", "url": "https://it.wikipedia.org/wiki?curid=4224209", "title": "Sudamericano Femenino", "text": ""}
{"id": "4224210", "revid": "125037888", "url": "https://it.wikipedia.org/wiki?curid=4224210", "title": "Civico polo scolastico Alessandro Manzoni", "text": "Il Civico polo scolastico Alessandro Manzoni \u00e8 una scuola paritaria comunale di Milano, fondata il 23 maggio 1861 dall'assessore Carlo Tenca.\nLa scuola \u00e8 selettiva, con un test d'ingresso. La scuola nacque dopo che Tenca illustr\u00f2 al Consiglio comunale il progetto di una scuola superiore femminile ispirata a grande modernit\u00e0, che preparasse le donne a contribuire al progresso comune in una libera societ\u00e0 moderna. La scuola ottiene premi e riconoscimenti in tutte le esposizioni nazionali e internazionali, in particolare la medaglia del Progresso, ricevuta nel 1875 all'Esposizione Nazionale di Vienna. Nel 1886 la scuola viene intitolata ad Alessandro Manzoni e dal 1978 aperta anche agli alunni maschi.\nL'istituto \u00e8 una scuola gestita dall'amministrazione comunale milanese (Direzione Educazione, Area Servizi Scolastici ed Educativi) e rientra nelle competenze del relativo assessorato.\nNell'archivio della scuola si conserva la prolusione che Paolo VI fece agli studenti e il dono della regina d'Italia alle allieve nel 1894.\nL'Istituto \u00e8 suddiviso secondo le seguenti tipologie scolastiche:\nStoria.\nInizialmente la scuola non ha una sede propria, l'unica classe, di ventiquattro allieve, viene ospitata presso le scuole elementari di via Bassano Porrone. Dopo un periodo in via Borgospesso 4, trova la sua sede ufficiale nell'antica e prestigiosa sede di palazzo Dugnani, all'interno dei Giardini Pubblici di Milano. \nNel 1946 vengono avviati due indirizzi: \"Lingue e letterature straniere\" e il \"Corso di tecnica aziendale\". Questa scelta derivava dalla necessit\u00e0 di fornire una preparazione professionale agli studenti della scuola.\nNel 1977 avviene, per il Liceo Linguistico, un temporaneo trasferimento presso l'edificio di via Pace, gi\u00e0 sede della civica scuola Umanitaria. Nel 1978 viene individuata la sede di via Rubattino 6, presso la struttura dei Martinitt, e, come detto, vengono aperte le porte ai maschi, decretando la scuola come capofila dei 5 licei linguistici italiani (testo unico del 1994). Nel frattempo il P.A.C.L.E. trova la sua sede definitiva nella struttura di via Marsala 8, zona Garibaldi, mentre la secondaria di Primo Grado, inizialmente ospitata nei locali di via Rossari, viene dirottata nell'edificio a fianco del PACLE, in piazza XXV Aprile.\nTuttavia, il rapido incremento di utenza del Liceo di via Rubattino, che in poco pi\u00f9 di dieci anni raddoppia le proprie sezioni, costringe l'Amministrazione a trovare, nel 1994, una sede staccata di sdoppiamento, che viene individuata presso la struttura di via Lamennais 20, zona San Siro. In questo modo il Liceo Linguistico trova una copertura di utenza cittadina ancor pi\u00f9 completa, avendo due sedi scolastiche diametralmente opposte nella metropoli.\nNel 2001 l'Istituto ottiene la paritariet\u00e0 dal Ministero della Pubblica Istruzione.\nNell'agosto del 2011 le singole scuole, ad eccezione di quella di Primo Grado, si riuniscono con il trasferimento nella sede ristrutturata di via Grazia Deledda 11, zona Loreto, in quello che prende il nome di Civico Polo Scolastico Manzoni, cos\u00ec da avere un centro multifunzionale dislocato nel centro della citt\u00e0.\nNel 2012 viene istituito l'I.T.E., ovvero Istituto Tecnico Economico ad indirizzo Amministrazione, Finanza e Marketing.\nNel 2014 il P.A.C.L.E., a causa della riforma scolastica detta Riforma Gelmini, chiude la propria attivit\u00e0 didattica.\nA luglio 2016 anche la scuola secondaria di Primo Grado viene trasferita presso i locali del Polo Scolastico di via Deledda 11, completando cos\u00ec la costituzione di uno dei poli educativi secondari pi\u00f9 estesi della Lombardia.\nDa sempre il Liceo Linguistico \u00e8 molto ambito ed impossibilitato ad accettare tutte le domande di iscrizione. Per essere ammessi alla scuola \u00e8 necessario superare un test d'ingresso, di norma svolto nel mese di dicembre, con possibilit\u00e0 di ripescaggio. Dal 2013 il test d'ingresso \u00e8 stato esteso anche alle iscrizioni dell'I.T.E.\nDal 2007 presso il Liceo \u00e8 presente l'insegnamento curricolare della lingua cinese.\nIl 20 aprile 2011 l'Istituto ha festeggiato i propri centocinquant'anni con un evento tenutosi al Teatro Dal Verme di Milano alla presenza del Sindaco Letizia Moratti e di numerose personalit\u00e0 del mondo scolastico milanese.\nIl Liceo Linguistico.\nDue elementi hanno fortemente caratterizzato la vita del Liceo Manzoni dal 1861 ad oggi: la sua autonomia rispetto alle scuole statali e la sua specifica connotazione linguistica. \u00c8 soprattutto questo secondo aspetto che \u00e8 di particolare interesse sia per la moderna impostazione didattica che per le numerose iniziative legate allo studio delle lingue, che hanno fatto di questa scuola una delle pi\u00f9 ambite nel panorama educativo lombardo. Tra le particolarit\u00e0 della Manzoni, l\u2019insegnamento della terza lingua a partire dal triennio e un monte ore settimanali pi\u00f9 vasto rispetto ai licei statali parigrado. Tra gli insegnanti celebri il giornalista e scrittore Luca Gallesi e la scrittrice Fania Cavaliere.\nIl P.A.C.L.E..\nCon la riforma scolastica detta riforma Gelmini, che ha previsto, tra le altre cose, la soppressione del corso di Perito Aziendale Corrispondente Lingue Estere, l'Istituto PACLE \u00e8 stato portato a graduale esaurimento. La chiusura definitiva \u00e8 avvenuta al termine dell'Esame di Stato 2014.\nL'I.T.E..\nCon la soppressione del PACLE la Giunta Comunale milanese ha optato per l'apertura di un nuovo corso paritario nel quale potesse essere implementato un esperimento innovativo di \"didattica multimediale attraverso Tablet\", cos\u00ec da adeguare la propria offerta scolastica alle sempre pi\u00f9 moderne dotazioni tecnologiche. Nel 2012 \u00e8 stato quindi attivato l'Istituto Tecnico Economico ad indirizzo Amministrazione Finanza e Marketing, dove gli studenti interagiscono con l'attivit\u00e0 didattica solo attraverso dispositivi multimediali e libri elettronici. Inoltre, ad integrazione di ci\u00f2 che era stata l'offerta formativa dell'ex-PACLE, \u00e8 stato introdotto lo studio di una terza lingua, tra cui il cinese."}
{"id": "4224212", "revid": "83531", "url": "https://it.wikipedia.org/wiki?curid=4224212", "title": "E3 Prijs Vlaanderen 2001", "text": "L'E3 Prijs Vlaanderen 2001, quarantaquattresima edizione della corsa e valida come evento del circuito UCI categoria 1.1, fu disputata il 31 marzo 2001, per un percorso totale di 209\u00a0km. Fu vinta dal belga Andrej \u010cmil, al traguardo con il tempo di 5h08'49\" alla media di 40,6\u00a0km/h.\nAl traguardo 30 ciclisti portarono a termine il percorso entro il tempo massimo."}
{"id": "4224213", "revid": "287204", "url": "https://it.wikipedia.org/wiki?curid=4224213", "title": "Kotkan Ty\u00f6v\u00e4en Palloilijat Basket", "text": "Il Kotkan Ty\u00f6v\u00e4en Palloilijat, abbreviato in KTP-Basket, \u00e8 una societ\u00e0 cestistica avente sede a Kotka, in Finlandia. Fondata nel 1927, gioca nel campionato finlandese.\nDisputa le partite interne nella Steveco-areena."}
{"id": "4224214", "revid": "287204", "url": "https://it.wikipedia.org/wiki?curid=4224214", "title": "Svetla nad Sazavou", "text": ""}
{"id": "4224215", "revid": "767487", "url": "https://it.wikipedia.org/wiki?curid=4224215", "title": "Tit (Algeria)", "text": "Tit (in caratteri arabi: \u062a\u064a\u062a) \u00e8 una citt\u00e0 dell'Algeria facente parte del distretto di Aoulef, nella provincia di Adrar."}
{"id": "4224217", "revid": "287204", "url": "https://it.wikipedia.org/wiki?curid=4224217", "title": "Zdirec nad Doubravou", "text": ""}
{"id": "4224218", "revid": "53021240", "url": "https://it.wikipedia.org/wiki?curid=4224218", "title": "Gargantua et Pantagruel", "text": ""}
{"id": "4224219", "revid": "889336", "url": "https://it.wikipedia.org/wiki?curid=4224219", "title": "Kristo Tohver", "text": "Carriera.\nKristo Tohver \u00e8 internazionale dal 1\u00ba gennaio 2010.\nNel maggio 2011 viene convocato dall'UEFA in vista del campionato europeo di calcio Under 17 in Serbia. Nell'occasione \u00e8 designato per due partite della fase a gironi, e successivamente dirige la finalissima del torneo, tra Germania e Paesi Bassi.\nPoco dopo fa il suo esordio in una gara tra nazionali maggiori, dirigendo un'amichevole tra Galles ed Australia.\nNel 2012, dopo aver diretto alcune gare di qualificazione al campionato europeo di calcio Under 21, ha anche diretto una gara tra nazionali maggiori valevole per le qualificazioni al mondiale del 2014. Nell'ottobre 2012 ha fatto il suo esordio nella fase a gironi dell'Europa League, dirigendo un match tra i norvegesi del Molde e i tedeschi dello Stoccarda.\nNel giugno 2013 \u00e8 selezionato dall'UEFA in qualit\u00e0 di arbitro di porta per gli Europei under 21 in Israele.."}
{"id": "4224221", "revid": "247222", "url": "https://it.wikipedia.org/wiki?curid=4224221", "title": "La primula rossa (Underground Life)", "text": ""}
{"id": "4224225", "revid": "287204", "url": "https://it.wikipedia.org/wiki?curid=4224225", "title": "Ceska Bela", "text": ""}
{"id": "4224226", "revid": "144796", "url": "https://it.wikipedia.org/wiki?curid=4224226", "title": "Conferenza di Francoforte", "text": ""}
{"id": "4224227", "revid": "731410", "url": "https://it.wikipedia.org/wiki?curid=4224227", "title": "Scrittura latina", "text": ""}
{"id": "4224228", "revid": "287204", "url": "https://it.wikipedia.org/wiki?curid=4224228", "title": "Shanghai Rolex Masters 2012 - Singolare", "text": "Il singolare dello Shanghai Rolex Masters 2012 \u00e8 stato un torneo di tennis facente parte dell'ATP World Tour 2012.\nIl detentore del titolo era Andy Murray ma non \u00e8 riuscito a difenderlo perdendo la finale contro Novak \u0110okovi\u0107 per 5-7, 7-611, 6-3.\nTeste di serie.\nLe prime otto teste di serie ricevono un bye per il secondo turno. "}
{"id": "4224230", "revid": "110157", "url": "https://it.wikipedia.org/wiki?curid=4224230", "title": "Havl\u00ed\u010dkova Borov\u00e1", "text": "Havl\u00ed\u010dkova Borov\u00e1 \u00e8 un comune mercato della Repubblica Ceca facente parte del distretto di Havl\u00ed\u010dk\u016fv Brod, nella regione di Vyso\u010dina.\nQua nacque lo scrittore Karel Havl\u00ed\u010dek Borovsk\u00fd. "}
{"id": "4224231", "revid": "287204", "url": "https://it.wikipedia.org/wiki?curid=4224231", "title": "Havlickova Borova", "text": ""}
{"id": "4224232", "revid": "83531", "url": "https://it.wikipedia.org/wiki?curid=4224232", "title": "E3 Prijs Vlaanderen 2000", "text": "L'E3 Prijs Vlaanderen 2000, quarantatreesima edizione della corsa e valida come evento del circuito UCI categoria 1.1, fu disputata il 25 marzo 2000, per un percorso totale di 209\u00a0km. Fu vinta dal russo Sergej Ivanov, al traguardo con il tempo di 5h13'00\" alla media di 40,06\u00a0km/h.\nPartenza con 192 ciclisti, dei quali 84 portarono a termine il percorso."}
{"id": "4224234", "revid": "404338", "url": "https://it.wikipedia.org/wiki?curid=4224234", "title": "Omocodie", "text": ""}
{"id": "4224236", "revid": "53021559", "url": "https://it.wikipedia.org/wiki?curid=4224236", "title": "Fratrie", "text": ""}
{"id": "4224238", "revid": "1305772", "url": "https://it.wikipedia.org/wiki?curid=4224238", "title": "Villa Casati Stampa", "text": ""}
{"id": "4224242", "revid": "793215", "url": "https://it.wikipedia.org/wiki?curid=4224242", "title": "Shi Huang Di", "text": "Shi Huang Di \u00e8 il quinto album in studio del gruppo musicale symphonic power metal italiano Thy Majestie, pubblicato nel settembre 2012."}
{"id": "4224244", "revid": "287204", "url": "https://it.wikipedia.org/wiki?curid=4224244", "title": "Stoky", "text": ""}
{"id": "4224247", "revid": "1605525", "url": "https://it.wikipedia.org/wiki?curid=4224247", "title": "Gianfranco Lazzaro", "text": "Biografia.\nDopo aver lavorato come operaio divenne giornalista, iniziando nel 1956 a scrivere per \"La Gazzetta del Popolo\". Ha poi collaborato con la RAI; nel 1967 ha creato la rivista \"La Provincia Azzurra\". Ha vinto il Premio Gastaldi di poesia nel 1955 per \"Prati d'Arniche\", nonch\u00e9 il Premio Stresa di Narrativa 1976 per \"Il cielo colore delle colline\"."}
{"id": "4224249", "revid": "80030", "url": "https://it.wikipedia.org/wiki?curid=4224249", "title": "Duchi di Slesia", "text": ""}
{"id": "4224250", "revid": "80030", "url": "https://it.wikipedia.org/wiki?curid=4224250", "title": "Duca di Slesia", "text": ""}
{"id": "4224251", "revid": "1915706", "url": "https://it.wikipedia.org/wiki?curid=4224251", "title": "Nimodipina", "text": "La nimodipina \u00e8 un farmaco antiipertensivo, derivato diidropiridinico, appartenente alla classe dei calcioantagonisti. Il farmaco originariamente fu sviluppato per trattare l'ipertensione arteriosa, ma al giorno d'oggi \u00e8 raro che venga utilizzato con questa finalit\u00e0. La molecola d\u00e0 invece buoni risultati nel prevenire il vasospasmo che spesso si associa a un'emorragia subaracnoidea. In Italia il farmaco \u00e8 venduto dalla societ\u00e0 Bayer in forma farmaceutica di soluzione per gocce orali e di soluzione per infusione alla concentrazione di 10\u00a0mg/50 ml\nFarmacodinamica.\nLa molecola, un calcio antagonista 1,4 diidropiridinico, differisce dagli altri calcio antagonisti (ad esempio la nifedipina o l'amlodipina) per la sua caratteristica selettivit\u00e0 di azione a livello del distretto cerebrale. La sua lipofilia le permette di oltrepassare con grande facilit\u00e0 la barriera ematoencefalica. Legandosi ai canali del Ca++ di tipo L nimodipina blocca l'afflusso transmembrana del catione all'interno della cellula. Il farmaco protegge i neuroni e ne stabilizza le funzioni, in particolare negli stati patologici che si associano ad un aumentato afflusso intracellulare del calcio, come avviene nell'ischemia cerebrale. L'azione protettiva \u00e8 verosimilmente secondaria sia all'aumentato afflusso sanguineo cerebrale che a un'azione sui recettori neuronali e cerebrovascolari in stretta relazione con i canali del calcio.\nStudi in vitro hanno dimostrato che l'impiego del farmaco permette di prevenire o risolvere la vasocostrizione indotta da diverse sostanze (ad esempio la serotonina, le prostaglandine, l'istamina) e dai prodotti di degradazione del sangue.\nLa dilatazione dei vasi cerebrali e l'incremento del flusso ematico cerebrale indotto da nimodipina \u00e8 in genere pi\u00f9 marcato e consistente nei distretti cerebrali lesi ed ipoperfusi, piuttosto che nelle aree sane. La vasodilatazione indotta dal farmaco sembra non condurre a fenomeni di furto.\nI deficit neurologici ischemici e la mortalit\u00e0 secondaria a vasospasmo da emorragia subaracnoidea di origine aneurismatica sono significativamente ridotti dall'impiego di nimodipina.\nClinicamente nimodipina migliora i disturbi della memoria e della concentrazione nei soggetti con funzione cerebrale danneggiata.\nFarmacocinetica.\nDopo somministrazione orale nimodipina \u00e8 assorbita dal tratto gastrointestinale in modo pressoch\u00e9 completo. Il farmaco \u00e8 soggetto ad un rilevante effetto di primo passaggio (85-95%). Dopo somministrazione di dosi orali multiple la concentrazione plasmatica di picco (Cmax) pari a 7,3-43,2\u00a0ng/ml viene raggiunta entro 1-1,5 ore (Tmax). La biodisponibilit\u00e0 assoluta pertanto \u00e8 piuttosto bassa, nellordine del 5-15%.\nLa concentrazione plasmatica media allo steady state \u00e8 di circa 25\u00a0ng/ml. Nimodipina si lega alle proteine plasmatiche nella misura del 97-99%. Il farmaco ed i suoi metaboliti nell'animale da esperimento superano la barriera placentare e compaiono nel latte a una concentrazione analoga a quella del plasma della madre. Dopo somministrazione orale ed endovenosa nimodipina \u00e8 dosabile nel fluido cerebrospinale a concentrazioni pari allo 0,5% di quelle plasmatiche.\nNimodipina \u00e8 metabolizzata a livello epatico ed intestinale attraverso il sistema del citocromo P450 isoenzima CYP3A4, tramite reazioni di deidrogenazione dell'anello diidropiridinico e deesterificazione ossidativa dell'estere. Queste reazioni possono essere tuttavia inibite dalla troleandomicina (un antibiotico) o dal ketoconazolo (un antimicotico). I tre principali metaboliti che compaiono nel plasma sostanzialmente non possiedono attivit\u00e0 farmacologica residua.\nNell'uomo l'escrezione dei metaboliti avviene per circa il 50% per via renale e per il 30% con la bile.\nL'emivita della nimodipina varia tra 1 e 2 ore.\nUsi clinici.\nIl farmaco trova impiego nella prevenzione e nel trattamento dei deficit neurologici ischemici associati a vasospasmo cerebrale, in particolare indotti da emorragia subaracnoidea da rottura aneurismatica.\nEffetti collaterali ed indesiderati.\nIn corso di terapia sono state segnalate cefalea, nausea, capogiro, tremore, dispepsia, diarrea o costipazione, flatulenza, rash cutaneo, ipotensione arteriosa, edemi declivi.\nRaramente si possono verificare trombocitopenia, aumento transitorio di AST ed ALT, coagulazione intravascolare disseminata.\nControindicazioni.\nIl farmaco non deve essere somministrato nei soggetti con ipersensibilit\u00e0 nota al principio attivo. Un'ulteriore controindicazione \u00e8 rappresentata dalla funzionalit\u00e0 epatica gravemente compromessa, ed in particolare dalla cirrosi epatica. La nimodipina non deve esser assunta dalle donne in gravidanza o dalle donne che allattano al seno.\nDosi terapeutiche.\nNel trattamento dei deficit neurologici ischemici secondari a vasospasmo cerebrale da emorragia subaracnoidea, una volta terminata la terapia parenterale, \u00e8 bene proseguire la somministrazione di nimodipina per os per almeno una settimana al dosaggio di 60\u00a0mg ogni 4 ore.\nSovradosaggio.\nNei soggetti con intossicazione da nimodipina si possono verificare arrossamento del viso, cefalea, marcata ipotensione arteriosa, tachicardia o bradicardia, nausea ed altri disturbi gastrointestinali. Il trattamento comprende l'immediata sospensione della somministrazione del farmaco e le normali misure di supporto.\nStereochimica.\nNimodipina contiene uno stereocentro e consiste di due enantiomeri. Si utilizza come racemo, cio\u00e8 una miscela in rapporto 1:1 delle forme (\" R \") e (\" S \"):"}
{"id": "4224256", "revid": "287204", "url": "https://it.wikipedia.org/wiki?curid=4224256", "title": "Uhelna Pribram", "text": ""}
