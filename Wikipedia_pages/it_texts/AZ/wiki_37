{"id": "4938235", "revid": "15756", "url": "https://it.wikipedia.org/wiki?curid=4938235", "title": "Kaiserliches und k\u00f6nigliches Infanterieregiment nr. 45", "text": "L'Imperial-Regio Reggimento di Fanteria di Linea n. 45 (\"Kaiserliches und k\u00f6nigliches Infanterieregiment nr. 45\") \u00e8 stato un reggimento dell'esercito austro-ungarico reclutato su suolo lombardo-veneto tra il 1814 e il 1866, principalmente nelle provincie di Verona e Rovigo, poi a partire dal 1859 anche di Mantova.\nIl reggimento assunse differenti denominazioni, legati al nome dell'\"inhaber\" (titolare) del reggimento:\nI. R. 45.\nIl Decreto Imperiale del 27 agosto 1816 stabil\u00ec che 4 battaglioni di fanteria leggera dell'ex-esercito italico andassero a formare il Reggimento di fanteria di linea n. 45, che nella numerazione dei reggimenti imperiali era vacante dal 1810.\nEra costituito da tre battaglioni, ciascuno di essi formato a sua volta da 6 compagnie che in tempo di pace assommavano a 100 uomini l'una. Inoltre concorreva a formare un battaglione granatieri. Ordinariamente i primi due battaglioni erano quelli impiegati in combattimento, mentre il terzo battaglione raccoglieva le reclute. Oltre ad indossare la caratteristica giubba bianca della fanteria austriaca aveva come suo distintivo il color rosso scarlatto (\"ponceau\") del colletto e delle passamanerie con i bottoni gialli. I distretti di leva principali erano Verona e Rovigo, la stazione di reclutamento Verona.\nL'importanza di questo reggimento \u00e8 indicata dal suo primo comandante, colonnello conte Moritz O'Donnel von Tyrconnell (1780-1843) gi\u00e0 comandante del reggimento d'\u00e9lite N. 4 Hoch und Deutschmeister di Vienna. Suo figlio, Maximilian Karl Lamoral O'Donnell von Tyrconnell (1812-1895) sar\u00e0 vice-governatore di Milano durante le Cinque Giornate. Il colonnello O'Donnel rest\u00f2 al comando del 45\u00ba dal 1816 fino al 1828.\nIl 5 novembre 1816 divenne \"Inhaber\" del Reggimento il Feldzeugmeister Anton barone Mayer von Heldenfeld, che nacque a Praga il 9 dicembre 1764 e mor\u00ec a Verona il 2 giugno 1842. In quel momento era comandante della fortezza di Mantova.\nNel 1816, appunto, il 1\u00ba e 2\u00ba Battaglione furono mandati di guarnigione a Padova insieme al battaglione Granatieri. Il 3\u00ba Battaglione invece fu destinato a Vicenza.\nI cadetti lombardo-veneti venivano istruiti al Collegio Militare di San Luca a Milano. Altri centri di addestramento erano le scuole militari, come ad esempio quella di Cividale e le pi\u00f9 famose in Cisleithania come quella di Wiener Neustadt, nei pressi di Vienna, dove si diplom\u00f2 la maggior parte delle centinaia di ufficiali italofoni dell'esercito del Lombardo-Veneto.\nIl Reggimento entr\u00f2 a far parte della Brigata Mumt della Divisione principe Friedrich Ludwig Wied-Runkel (1770-1824).\nNel marzo 1817 l'appena costituita Banda reggimentale diede il suo primo concerto. Il 1\u00ba aprile le due compagnie granatieri si misero in marcia verso Budapest, dove assieme alle compagnie dei reggimenti n. 23 e n. 43 (sempre lombardo-veneti) formarono il Battaglione Granatieri sotto il comando del maggiore Berizzi, appartenente al reggimento n. 43.\nIl 14 ottobre 1817 fu consegnata all'unit\u00e0 la bandiera di combattimento nella basilica di Santa Giustina. Segu\u00ec una grandiosa parata militare in Prato della Valle a Padova. Nell'occasione il comandante del reggimento, colonnello O'Donnel, tenne un discorso in italiano. Furono poi consegnati i nastri per le bandiere dei tre battaglioni da parte delle madrine. Il 22 ottobre il 3\u00ba battaglione fu spostato a Padova. In quell'anno vennero leggermente modificati i bacini di reclutamento del reggimento, oltre a Verona e Rovigo, furono aggiunti anche alcuni distretti della provincia di Vicenza.\nNel settembre del 1818 il I e II battaglione erano a Verona, due compagnie del III a Rovigo. Il 45\u00aa ora era parte della Brigata del Generale Giuseppe Steffanini di Monte Airone (1763 - 1821 a Verona) della Divisione del generale Karl Civalart von Happancourt (1766-1865).\nNel 1820 il periodo di leva venne fissato in otto anni e furono introdotte le punizioni corporali anche nei reggimenti lombardo-veneti. Il reggimento con 1200 uomini stava per partecipare alla repressione dei moti carbonari nelle Due Sicilie, impegno cessato per esaurimento della sommossa.\nNel 1821 i reparti del reggimento vennero destinati al Regno d'Ungheria. Dopo una marcia di 44 giorni, cos\u00ec, il 1\u00ba e 3\u00ba battaglione arrivarono alla meta, ossia la citt\u00e0 di Presburgo (Bratislava), mentre il II si ferm\u00f2 a Kom\u00e1rno.\nNel 1823, mentre il 1\u00ba e il 2\u00ba battaglione rimanevano nel Regno d'Ungheria, ed ebbero modo di far parte dei reparti che a Presburgo salutarono la visita dell'Imperatrice e Regina d'Ungheria Carolina Augusta e successivamente dello stesso Imperatore Francesco I. Il 3\u00ba battaglione torn\u00f2 a Verona per dar vita ad un battaglione di deposito di 4 compagnie. Il 2\u00ba battaglione, terminate le parate, se ne torn\u00f2 a Komorn.\nNel 1828 i due battaglioni, sempre di stanza in Ungheria, parteciparono a partire dal 13 agosto alle grandi manovre alla presenza dell'Imperatore Francesco I, che si tennero nei pressi di Presburgo e che si conclusero il 22 settembre. Il Reggimento diede buona prova di s\u00e9 e ricevette elogi ufficiali oltre a regali in alimenti per il comportamento dimostrato. Il 1\u00ba battaglione fu quindi destinato di guarnigione a Kom\u00e1rno, mentre il 2\u00ba con lo stato maggiore si diresse a Presburgo.\nIl 9 aprile 1828 era divenuto nel frattempo comandante del reggimento il colonnello Franz J\u00e4ntschke von Nussbaumfeld (+ 1835), e tale rimase fino al 26 maggio 1833, quando venne promosso maggiore generale e divenne il comandante della Fortezza di Alt-Gradinska. Mor\u00ec nel 1835.\nAnni '30.\nIl 18 marzo 1830 Fiume divenne la nuova destinazione per il 2\u00ba Battaglione e lo stato maggiore del Reggimento. Il 1\u00ba Battaglione, invece, venne destinato alla citt\u00e0 slovena di Novo Mesto. I Granatieri, dopo 13 anni di stanza a Budapest, tornarono ad aprile a Verona. Il 30 agosto il 2\u00ba Battaglione raggiunse il territorio di Fiume. Suo compito fu quello, assistito dal 12\u00ba Battaglione Cacciatori, di guardare il confine per scongiurare incursioni di bande di briganti mussulmani. Il 1\u00ba Battaglione, anzich\u00e9 fermarsi a Novo Mesto, venne destinato alla citt\u00e0 di Karlovac. Il Reggimento fu aggregato alla Brigata del generale Maximilian barone von Corbey (1775 - 1848).\nIl Battaglione Granatieri e il 3\u00ba Battaglione, che erano a Verona, furono messi sul piede di guerra a seguito dei moti rivoluzionari che interessarono lo Stato Pontificio e i Ducati di Parma e Modena. I Granatieri, cos\u00ec, il 3 settembre entrarono a far parte del 1\u00ba Corpo d'armata comandato dal generale Ludwig George Thedel conte von Wallmoden-Gimborn (1769-1862). Il 3\u00ba Battaglione invece entr\u00f2 nel Corpo di Riserva, sotto il comando del generale principe Von Bentheim.\nNel 1831 anche i due Battaglioni che si trovavano sul confine bosniaco furono messi sul piede di guerra per aiutare i \"Grenzer\" (truppe di confine) impegnati dai ribelli di Hassan Aga Bechy, dediti al banditismo. Le compagnie ora erano composte di 160 uomini.\nNel Regno Lombardo-Veneto, al posto del feldmaresciallo Johann Maria Philipp Frimont (1759-1831) venne designato come nuovo comandante in capo dell'esercito, Johann-Joseph-Franz-Karl Radetzky, conte di Radetz (1766 -1858). Il 3\u00ba battaglione, cos\u00ec, sotto il comando del tenente colonnello Donadeo, partecip\u00f2 alle manovre che si tennero tra Montichiari, Medole, Castiglione delle Stiviere e Valeggio sul Mincio.\nIl 28 novembre alla comparsa del colera 540 uomini del 2\u00ba battaglione formarono un cordone sanitario sulla frontiera bosniaca per impedire il diffondersi del contagio. Una compagnia del 1\u00ba Battaglione cos\u00ec lasci\u00f2 Karlovac per andare a Fiume.\nNel giugno del 1832 cess\u00f2 il pericolo del colera. La compagnia, che era stata inviata a Fiume, torn\u00f2 a Karlovac e si riun\u00ec al resto del 1\u00ba Battaglione. Una compagnia tuttavia rimase impegnata sul confine contro le scorrerie dei briganti musulmani.\nNel 1833 il comandante del reggimento, colonnello Franz J\u00e4ntschke von Nussbaumfeld, venne promosso Generale e gli fu affidato il comando della fortezza di Alt-Gradiska.\nIl 10 luglio veniva nominato nuovo comandante del reggimento n. 45 il nobile milanese colonnello Francesco Donadeo (1794 - 1854). Costui aveva servito dal luglio 1814 nel Reggimento n. 23 (Lodi, Cremona). Nel 1828 era stato trasferito al 45\u00ba col grado di maggiore. Nel 1831 era stato promosso tenente colonnello. Resse il reggimento fino al 30 aprile 1840.\nNel 1834 il 1\u00ba battaglione fu spostato da Karlovac a Fiume perch\u00e9 molti soldati erano afflitti da febbri malariche. Per combattere i briganti bosniaci il 13 giugno il 2\u00ba battaglione venne aggregato al Corpo D'armata comandato dal generale L\u00e9opold de G\u00e9ramb (1774-1845). Il Battaglione, giunto sul confine turco, fu unito alla brigata mobile comandata dal generale Franz Georg Dominik barone von Waldst\u00e4tten (1775-1843). Ebbe come zone di operazioni Petrovo Selo e Dre\u017enik. Il 28 giugno rientr\u00f2 a Fiume e Segna.\nIl 2 marzo 1835 mor\u00ec l'imperatore Francesco I.\nA luglio sia il 1\u00b0 che il 2\u00ba battaglione furono trasferiti in Dalmazia. Lo stato maggiore del reggimento, il 1\u00ba battaglione e l'8\u00aa compagnia del 2\u00b0 furono destinate a Zara. La 7\u00aa compagnia, sempre del 2\u00ba battaglione, and\u00f2 a Sebenico e le rimanti 4 compagnie del 2\u00ba Battaglione a Ragusa. Il 10 agosto i reparti in partenza ricevettero l'elogio del generale di Corpo d'armata, Johann Joseph Tazza Edler von Feldbruck (1768 - 1848) per il comportamento dimostrato, la disciplina e lo spirito di corpo.\nNel 1836 in Dalmazia inizi\u00f2 a diffondersi il colera. Il 26 agosto si ebbe il primo deceduto. Furono pochi per\u00f2 i soldati del 45\u00ba che persero la vita per il morbo, tra cui anche un ufficiale, il Tenente Giovanni Del Bue, nobile mantovano. Il medico del reggimento dr. August Sinnmayer, che si era molto prodigato nel combattere il morbo, ne fu contagiato e recuper\u00f2 la piena salute solo molto lentamente.\nFu modificata l'uniforme della fanteria imperiale. Ora i pantaloni erano azzurro-chiaro con un bordino bianco, per gli ufficiali con una trina dorata. Gli ufficiali alle parate dovevano indossare la giubba bianca, altrimenti abito e mantello neri. Era consentito fuori servizio indossare abiti civili. I fanti portavano lo \"tschako\" cilindrico, mentre i granatieri berretti con pelle d'orso.\nNel 1837 la 7\u00aa compagnia fu destinata a presidiare il porto fortificato di Lesina in Dalmazia.\nIl diffondersi della peste nella Turchia europea port\u00f2 al costituirsi di un cordone sanitario per impedire che il contagio entrasse in territorio imperiale. Questo inaspr\u00ec i rapporti con il paese confinante per cui si rafforzarono le misure di sicurezza cui partecip\u00f2 anche il reggimento. La 12\u00aa compagnia il 18 marzo si diresse verso Malfi nei pressi di Ragusa, fino alla penisola di Clesto. Contemporaneamente un distaccamento di cui faceva parte l'11\u00aa compagnia, sotto il comando del capitano Giacomo Vergada, nobile della Dalmazia, marci\u00f2 verso Cattaro. Il tenente barone Augusto Sanleque, invece, con 45 uomini diede manforte a 300 uomini armati del posto per tener sotto controllo una posizione fortificata dei montenegrini. Ma l'8 agosto la situazione si ristabil\u00ec e i reparti tornarono alle loro guarnigioni.\nL'Alto Comando imperiale decise il 25 maggio 1839 che i due battaglioni stanziati nella Dalmazia meridionale tornassero in Veneto. Il 25 giugno il governatore generale Wenzel Vetter conte von Lilienberg (1767 - 1841) elogi\u00f2 pubblicamente l'ottimo comportamento dei soldati veneti. Il 20 luglio i primi reparti arrivarono a Palmanova nel Friuli, dopo poco meno di un mese di marcia. Le 4 compagnie stazionate a Ragusa, prima di partire, dovettero attendere il cambio da parte di reparti del Reggimento n. 38 Haugwitz, anch'esso lombardo-veneto (Brescia, Mantova) e poterono partire scaglionate tra il 9 e l'11 luglio. La marcia fu terribile, in piena estate, con acqua scarsa, attraverso le mulattiere della Dalmazia meridionale, con 17 ore di marcia al giorno. Molti fanti del Sigismondo cos\u00ec si ammalarono.\nComunque sia, tornati in Friuli, il 1\u00ba battaglione and\u00f2 di guarnigione a Palmanova, mentre il 2\u00ba si ferm\u00f2 a Udine. Ma il soggiorno fu breve, anche per il clima insalubre di Palmanova, per cui entrambi i Battaglioni furono trasferiti a Vicenza.\nIl 18 settembre durante una parata solenne il Comandante del Reggimento insign\u00ec della medaglia d'oro al servizio civile il medico del Reggimento, dr. August Sinnmayer.\nIl 9, 10 e 11 ottobre si tennero presso Pozzolengo le grandi manovre. Vi partecip\u00f2 anche il Reggimento al comando del tenente colonnello Giovanni Boniperti. Il colonnello Donadeo era infatti caduto ammalato dopo li strapazzi della Dalmazia. Il 45\u00ba faceva parte della Brigata del generale Joseph Friedrich Aloys conte di Sickingen (1782 - 1841), facente parte della Divisione Maggiore Generale Joseph Flette von Flettenfeld, (1778 -1841) del 2\u00ba Corpo d'armata del generale principe Von Bentheim. Il 12 fu giornata di riposo presso l'accampamento di Sommacampagna. Il 13 si tenne la solenne parata con la S. Messa. Il reparto venne elogiato per bocca del generale Flette von Flettenfeld dallo stesso Comandante supremo Feldmaresciallo Radetzky. Il 14 ottobre il reparto raggiunse Mantova, sua nuova stazione di guarnigione.\nDal 1840 al 1848.\nIl 30 aprile 1840 il comandante del reggimento, colonnello Francesco Donadeo, venne collocato a riposo per motivi di saluti. Non si era, infatti, mai pi\u00f9 del tutto ristabilito dagli strapazzi patiti in Dalmazia. Nuovo comandante fu designato il 23 maggio il tenente colonnello conte S\u00e1muel Gyulay von M\u00e1ros-N\u00e9meth und N\u00e1daska, (1803 - 1886), gi\u00e0 del Reggimento n. 52.\nIn aprile il 1\u00ba e 2\u00ba battaglione furono trasferiti a Verona dopo 15 anni di assenza. Anche quell'anno, in ottobre, si tennero delle esercitazioni nella piana di Rivoli. Il Reggimento faceva parte della Brigata del generale barone Ignaz von Zephyris zu Greit (1781 - 1851), appartenente alla Divisione comandata dal generale barone Anton Piret de Bihain (1785 -1851), del Corpo d'armata del feldmaresciallo conte Ferdin\u00e1nd Zichy de Zics et V\u00e1zsonyk\u0151. Le manovre si conclusero l'11 ottobre con una solenne messa da campo. Il 1\u00ba e 2\u00ba battaglione andarono di guarnigione a Mantova, il 3\u00b0 torn\u00f2 a Verona. A Mantova i reparti entrarono nella brigata del generale barone Ferdinand Wenz von Niederlahnstein (1783/84 - 1858) della Divisione del generale barone Heinrich Konstantin Herbert-Rathkeal (1785 -1847).\nIl 29 marzo 1841 il 1\u00ba e 2\u00ba battaglione furono trasferiti a Verona, dove cooperarono alla costruzione del sistema difensivo.\nLa storia reggimentale segnala una cerimonia particolarmente commovente che si tenne il 24 ottobre di quello stesso anno. Cos\u00ec la descrive Alfons Dragoni Rabenhorst alle pp. 264-266 della sua \"Geschichte des K.u.k. Infanterie-regimentes, Prinz Friedrich August Herzog zu Sachsen Nr. 45 von der Errichtung bis zur Gegenwart\", Wien, 1897. La traduzione in italiano \u00e8 di Ulriche Del Duca:\nLe citt\u00e0 di Verona e di Rovigo, in quell'occasione, stanziarono 400 fiorini per istituire una cassa mutua con cui ogni 24 ottobre venivano gratificati i due soldati pi\u00f9 anziani e pi\u00f9 meritevoli del Reggimento. Quest'uso dur\u00f2 fino alla fine del Regno Lombardo - Veneto nel 1866. Per non turbare, infine, la letizia di quella giornata il comandante del 45\u00ba, colonnello conte Gyulay, concesse la grazia a un disertore che doveva essere condannato a morte, dopo esser fuggito per ben cinque volte.\nSubito dopo il 1\u00ba e il 2\u00ba Battaglione, con lo stato maggiore, si trasferirono nuovamente a Mantova.\nNel maggio del 1842 lo stato maggiore e i primi due battaglioni andarono di guarnigione a Vicenza. Un piccolo presidio, tuttavia, composto di 4 ufficiali e 200 uomini (due compagnie) torn\u00f2 a Mantova.\nIl 2 giugno mor\u00ec a Verona il titolare del Reggimento, barone Anton Mayer von Heldensfeld. Gli furono fatte le esequie solenni. In occasione del trigesimo, il 2 luglio, si tenne a Vicenza alla presenza dell'intero reggimento un'altrettanto solenne Santa Messa di suffragio.\nIl 27 giugno il Reggimento ebbe il suo nuovo \"inhaber\" nel generale barone Heinrich Konstantin Herbert-Rathkeal (1785 -1847), che mor\u00ec a Gorizia il 15 giugno 1847.\nIl reparto di stanza a Mantova (200 uomini con 4 ufficiali) fu impegnato nei mesi di giugno e luglio per reprimere dei moti insurrezionali, ricevendo gli elogi del Comandante della fortezza, il bresciano \"Feldzeugmeister\" Luigi conte Mazzuchelli (1776 - 1868).\nIn autunno il reggimento partecip\u00f2 alle grandi manovre che si tennero tra Verona e Brescia, aggregato alla divisione del feldmaresciallo Giovanni Conte di Nobili, appartenente al 2\u00ba Corpo d'armata del feldmaresciallo Wilhelm barone von Hammerstein-Ecquord (1785-1861). Il 9 ottobre con una solenne parata, conclusa da una Santa Messa al campo presso Montichiari, le esercitazioni ebbero termine. L'arciduca Francesco Carlo, fratello minore dell'Imperatore, vi aveva preso parte.\nSuccessivamente il 10, 16 e 17 i primi due battaglioni e lo stato maggiore del reggimento furono destinati a Vicenza. Un reparto invece and\u00f2 a Legnago. Il 3\u00ba battaglione di deposito torn\u00f2 a Verona. A dicembre la 10\u00aa compagnia venne inviata a Bassano.\nNel luglio del 1843 la compagnia che era a Bassano torn\u00f2 a Vicenza, dove si rec\u00f2 anche quella di Legnago.\nSulla tarda estate, come di consueto, si tennero le manovre, questa volta a Montebello nel vicentino. Il 45\u00ba fu annesso alla Brigata del generale Franz barone von Weigelsperg (1786 - 1850) della Divisione del feldmaresciallo Giovanni conte di Nobili. Il 15 settembre il reggimento rientr\u00f2 a Vicenza, dopo aver ricevuto gli elogi del comandante in Capo, feldmaresciallo Radetzky.\nIl 18 dicembre il maggiore Barone Von Schneider assunse il comando del Battaglione Granatieri, composto, oltre che da soldati del 45\u00ba, anche da militi provenienti dal Reggimento n. 38 Haugwitz e n. 43 Barone von Geppert, tutti lombardo-veneti. Al suo posto, come comandante di battaglione, fu nominato il capitano Luigi Francia.\nIn occasione della presenza a Venezia del vicer\u00e9, arciduca Ranieri, il 13 febbraio 1844 reparti del reggimento sotto il comando del tenente colonnello Joseph Hlavaczec vi si recarono come rafforzamento della guarnigione. L'11 aprile rientrarono a Padova.\nIl 24 agosto il reggimento partecip\u00f2 a Monselice alla concentrazione della Brigata di cui faceva parte, comandata dal Generale Franz de Paula Barone La Motte von Frintropp (1782 - 1845). Quindi vi furono le solite grandi manovre, questa volta nel veronese. Alla loro conclusione il 13 ottobre lo stato maggiore reggimentale e il 2\u00ba battaglione tornarono a Padova, un reparto venne inviato alla fortezza di Legnago e un altro a Vicenza.\nNel 1845 le nuove armi a luminello vennero introdotte in maniera generale andando a soppiantare quasi ovunque i vecchi fucili a pietra focaia.\nIl reggimento a fine agosto prese parte alle grandi manovre nel bellunese associato alla Brigata del generale Ferdinand Karl barone von Harsch (1783 - 1846).\nIl 3 e 4 ottobre lo stato maggiore e il 1\u00ba e 2\u00ba battaglione furono di nuovo di guarnigione a Padova, mentre un reparto era distaccato anche a Rovigo. A Verona rimasero 43 uomini.\nIl maggiore Joseph Heyntzel venne trasferito dal Reggimento n. 29 e promosso tenente colonnello.\nIn occasione della visita a Venezia dello Zar il reggimento il 15 dicembre presenzi\u00f2 alle cerimonie: Poi torn\u00f2 di nuovo a Padova il 28 dello stesso mese.\nAlla fine del luglio 1846 il 2\u00ba battaglione, al comando del maggiore Alois Von Neydisser, fu posto sul piede di guerra per essere trasferito in Dalmazia per i soliti problemi di confine con l'Impero Ottomano. Il reparto part\u00ec a scaglioni il 22, 28 agosto e 3 settembre, a piedi fino a Venezia, dove fu imbarcato con destinazione Cattaro. Il 1\u00ba battaglione invece partecip\u00f2 alle grandi manovre d'autunno, tenute a Verona, al termine delle quali, il 12 ottobre, fu trasferito con 4 compagnie a Treviso, una compagnia a Bassano e una a Belluno. Il battaglione venne aggregato alla Brigata del generale Giuseppe Boccalari (1782 - 1848), della Divisione comandata dal feldmaresciallo Franz Xavier conte von Ludolf (1784 - 1863).\nIl 2\u00ba battaglione intanto arrivato a destinazione ebbe modo di intervenire contro gli sconfinamenti dei banditi montenegrini. Il 17 ottobre si segnal\u00f2 il caporale Giuseppe Aglio della 12\u00aa compagnia, che assieme ai suoi uomini imped\u00ec una razzia di bovini. Vi fu un conflitto a fuoco durante il quale il soldato semplice Antonio Piantavigna venne leggermente ferito da un colpo di pistola. Sia lui, che il caporale Aglio e i soldati semplici Viola e Sartori furono elogiati dal Comandante in capo della Dalmazia.\nIl 9 novembre i soldati della 9\u00aa compagnia si scontrarono a Castelnuovo di Cattaro con i banditi montenegrini. Il soldato semplice Giovanni Visentini fu ferito. Il caporale Pietro Finatti dell'11\u00aa compagnia ricevette i complimenti e gli elogi del comandante della Dalmazia per il sangue freddo dimostrato durante la cattura di un noto assassino. La lotta prosegu\u00ec con continue incursione dei fanti del battaglione al comando tra gli altri del tenente Felice Sambucco.\nIl 15 giugno 1847 mor\u00ec a Gorizia il titolare del reggimento, generale barone Heinrich Konstantin Herbert-Rathkeal. Il 18 giugno a Treviso si tennero delle esequie solenni in suo suffragio a cui presenziarono anche le 4 compagnie del reggimento di guarnigione.\nIl 2 agosto l'arciduca Sigismondo d'Austria (1826 - 1891) venne nominato nuovo \"Inhaber\" del Reggimento n. 45. Era il figlio terzogenito dell'arciduca Ranieri Giuseppe d'Asburgo-Lorena, vicer\u00e9 del Lombardo-Veneto, e di sua moglie, Maria Elisabetta di Savoia-Carignano, figlia di Carlo Emanuele di Savoia, principe di Carignano e sorella di Carlo Alberto di Savoia.\nIl 13 agosto il comandante del Reggimento, tenente colonnello conte Samuel Gyulay von M\u00e1ros-N\u00e9meth und N\u00e1daska venne promosso generale.\nA settembre il reggimento si ritir\u00f2 a Verona. Alcune compagnie, tuttavia, vennero dirottate a Venezia per rafforzarvi la guarnigione in occasione dello svolgimento del IX Congresso degli Scienziati Italiani che si tenne dal 12 al 28 settembre.\nL'11 ottobre il tenente colonnello Joseph Heyntzel (1793 - 1870) fu promosso colonnello e comandante del Reggimento. Sotto il suo comando il reggimento affront\u00f2 la campagna del 1848 - 1849.\nIl Battaglione Granatieri D'Anthon.\nNel 1848 i militi del Regg. n. 45 confluivano nel Battaglione Granatieri D'Anthon, dal nome del suo Comandante, Johannn D'Anthon, maggiore del Reggimento Geppert n. 43, mentre nel 1849 assumer\u00e0 il nome di Battaglione Eytelberger, dal Maggiore omonimo, questa volta proveniente dal Reggimento Haugwitz n. 38 (G. Previdi, \"Abbiam fatto\" ..., p. 41\")\". Oltre ai fanti del 45\u00ba, infatti, vi facevano parte i soldati del Regg. n. 43 Geppert (Bergamo, Como, Sondrio) e del Reggimento n\u00ba 38 Haugwitz (Brescia, Mantova). Si trattava quindi di un reparto d'\u00e9lite interamente composto da elementi lombardo-veneti.\nQuesto reparto per tutto il 1847 era rimasto di guarnigione a Milano. Durante i primi giorni di gennaio del 1848 anche i Granatieri parteciparono col sigaro in bocca alla contro-protesta austriaca al boicottaggio sull'uso del tabacco promosso dai rivoluzionari milanesi. Il generale imperiale von Sch\u00f6nhals, nelle sue \"Memorie\", ricorda con compiacimento come a Milano il 5 gennaio \u201c\u2026\"i soldati uscirono dalla caserma col cigarro in bocca, non per\u00f2 come l\u2019altre volte isolatamente. I granatieri italiani in ispecie avevano un cigarro ai due lati della bocca, e se ne andarono allegramente, mandando fuori nugoli di fumo\".\u201d\nIl 17 marzo, tuttavia, alla vigilia dell'esplosione rivoluzionaria il Battaglione lasciava Milano. Era stato comandato quale reparto di scorta del vicer\u00e9, arciduca Ranieri e della sua famiglia. Questi, ignaro di quello che sarebbe accaduto il giorno dopo, lasciava la citt\u00e0 meneghina per recarsi a Vienna. Il D'Anthon in quella medesima giornata giungeva a Brescia, anch'essa in fermento, e venne acquartierato presso il comune limitrofo di Sant'Eufemia. Giunto a Verona, il Battaglione vi rimase di guarnigione fino alla battaglia di Santa Lucia (6 maggio 1848).\nCombattimenti a Bergamo del 20 marzo 1848 (1\u00ba Battaglione).\nNel marzo 1848, al momento dell'esplosione rivoluzionaria passata alla storia come la Primavera dei Popoli, il 1\u00ba battaglione del reggimento si trovava di stanza a Bergamo dal 12 marzo, mentre il 3\u00b0 era a Verona, suo centro di reclutamento.\nLe sollevazioni di piazza avvenute a Vienna portarono alla caduta del cancelliere Metternich che fu costretto a dimettersi. Le notizie dell'insurrezione di Vienna e le concessioni accordate dall'imperatore Ferdinando I ai rivoltosi si divulgarono in tutto l'Impero. A Praga, Budapest, Venezia e Milano si videro le medesime scene. In quest'ultima citt\u00e0 si costitu\u00ec un governo provvisorio, guidato dal podest\u00e0 conte Gabrio Casati (filo-piemontese) a cui faceva da contrappeso il repubblicano Carlo Cattaneo. Anche a Milano l'autorit\u00e0 civile rappresentata dal conte O'Donnel, allineandosi a quanto avveniva nella capitale, fece le medesime concessioni, permettendo la libert\u00e0 di stampa e il costituirsi di una Guardia Civica alle dipendenze del governo insurrezionale. Fu allora che il comandante in capo delle truppe imperiali in Italia, Feldmaresciallo Radetzky, decise di proclamare lo stato di assedio, atto che diede inizio alle Cinque Giornate di Milano (18-22 marzo 1848).\nI rivoltosi costruirono centinaia di barricate per impedire i movimenti delle truppe imperiali. Queste, oltre al Castello, dove risiedeva il Feldmaresciallo, erano sparpagliate in pi\u00f9 di cinquanta avamposti, per l'esattezza 52, spesso isolati e lontani gli uni dagli altri. Le truppe imperiali assommavano a poco meno di 14.000 uomini. Si trattava per la maggior parte di boemi e moravi dei Reggimenti \"Reisinger\" e \"Paumgarten\". I croati erano presenti solo con due compagnie, come pure due erano le compagnie di Cacciatori Tirolesi, e uno o due squadroni di ussari ungheresi. Poi vi erano i reparti lombardo-veneti: un Battaglione del Reggimento milanese arciduca Alberto n. 44, forte di 6 compagnie, per un totale di 1140 uomini; la Compagnia dei Cadetti di San Luca, per lo pi\u00f9 lombardo-veneti, in numero di 150; i gendarmi, che erano in 250 presso la caserma alle Grazie e, infine, gli 800 poliziotti di stanza alla caserma San Bernardino, in totale quindi poco pi\u00f9 di 2.000 uomini.\n\u00abLi italiani avevano un solo battaglione di linea, e, annoverando anche il battaglione dei poliziotti, nonch\u00e9 i gendarmi e i cadetti, non passavano di molto i duemila. \u00c8 falso adunque che il numero delli italiani oltremodo grande agevolasse la vittoria del popolo, come poi scrissero i generali austriaci. Che anzi, purtroppo, le tre posizioni entro la citt\u00e0 che furono pi\u00f9 risolutamente difese lo furono da italiani, cio\u00e8 il Genio Militare dal battaglione Alberto, S. Bernardino dai poliziotti e S. Luca dai Cadetti\u00bb. Risoluto a mantenere ad ogni costo la citt\u00e0, Radetzky ordin\u00f2 a tutti i reparti dislocati negli altri presidi della Lombardia di convergere su Milano.\nL'ordine arriv\u00f2 a Bergamo, dove si trovava il comandante del 45\u00ba, arciduca Sigismondo d'Austria. L'intero 1\u00ba battaglione si mise in marcia lasciando alle 17:30 del 20 marzo la caserma San Giovanni, ma, giunta la colonna all'altezza del Caff\u00e8 Militare, fu investita da una carica di salve, mentre i rivoltosi, che nel frattempo avevano formato delle barricate, scagliavano dai tetti e dalle finestre delle case prospicienti la via pietre e oggetti contundenti. Il colonnello Schneider von Arno venne disarcionato, ferito e fatto prigioniero. Dopo due ore di combattimenti, al comando del colonnello Heinzel, il battaglione riusc\u00ec ad abbandonare Bergamo e prendere la strada diretta per Milano. Un'intera compagnia, tuttavia, almeno met\u00e0 di un'altra e la banda musicale del reggimento, non riuscirono a sganciarsi, ritirandosi nelle caserme e unendosi ad un Battaglione di truppe confinarie (Szluiner) anch'esso incapace di lasciare la citt\u00e0 in rivolta. Pi\u00f9 tardi questi reparti riuscirono ad abbandonare la citt\u00e0 e ripiegarono su Verona, rimasta saldamente in mano austriaca.\nCombattimenti a Milano 22-23 marzo 1848 (1\u00ba Battaglione).\nUscite da Bergamo, le 4 compagnie e mezzo del 1\u00ba Battaglione proseguirono la marcia di avvicinamento a Milano non senza fatica e intoppi. Giunti in piena notte alle porte di Gorgonzola, le truppe furono accolte da un violento fuoco di fucileria da tetti e finestre, per cui si ritirarono presso la frazione di Fornaci, occupando le prime case del paese. Allo spuntar del 21 marzo, i fanti si trovarono circondati da ogni parte da numerosi insorti, rimanendo per tutto il giorno impegnati in continui scambi di fucileria con il nemico. Al calar della notte, per vie traverse, il 1\u00ba Battaglione riusc\u00ec ancora una volta a sganciarsi, proseguendo la marcia verso Milano, dove giunse alle 3 del mattino del 22 marzo.\n\u00abIn conseguenza di quest\u2019ordine, da Bergamo si mise in marcia un battaglione del Reggimento Arciduca Sigismondo, ma per uscire da quella citt\u00e0 avea dovuto aprirsi il varco pugnando, ed il suo comandante, Tenente Colonnello Barone Schneider, cadeva ucciso [rectius ferito] dal cavallo. Questo battaglione giunse non pertanto felicemente a Milano, come ch\u00e9 fra continue pugne, guidato dal valoroso Colonnello Heinzel. Esso era composto di Italiani\u00bb\nIl Battaglione fu aggregato alla Brigata comandata dal Maggiore Generale Eduard Clam-Gallas, e fu subito dislocato tra Porta Lodovica, Porta Romana e Porta Tosa. In particolare il 45\u00ba si segnal\u00f2 per la riconquista del Collegio Militare di San Luca, che era caduto in mano ai rivoltosi. Il Comandante del reggimento, colonnello Heinzel, con tre compagnie del 45\u00ba, due del Reggimento Reisinger, e due cannoni, riusc\u00ec a sloggiare i ribelli dal Collegio che rimase, fino allo sgombero, sempre in mano imperiale.\nLa riconquista di Porta Tosa \u2013 22 marzo 1848 (1\u00ba Battaglione).\nNon vi \u00e8 dubbio che i fatti militari di Porta Tosa siano entrati nell\u2019immaginario collettivo come uno dei simboli delle Cinque Giornate e del mito risorgimentale nel suo complesso. Da un punto di vista sia iconografico sia narrativo la vicenda \u00e8 stata a lungo decantata come il momento di svolta delle Cinque Giornate. Conosciamo i nomi e le biografie dei protagonisti rivoluzionari di quell\u2019episodio, da Manara a Carnevali, lo stratagemma delle barricate mobili, la ferocia nei combattimenti e cos\u00ec via. Anche la cinematografia pi\u00f9 o meno recente ha voluto dedicarsi alla rappresentazione di quell\u2019episodio. La caduta di Porta Tosa nelle mani dei rivoluzionari, insomma, \u00e8 spesso indicata come l\u2019emblema tangibile della bont\u00e0 della causa nazionale e risorgimentale. In effetti questo luogo aveva un notevole interesse strategico per i contendenti, seppure da punti di vista opposti. La sua importanza spiega l\u2019accanimento e la determinazione della lotta. Da Porta Tosa (poi ribattezzata, non a caso, Porta Vittoria) iniziava la via che andava verso oriente, verso l\u2019Adda, e quindi il suo possesso garantiva agli imperiali la possibilit\u00e0 di una ritirata in sicurezza. I ribelli, invece, potevano ostacolare pesantemente l\u2019iniziativa del comando imperiale.\nLa storiografia di parte, per\u00f2, sottace a bella posta il fatto che Porta Tosa era in mano austriaca quando Radetzky d\u00e0 l\u2019ordine di ripiegare verso il Quadrilatero. Non solo era in mano austriaca, ma la sua riconquista si deve proprio ai fanti del 45\u00ba Reggimento, che qui ebbero il primo caduto. Vi \u00e8 una certa ironia nel considerare che a Milano come a Santa Lucia, qualche settimana pi\u00f9 tardi, furono proprio i soldati veneti del 45\u00b0 Sigismondo a versare il maggior tributo di sangue per la difesa delle prerogative della Casa d\u2019Austria nel Lombardo-Veneto.\nAl capitano Kortz cos\u00ec venne ordinato dal generale Clam-Gallas di riconquistare subito Porta Tosa, che durante un cambio di reparti, era caduta anch'essa in mano nemica. I fanti del 45\u00ba riuscirono anche in questa impresa. Porta Tosa venne riconquistata e rimase presidiata dal battaglione fino alla ritirata da Milano. \u00abIn uno di questi attacchi si segnal\u00f2 il battaglione di fanti Sigismondo venuto da Bergamo, il quale corse colla baionetta addosso agli assalitori e acconci\u00f2 i suoi compatrioti pel d\u00ec delle feste\u00bb.\nLe perdite di questi giorni di scontri ammontarono a un morto e tre feriti.\nIl 23 marzo in piena notte cominci\u00f2 la ritirata da Milano verso oriente. Il Battaglione, sempre inquadrato nella Brigata Clam-Gallas, fece parte della colonna meridionale che attraverso Landriano doveva coprire il lato destro dello schieramento in marcia verso est. Il 24 marzo il battaglione raggiungeva Lodi, il 25 era a Romanengo, il 26 a Soncino, il 27 marzo era a Manerbio, il 28 marzo a Montichiari, da l\u00ec a Lonato, e Ponte San Marco, per sostare dal 31 marzo al 4 aprile a Calcinato.\nVerona (3\u00ba Battaglione e Granatieri).\nNella citt\u00e0 scaligera \u00e8 di stanza il 3\u00ba Battaglione, per un totale di 12 compagnie, appartenente alla divisione di riserva Taxis, oltre ai Granatieri del D'Anthon.\nA Verona avviene una sorta di controrivoluzione, che testimonia del reale stato d\u2019animo di soldati e cittadini. Anche in riva all\u2019Adige, infatti, il 19 marzo giungono le notizie di Vienna e soprattutto di Milano, dove infuria la guerra civile. I pochi rivoluzionari locali, capitanati dal conte Pietro Emilei, nipote del martire delle Pasque Veronesi, Francesco, ma di formazione carbonara, formano assieme ai membri del consiglio comunale, con alla testa il conte Orti Manara, una Commissione, sorta di governo provvisorio, che tratta direttamente col vicer\u00e9, l\u2019arciduca Ranieri, presente da poco in citt\u00e0.\nIl tricolore compare intanto sulla statua di Madonna Verona nella centralissima Piazza delle Erbe. Qualcuno se lo appunta pure sul bavero a mo\u2019 di coccarda. Par di rivedere le stesse scene gi\u00e0 vedute ormai in tutte le citt\u00e0 del Regno. Si chiede e si ottiene l\u2019istituzione di una Guardia civica, ma con esito completamente diverso rispetto ad altre citt\u00e0.\nDopo tale concessione, l\u2019Emilei annunci\u00f2 che \u00abla libert\u00e0 di Verona sotto l\u2019impero della nuova costituzione era ormai assicurata\u00bb, che gli Austriaci non dovevano essere considerati degli oppressori o padroni, ma \u00aballeati ed uniti coi Veronesi dai vincoli di una reciproca libert\u00e0. Invitava di cessare da una sterile agitazione, surrogando il tricolore con la bianca coccarda della tranquillit\u00e0 e della pace [\u2026] La bandiera italiana venne tosto strappata dalla statua di Madonna Verona, sparirono dal petto dei cittadini le coccarde tricolori sostituite da un nastro bianco. Le pattuglie miste [formate da cittadini e soldati] vietavano la coccarda tricolore, volevano vedere la sciarpa bianca. A taluni vennero a forza strappati e riappuntato al petto il segno di pace\u00bb\nLa citt\u00e0, cos\u00ec, fortezza fondamentale del Quadrilatero, anche per la presenza dei soldati del 3\u00ba Battaglione e dei Granatieri D'Anthon (in parte reclutati nel veronese), rimase saldamente in mano imperiale.\nCombattimenti di Valeggio sul Mincio (9 aprile 1848) 3\u00ba Battaglione.\nNel frattempo il 23 marzo il re di Sardegna Carlo Alberto senza dichiarazione di guerra aveva varcato il Ticino, confine del Regno, ed entrato nella citt\u00e0 di Milano che lo accoglieva come un liberatore. Oltre alle truppe sabaude, si erano messe in moto contro l'Austria anche quelle del Granduca di Toscana (bench\u00e9 cugino primo dell'Imperatore) e quelle del papa Pio IX, che erano penetrate nel Veneto provenienti da Sud. Anche il Re di Napoli aveva inviato un suo contingente.\nA queste truppe dei quattro principali sovrani italiani, si aggiunsero numerosi volontari (studenti, mazziniani, ex carbonari, avventurieri, stranieri ecc.) che ingrossarono le fila di un esercito formidabile che voleva cacciare lo 'straniero' dall'Italia. Il nerbo di queste truppe era comunque rappresentato dall'esercito piemontese che in pochi giorni, attraversata la Lombardia senza incontrare resistenza, arriv\u00f2 al fiume Mincio, a pochi chilometri da Verona.\nIl 1\u00ba Battaglione entr\u00f2 quindi definitivamente a far parte della Brigata comandata dal Generale Clam-Gallas, di cui facevano parte anche due Battaglioni del Rgt. Barone Reisinger n. 18, il 3\u00ba Battaglione del Rgt. arciduca Alberto n. 44 (milanesi), nonch\u00e9 da due squadroni di cavalleria e dalla Batteria a piedi n. 2. La Brigata Clam-Gallas, assieme alla Brigata Conte Strassoldo, costituiva la Divisione comandata dal generale principe Schwarzenberg.\nIl 6 aprile il Battaglione era di guarnigione a Villafranca, a sud-ovest di Verona e non lontana dal fiume Mincio, confine amministrativo tra Lombardia e Veneto. L'8 aprile il reparto venne sposato fino alla localit\u00e0 di Quaderni, frazione di Valeggio, quale avamposto nel caso in cui i Piemontesi avessero passato il fiume.\nCome si \u00e8 visto, questo reparto era rimasto sempre nel veronese (suo territorio principale di reclutamento) durante il mese di marzo, dislocato tra Verona, Legnago e Peschiera, le tre fortezze che con Mantova formavano il celebre Quadrilatero difensivo austriaco. Dopo l'arrivo di Radetzky a Verona, venne a far parte della Brigata Strassoldo. Il suo battesimo del fuoco avvenne il 9 aprile quando sostenne presso il ponte di Borghetto (frazione di Valeggio) sul fiume Mincio l'offensiva sabauda. Lo scontro non fu incruento. Caddero 9 soldati e si ebbero 10 feriti. Fu successivamente ritirato (assieme a tutta la Brigata) a ridosso di Verona e ripieg\u00f2 verso oriente, prima presso il villaggio di San Massimo, pochi chilometri ad ovest di Verona, per sostare poi presso Forte San Procolo (poche centinaia di metri fuori dalla cinta muraria) e rientrare il 16 aprile in citt\u00e0.\nScontro di Bevilacqua del 19 aprile 1948 (1\u00ba Battaglione).\nIl 1\u00ba Battaglione torn\u00f2 in azione il 19 aprile.\nUna colonna di truppe papaline, comandate dal colonnello Zambeccari, in tutto un migliaio di uomini (tra cui anche circa 200 toscani), proveniente dal basso padovano, aveva occupato, grazie alla compiacenza del proprietario, il Castello di Bevilacqua, presso l'omonimo villaggio, non distante da Montagnana e dalla fortezza di Legnago. L'intero 1\u00ba Battaglione, 2 compagnie del Battaglione di polizia n. 10, uno squadrone di Ussari, appoggiati da due cannoni, investirono la colonna nemica che - opponendo debole resistenza - fece una rapida retromarcia. La colonna imperiale torn\u00f2 a Verona, dove giunse il 22 aprile.\n\u00abUna colonna comandata dal Zambeccari, nome conosciuto per anteriori motivi di rivoluzione, dopo aver percorso il territorio modenese, ed avervi alimentata e propagata l'insurrezione, avea varcato il Po, e s'era annidato nell'antico castello di Bevilacqua, discosto quattro miglia dalla fortezza di Legnago. Di qui ella faceva la guerra di parte e rendeva mal sicuri i trasporti a noi tanto necessari. Il Feldmaresciallo non potendo soffrire che una banda di infestatori fosse tanto ardita da stabilirsi pressoch\u00e9 sotto al tiro del cannone della fortezza di Legnago, ordin\u00f2 che fosse distrutta. Il Colonnello Heinzel, comandante del reggimento Arciduca Sigismondo, fu incaricato della esecuzione di quell'ordine. [...] Dopo una marcia forzata durante la notte, comparve di buon mattino sotto le mura del moderno nido di ladroni. Ma i primi razzi e le prime palle di cannone spaventarono talmente quei corpi franchi che, senza guardarsi addietro, corsero fino alla riva del Po. Il castello in un colle sue ricche suppellettili e porzione del luogo che avrebbe dato appoggio a quei corpi franchi, divennero preda delle fiamme; le copiose provvigioni di riso che si rinvennero tornarono utilissime al caso nostro\u00bb\nBattaglia di Santa Lucia (6 maggio 1848) - 3\u00ba e 1\u00ba Battaglione e Granatieri D'Anthon.\nAll'inizio di maggio, l'esercito sardo pu\u00f2 entrare senza grandi ostacoli nel territorio veronese e si avvicina con circospezione in due colonne verso Verona.\nCon la Battaglia di Pastrengo del 30 aprile, infatti, e la ritirata dell'esercito imperiale in sinistra Adige, vi era la possibilit\u00e0 di investire direttamente la fortezza. Le truppe imperiali, a loro volta, vennero schierate a ridosso della citt\u00e0, lungo una linea difensiva a semicerchio in destra Adige che dal villaggio del Chievo, per Croce Bianca, San Massimo, Santa Lucia e Tombetta scende da nord a sud-est.\nQuesta linea si appoggia a un ciglione su cui stanno le citate localit\u00e0, che si trovano a pochi chilometri dalla cinta muraria. Davanti a questa linea difensiva si stende una zona pianeggiante intensamente coltivata, fitta di vegetazione, muretti a secco, e canali che rende pi\u00f9 facile la difesa e impedisce a un esercito numeroso di dispiegarsi con efficacia. Alle spalle di quella linea invece \u00e8 la famosa Spian\u00e0 (spianata), un territorio pianeggiante, privo di vegetazione e abitazioni, che scende dolcemente verso Verona.\nLa situazione generale appariva favorevole agli invasori. Vienna era nuovamente caduta in preda a convulsioni rivoluzionarie, costringendo alla fuga l'Imperatore. Re Carlo Alberto poteva credere (come alcuno gli aveva suggerito) che Verona sarebbe insorta contro gli austriaci e che la fortezza sarebbe caduta in mano piemontese senza combattere. Pieno di queste suggestioni, che poi si rivelarono del tutto infondate, il sovrano piemontese ritenne che il punto debole del gi\u00e0 debole (almeno numericamente) schieramento imperiale fosse il villaggio di Santa Lucia, situato sulla strada che da Villafranca giunge a Verona, nella zona sud della difesa austriaca, sulla direttrice che dalle colline di Sommacampagna giunge a Verona.\n\u00abUn Battaglione dell'Arciduca Sigismondo ed il decimo Battaglione Cacciatori difendevano quel villaggio. Il Battaglione Granatieri D'Anthon era dietro quelli come riserva\u00bb. Il 3\u00ba Battaglione faceva parte della Brigata Strassoldo, che aveva il compito di difendere quel lembo di fronte, ed era schierato tra Santa Lucia e Tombetta, ossia nella parte finale del semicerchio che attorniava Verona da nord a sud-est.\nIl \"Sigismondo\", assieme al 10\u00ba Battaglione Cacciatori (\"Feld-J\u00e4ger-Bataillon\") erano i reparti che dovevano tenere Santa Lucia, supportati da una batteria di 3 cannoni. I Granatieri del D'Anthon stavano poco dietro come riserva. Questi facevano parte della Brigata Clam-Gallas assieme a un battaglione del Reggimento \"Geppert\" n. 43 (lombardi) che stazionava poco fuori Porta Nuova.\nAlcune compagnie del 3\u00ba Battaglione (6 in tutto) in un primo tempo formarono degli avamposti posizionati un paio di chilometri a sud, sud-ovest di Santa Lucia (vicino alla Madonna di Dossobuono) lungo la strada per Villafranca. Tre Compagnie e mezza si attestarono attorno alla Chioda, in direzione di Tombetta, asserragliandosi nei casali di campagna.\nNon vi \u00e8 dubbio che la morfologia del terreno favoriva i difensori. La campagna era contraddistinta da filari di gelsi (per la coltura del baco da seta) e attraversata da viottoli delimitati da muretti a secco che si prestavano benissimo ad essere impiegati a mo' di trincee e di parapetti, come effettivamente avvenne. La presenza della vegetazione non permise ai sardi l'utilizzo della cavalleria, che rimase praticamente inattiva. Gli assalti alla baionetta della numericamente superiore fanteria piemontese dovettero quindi fare i conti con un terreno che permetteva a pochi, ma determinati, avversari di rendere loro filo da torcere, contendendo palmo a palmo il terreno. Inoltre gli imperiali avevano approntato dei mezzi di difesa, stendendo reticolati, erigendo barricate, fortificando le abitazioni, tagliando la vegetazione per avere il massimo campo di tiro utile e lasciare allo scoperto il nemico che avanzava.\nGi\u00e0 dal mattino presto del 6 maggio si poteva osservare il movimento delle truppe nemiche che muovevano lentamente dalle colline moreniche di Sommacampagna e Sona verso est. Alle 8:30 gli avamposti pi\u00f9 avanzati di Ca' Nuova, Toffalone e Camponi (2 chilometri e mezzo ad ovest di Santa Lucia) vennero investiti dal fuoco nemico. Ben presto gli avamposti furono abbandonati e le truppe imperiali ripiegarono sulla linea principale di difesa a Santa Lucia.\nLe truppe nemiche appartenevano alla colonna del generale Bava (Brigata Aosta, Brigata Regina, Brigata Guardie). Santa Lucia divenne ben presto il punto della massima pressione del nemico per penetrare nella maglia difensiva austriaca e investire Verona.\nLa sproporzione delle forze era notevole: due battaglioni tennero inizialmente testa a due brigate, con una terza di rincalzo, reparti che aumentarono, fino ad arrivare a cinque, a mano a mano che aumentava l'offensiva nemica.\nLe 4 compagnie dei Granatieri D'Anthon furono cos\u00ec subito impiegate per dar man forte ai commilitoni del 45\u00ba. Ben presto, a fronte della strenua resistenza degli imperiali, soprattutto presso il cimitero di Santa Lucia, poche centinaia di metri a sud della chiesa, i sardi inviarono sul campo di battaglia anche la Brigata Guardie. L'artiglieria piemontese entr\u00f2 in azione per stroncare la resistenza degli imperiali, tempestando di colpi il cimitero e la vicina chiesa, che difesi strenuamente dai cacciatori e dai fanti del 3\u00ba Battaglione, apparivano il vero centro della battaglia e della resistenza austriaca.\nIntanto da Villafranca proveniva un'altra colonna nemica preceduta dalla cavalleria, che per\u00f2 fu tenuta a bada dall'artiglieria della Brigata Strassoldo. Lo sforzo offensivo sabaudo si concentr\u00f2 sulla ridotta del cimitero. I piemontesi mandarono all'assalto i loro soldati migliori, i Granatieri della Brigata Guardie. Fu un succedersi di attacchi e contrattacchi.\nDopo tre ore di combattimenti gli austriaci terminarono le munizioni. Il Cimitero venne sgombrato e cadde in mano nemica. La linea di combattimento si spost\u00f2 a Ca' Recchi, qualche centinaio di metri verso Verona. I sabaudi si diedero ad inseguire gli imperiali, ma subirono il contrattacco dei Granatieri D'Anthon che ricacciarono il nemico verso il cimitero.\n\u00abIl nemico tent\u00f2 di inseguire i nostri, ma fu respinto alla baionetta dal Battaglione di Granatieri D'Anthon, cui i Piemontesi avevano fatta l'intimazione di arrendersi\u00bb. I piemontesi, infatti, inviarono una delegazione per istigare i soldati lombardo-veneti alla diserzione. \u00abIl nemico pag\u00f2 a caro prezzo la sua avanzata. Alcuni suoi parlamentari, che volevano istigare al tradimento il nostro 3\u00ba Battaglione, che combatteva lodevolmente sotto il comando del maggiore Adam Kortz, pagarono con la vita un tentativo cos\u00ec meschino\u00bb. Anche l'estensore di \"Campagnes du Feldmar\u00e9chal Comte Radetzky dans le nord de l'Italie en 1848-1849\" ricorda il medesimo episodio: \u00abAlla proposta di passare dalla parte dei loro compatrioti, i coraggiosi granatieri D'Anthon risposero con una brillante carica alla baionetta che arrest\u00f2 il nemico\u00bb.\nA questo punto la Brigata Clam, che, con la perdita di Santa Lucia, si trovava scoperta sul lato destro, ripieg\u00f2 anch'essa verso Verona di qualche centinaio di metri. Il feldmaresciallo Radetzky, che dalle mura della citt\u00e0 osservava questi movimenti, decise di inviare a Santa Lucia reparti freschi per dar manforte a chi combatteva da ore. Il I1\u00baBattaglione del 45\u00ba venne allertato, mentre un Battaglione del Reggimento \"Geppert\" n. 43 (lombardi) al comando del tenente colonnello Leutzendorf e due compagnie del Reggimento Prohaska furono fatti intervenire per ricacciare indietro i piemontesi.\nL'assalto non riusc\u00ec nell'intento, spingendo Radetzky a gettare nella battaglia anche il 1\u00ba Battaglione, ultima riserva rimasta per la difesa della citt\u00e0. Si ritenta un nuovo assalto che questa volta raggiunge il suo scopo. La resistenza delle truppe sarde si affievolisce a poco a poco e verso le cinque del pomeriggio Santa Lucia torna nelle mani degli imperiali.\nLe Brigate piemontesi, anch'esse sfinite, iniziano una ritirata, a volte disordinata, mentre le truppe austriache sono talmente stanche da non riuscire ad inseguire il nemico. Terminava cos\u00ec quella lunga giornata.\n\u00abInsieme al 10\u00ba Battaglione Cacciatori cos\u00ec eroico si menzioni in modo particolare il 3\u00ba Battaglione del nostro Reggimento, che, composto da poco pi\u00f9 di 1500 uomini, oppose per ore la pi\u00f9 tenace resistenza agli attacchi di un nemico dieci volte superiore, nemico che conduceva truppe fresche in battaglia, e fu costretto a cedere solo quando gli mancarono le munizioni\u00bb\n\u00abDodici scarse compagnie combatterono prima contro tre, poi contro cinque brigate e per ben tre ore respinsero tutti gli attacchi del nemico [...] La battaglia di S. Lucia non \u00e8 mai stata apprezzata come merita. A nostro giudizio \u00e8 dessa il fatto d'armi pi\u00f9 luminoso e pi\u00f9 influente di tutta la guerra. Fu il punto in cui volt\u00f2 faccia la fortuna che fin allora parve sorridere a Carlo Alberto\u00bb\nIn totale le perdite imperiali di quella sanguinosa giornata ammontarono a 72 caduti, di cui 7 ufficiali e 65 uomini di truppa. I feriti furono 190, di cui 8 ufficiali e 182 soldati. Per il 45\u00ba in particolare le perdite furono di 10 morti e 17 feriti. I caduti del Battaglione Granatieri invece furono 5. Fra i caduti un ufficiale, il tenente Carlo Baravalle di Blackenburg.\nIn localit\u00e0 Fenilone nel 1883 venne eretta una colonna commemorativa dei caduti italiani del 1848.\nLa memoria, tuttavia, del sacrificio dei fanti lombardo-veneti non venne del tutto cancellata. Proprio all'interno del cimitero di Santa Lucia sono tuttora presenti due piccoli monumenti. Uno, in lingua tedesca, ricorda l'eroico comportamento del capitano Ludwig Brand del 10\u00ba Reggimento Cacciatori, un secondo in lingua italiana, invece, fatto erigere nel 1858, rammenta i caduti del 45\u00ba arciduca Sigismondo.\nSi tratta di un cippo in pietra a forma di cuspide, alto poco pi\u00f9 di tre metri, che sulla prima facciata porta la seguente scritta: \"INAUGURATO CON SOLENNIT\u00c0 IL 6 MAGGIO 1858\", sulla seconda si legge: \"L'IMPERIAL REGIO XLV REGGIMENTO FANTI ARCIDUCA SIGISMONDO AI SUOI COMMILITONI QUI CADUTI NEL COMBATTIMENTO DI SANTA LUCIA IL 6 MAGGIO MDCCCXLVIII IN SEGNO DI VENERAZIONE ERIGEVA\". Infine un lato della stele riportava i nomi dei caduti: \"COLLA MORTE DEI VALOROSI SUGGELLARONO LA LORO FEDELT\u00c0 AL SOVRANO, ALLA PATRIA/CARLO BARAVALLE NOBILE DI BLAKENBURG TENENTE/ANTONIO SANDRONI CAPORALE/BORTOLO VETTORE SOTTOCAPORALE/GIUSEPPE BOLDRINI GREGARIO/TEODORO PIETROPAN/GIUGLIELMO BONFANTI/ANTONIO LAVIN/ANGELO BOESSO/BIAGIO TERRINI/GIOVANNI BRUSCHETTA/ANTONIO BOLESANI/LORENZO ORANDO/ANTONIO POLASTRI/GIACOMO ANTONINI/SPERANDIO GAMBIRASIO\".\nL'arciduca Francesco Giuseppe alla battaglia di Santa Lucia (6 maggio 1848).\nIl futuro imperatore Francesco Giuseppe (1830 - 1916) ebbe a Santa Lucia il battesimo del fuoco. La storia reggimentale ricorda che la 16\u00aa Compagnia del 3\u00ba Battaglione era asserragliata presso Casa Rizzari, che si trovava all'uscita di Santa Lucia lungo la strada che va a Villafranca e che era stata fortificata.\nQuando inizi\u00f2 l'offensiva piemontese e cominciarono a cadere i primi colpi, il cadetto Johann Zwierzina, che comandava il plotone che guardava la casa, si accorse dell'arrivo del giovane Arciduca (allora diciassettenne) accompagnato da due ufficiali. Il nemico intanto intensificava il suo fuoco, diretto principalmente contro i due cannoni posti sulla strada. L'Arciduca, ritenendo quello un buon punto di osservazione, si fece portare una scala per salire su un parapetto, mentre le pallottole si facevano sempre pi\u00f9 vicine.\nAd un certo punto \u00abquando una pallottola cadde due tese dalla posizione di Sua Altezza, il cadetto Zwierzina corse dai due uomini del seguito e li preg\u00f2, indicando loro il pericolo, di far abbandonare il parapetto dall'Arciduca. Dopo qualche esitazione S. Altezza lasci\u00f2 la scala e il parapetto e un minuto dopo un colpo attraversando la scala fin\u00ec nel muro\u00bb\nBattaglia di Curtatone (29 maggio 1848).\nL'esercito imperiale, dopo i fatti di Santa Lucia del 6 maggio, che avevano bloccato l'avanzata dei sabaudi, decise di passare all'offensiva per liberare Peschiera, stretta d'assedio e prossima a capitolare. Fu cos\u00ec che il 27 maggio l'armata austriaca, divisa in tre colonne, inizi\u00f2 a muoversi verso Mantova, cercando di aggirare il fianco destro dei piemontesi, sempre attestati sulla linea del Mincio, da Peschiera fino alle paludi mantovane.\nPi\u00f9 ad occidente, lungo il fiume Osone, tra Curtatone a nord e il villaggio di Montanara, pi\u00f9 a sud, erano state costruite delle fortificazioni presidiate dalle truppe toscane e napoletane del Generale Laugier.\nIl Reggimento, ovvero il 1\u00ba e il 3\u00ba Battaglione, furono aggregati alla Brigata del Generale Wohlgemuth, appartenente alla Divisione principe Felice Schwarzenberg del Primo Corpo d'armata imperiale comandato del tenente maresciallo conte Wratislav.\nQuesto primo Corpo d'armata copr\u00ec il fianco destro della colonna che marciava in direzione di Mantova e, attraverso Tomba, Trevenzuolo e Castelbelforte, vi arriv\u00f2 alle due e mezzo del 28 maggio. Il giorno successivo, 29 maggio, trovandosi tutte e tre le colonne a Mantova, senza essere state intercettate dal nemico, che continuava la sua azione per prendere Peschiera, inizi\u00f2 l'offensiva austriaca contro le trincee fortificate sulla linea Curtatone-Montanara. La Brigata Wohlgemuth era di riserva, ma quando i reparti del Reggimento di fanteria Gyulai sul lato sinistro dell'attacco furono arrestati dall'accanita resistenza delle truppe toscane, il 1\u00ba Battaglione del 45\u00ba fu mandato all'assalto.\n\u00abLa Brigata Wohlgemuth ad un certo punto and\u00f2 in soccorso di quella di Benedek. Il Battaglione croato Oguliner sulla destra e il Reggimento Sigismondo sulla sinistra della strada\u00bb.\n\u00abDurante il corso del combattimento, la 1\u00aa Compagnia del Reggimento, comandata dal Tenente Giulio von Bagnalasta in associazione col Reggimento Gyulai guid\u00f2 l'assalto ad una trincea\u00bb.. Lo stesso accadde, ma questa volta all'ala destra, quando il 3\u00ba Battaglione intervenne a fianco dei fanti del Rgt. Paumgartten.\n\u00abIn occasione dell'inseguimento del nemico, la 2\u00aa e la 3\u00aa Compagnia del Reggimento fecero circa 100 prigionieri. Il Capitano Ambrogio Bucellari fece un bottino di due cannoni. Le perdite del Reggimento ammontarono ad 1 morto, 9 feriti e 1 disperso\u00bb.\nDalla Battaglia di Goito (30 maggio 1848) alla caduta di Vicenza (10 giugno 1848).\nSempre aggregato alla Brigata Wohlgemuth del Primo Corpo D'armata, il 45\u00ba partecip\u00f2 al prosieguo dell'offensiva imperiale che intendeva, procedendo verso nord, operare una manovra di aggiramento delle forze nemiche.\nIl Corpo d'armata sabaudo del generale Bava, tuttavia, ammass\u00f2 nei contorni di Goito tutte le forze disponibili, con un potente schieramento di artiglierie. Il 30 maggio, sullo slancio della vittoria di Curtatone, la Brigata Benedek fu la prima ad attaccare le posizioni difese dai piemontesi. Anche la Brigata Wohlgemuth entr\u00f2 subito in azione, ma l'offensiva imperiale venne frenata dal tiro dell'artiglieria e dalla forte resistenza del nemico, mentre le truppe del secondo Corpo d'armata erano troppo lontane e troppo lente per portare il desiderato soccorso.\n\u00abSebbene il Reggimento non prendesse parte direttamente a questa battaglia, sub\u00ec, esposto per ore al fuoco violento dei cannoni, una perdita di 8 morti, 11 feriti e 5 dispersi\u00bb. Al termine della giornata, l'attacco imperiale era fallito e le brigate tornarono al punto di partenza. Il nemico, invece, era galvanizzato per la resa della fortezza di Peschiera, avvenuta in quella giornata. I piemontesi rimasero sulla difensiva, attendendo un successivo assalto degli imperiali. Ma questo non avvenne.\nNella notte tra il 3 e il 4 giugno l'armata di Radetzky ripieg\u00f2 verso est. Superata Mantova, la colonna prosegu\u00ec per attraversare il basso veronese per attaccare Vicenza, in mano ai rivoluzionari (papalini, svizzeri, 'crociati' veneti e lombardi, truppe piemontesi in ritirata dal Veneto orientale) del generale Giovanni Durando (1804-1869).\nIl Primo Corpo d'Armata Wratislaw, di cui faceva parte il 45\u00ba, attraverso i villaggi di Malavicina, San Pietro di Morubio e Angiari, intendeva guadare l'Adige poco pi\u00f9 a nord di Legnago. Il 7 era a Bevilacqua. Solo l'8 si mosse verso nord per dar manforte ai reparti della guarnigione di Verona che, sotto il comando del maggior generale Culoz, avevano il compito di investire Vicenza.\nLa Brigata Wohlgemuth risaliva verso Vicenza lungo la riva sinistra del Bacchiglione. La citt\u00e0 era difesa dalle truppe papaline del generale Durando (il cui nerbo era costituito dagli svizzeri), ma vi erano anche reparti piemontesi in ritirata dal Friuli, volontari romagnoli e romani.\nIl 10 giugno fu quello dell'attacco contro Vicenza. In questo fatto d'arme si distinsero tra gli altri i fanti del 38\u00b0 Haugwitz (bresciani, mantovani) che facevano parte della Brigata Taxis. Al termine di quella giornata il generale Durando decise, vista la difficolt\u00e0 di tenere ancora la citt\u00e0, di arrendersi. Il 45\u00ba, rimasto sempre come riserva, non prese parte al combattimento. Il 13 giugno, passando per Villanova, il Reggimento ritorn\u00f2 a Verona.\nDalla Battaglia di Custoza (24 giugno 1848) all'Armistizio di Salasco (9 agosto 1848).\nIl 16 giugno si tenne a Verona una solenne cerimonia, presieduta dal Comandante in capo dell'esercito imperiale in Italia, feldmaresciallo conte Radetzky, per decorare coloro che si erano particolarmente distinti nella lotta.\nIl Reggimento marci\u00f2 in parata davanti a Porta Nuova. Il maggiore Adam Kortz, che si era distinto a Santa Lucia, ottenne la Croce dell'Ordine di Leopoldo. Il sergente Francesco Durino ebbe la medaglia d'oro. Quella d'argento fu consegnata al sergente Giovanni Magagna, ai caporali Luigi Lavezzo e Lorenzo Negrini, ai sottocaporali Ottilio Marchesi, Stefano Galgaro e Giuseppe Casagrande, ai soldati semplici Giuseppe Petrosin, Andrea Siviero, Serafino Maggioni, Francesco De Vittor e Sante Mercanti. Furono altres\u00ec encomiati solennemente il tenente capitano Ladislaus Seidl, il tenente Wolfgang Von Hreglianovic, i sottotenenti Moises Babich e Heinrich Pelican, i sergenti Antonio Lupato, Ernst Muck e Aldigheri; i saporali Zaparoli e Cherubino e, infine, i soldati semplici Carlo Vizzoni e Giovanni Zorzella.. Costoro appartenevano sia al 1\u00ba sia al 3\u00ba Battaglione del Reggimento.\nIl 45\u00ba rimase per tutto il mese di giugno e di luglio presso Verona. Non partecip\u00f2, n\u00e9 alla Battaglia di Custoza del 24 e 25 luglio, n\u00e9 ai combattimenti di Volta Mantovana del 26 e 27 luglio, che decisero le sorti della guerra a vantaggio degli imperiali, costringendo le demoralizzate brigate piemontesi a ritirarsi verso occidente oltre il fiume Oglio.\nI sardi, tuttavia, non fermarono la loro marcia e proseguirono la ritirata fino all'Adda, non ritenendo facilmente difendibile la linea dell'Oglio. Se il Reggimento n\u00b0 45 era rimasto di guarnigione a Verona, gli altri Reggimenti Lombardo-Veneti presenti nelle fila dell'esercito imperiale, il 38\u00ba Haugwitz (mantovani, bresciani), il 44\u00ba Arciduca Alberto (Milano) e il 43\u00ba Geppert (alta Lombardia) parteciparono con onore alla campagna, distinguendosi nella serie di combattimenti successivi alla battaglia di Santa Lucia, che portarono alla sconfitta sabauda, ratificata con l'Armistizio di Salasco dell'8 agosto 1848.\nUna deputazione formata dall'arcivescovo di Milano, Carlo Bartolomeo Romilli, e dal podest\u00e0, Paolo Bassi, chiese al feldmaresciallo Radetzky di accelerare l'entrata delle truppe imperiali in Milano, prevista per il 6 agosto:\n\u00abSignor Maresciallo, La preghiamo insistentemente di accelerare, se possibile, l'ingresso delle Imperial-Regie Truppe in Milano, poich\u00e9 nell'intervallo in cui la citt\u00e0 \u00e8 priva di guarnigione la plebe avr\u00e0 il tempo di abbandonarsi a eccessi di ogni sorta, che nelle condizioni attuali potrebbero facilmente degenerare in peggio. Abbiamo l'onore di assicurarle che, fatta eccezione di questi pochi facinorosi, la citt\u00e0 \u00e8 calma e si prepara ad accogliere come si conviene le truppe imperiali\u00bb\n\u00ab\u00c8 pur vero che spesso, nel corso della fulminea campagna successiva alla battaglia di Custoza, le truppe austriache erano state accolte al grido di 'Vengono i nostri!'. Ed \u00e8 vero, verissimo, riferito da molte fonti, che a un certo momento alle porte di Milano, la sua carrozza [di Radetzky] fu affiancata da un manipolo di paesani che gridavano: 'Sciur Radeschi, semm minga staa n\u00fcn a casci\u00e0l via! Hinn staa i sciuri! [Signor Redetzky, non siamo stati noi a cacciarla via! Sono stati i signori!]\u00bb\nCampagna d'Italia 1849 fino alla Battaglia di Mortara (21 marzo 1849).\nCon l'Armistizio di Salasco si ebbe anche lo scambio di prigionieri. Il colonnello Schneider Von Arno, caduto prigioniero a Bergamo durante i fatti di marzo, venne rilasciato assieme ad altri ufficiali, tra cui il Sottotenente Conte Guglielmo Puppi. I bagagli del reggimento e degli ufficiali, rimasti a Bergamo, poterono tornare a Verona. A novembre, nella nuova organizzazione dell'esercito a cui aveva dato mano il feldmaresciallo Radetzky, il 45\u00ba Reggimento venne aggregato alla Brigata del maggiore generale Von Mitis.\nPochi giorni dopo, a Olomouc, Ferdinando I abdicava a favore del nipote, Francesco Giuseppe, appena diciottenne. Il 17 dicembre a Verona il Reggimento sfilava in parata sul Corso di Porta Nuova in onore del nuovo sovrano. Il Generale di Corpo d'armata Von Gerhardi non manc\u00f2 di elogiare i soldati del reggimento, per il coraggio, l'abnegazione e l'eccezionale fedelt\u00e0 dimostrata tra i reparti lombardo-veneti. Nel giorno di Natale poi, 25 dicembre 1848, a margine della Messa solenne, il comandante di Brigata von Mitis, distribu\u00ec altre medaglie al valore ai caporali Amici e Colombarolo e al tamburo Zampieri.\nL'autunno del 1848 vide una nuova fiammata rivoluzionaria.\nFallita la fase monarchico-costituzionale i radicali repubblicani presero il sopravvento. Il 6 ottobre 1848 a Vienna veniva linciato il ministro della Guerra Theodor Franz Baillet-Latour e riesplose la guerriglia urbana. Anche l'Ungheria era sul piede di guerra per staccarsi dalla Monarchia.\nA Roma il 15 novembre cadeva sotto i colpi di pugnale il primo ministro Pellegrino Rossi. Papa Pio IX pochi giorni dopo abbandonava Roma, sotto le spoglie di un semplice prete, e riparava a Gaeta, chiedendo la protezione del Re di Napoli. A Roma si proclamava caduto il Papato e nasceva la Repubblica a guida Mazzini, Saffi, Armellini. Anche il Granduca di Toscana, visto il radicalizzarsi delle posizioni, scelse nel gennaio del 1849 la stessa soluzione. Fugg\u00ec dal Granducato e ripar\u00f2 a Gaeta (30 gennaio 1849). Re Carlo Alberto, dopo l'armistizio, si diede, invece, a riorganizzare l'esercito, desideroso di una rivincita, e sempre pi\u00f9 invischiato col partito rivoluzionario. Il Piemonte, era divenuto il ricettacolo di tutti i nemici dell'Austria.\nIl 5 gennaio 1849 il Reggimento ricevette l'ordine di passare di guarnigione a Brescia. Il 9, sia il 1\u00ba sia il 3\u00ba Battaglione si misero in marcia, attraverso Valeggio e Castiglione delle Stiviere, alla volta di quella citt\u00e0. A seguito del trasferimento il 45\u00ba entr\u00f2 a far parte della Brigata Alemann della Divisione conte Lichnovsky. Il 18 febbraio gli effettivi delle compagnie passarono da 100 a 140 soldati. Si facevano intanto sempre pi\u00f9 evidenti le intenzioni di re Carlo Alberto di rompere l'armistizio e ricominciare le ostilit\u00e0. Le rinnovate truppe piemontesi si ammassarono sul confine del Regno.\nNel marzo del 1849, alla vigilia della ripresa della guerra, la dislocazione dei reparti imperiali lombardo-veneti era la seguente:\nIl 12 marzo 1849 re Carlo Alberto denunci\u00f2 l'armistizio di Salasco, accusando l'Impero di non averne rispettato i termini. La guerra riprendeva. \u00abIl soldato pose subito al caschetto il verde ramoscello, che nell'esercito austriaco \u00e8 usato come segnale di campagna; e se scontravasi in qualche ufficiale questi doveva compiacersi di dividere il ramoscello col soldato\u00bb\nLe truppe piemontesi, forti di poco meno centomila uomini, erano comandate dal generale polacco Wojciech Chrzanowski (1793-1861). Questi li aveva dislocati lungo tutto il confine del Regno, dal Lago Maggiore fino al Po. Il Re di Sardegna sperava ancora che, all'entrata del suo esercito in Lombardia, la popolazione sarebbe insorta, aprendo cos\u00ec un secondo fronte alle spalle del nemico. Tutti a Torino erano convinti che gli austriaci si sarebbero ritirati, se non sul Mincio (come un anno prima) almeno sul fiume Adda.\nMa i piani di Radetzky non erano difensivi, ma offensivi. La maggior parte delle truppe imperiali infatti erano concentrate sul basso Ticino e pronte ad attraversare il confine. Di qui i vari corpi d'armata il 20 marzo, allo spirare dell'armistizio, attraversarono il fiume incontrando poca resistenza e invasero la Lomellina, risalendo verso nord. La Divisione Lombarda del generale Ramorino, che doveva presidiare la zona, era in tutt'altro settore e non fu di alcun aiuto.\nRisalendo verso nord lungo il Ticino la Brigata Strassoldo del Primo Corpo d'armata trov\u00f2 una forte resistenza a Borgo San Siro (21 marzo), ma riusc\u00ec a superare il nemico e a spingersi oltre Gambol\u00f2, dove si scontr\u00f2 con forze nemiche superiori.\nL'altra Divisione del Corpo, al comando del generale Wohlgemuth, ordin\u00f2 alla Brigata G\u00f6rger, di cui facevano parte i tre battaglioni del Regg. n. 44 Arciduca Alberto (Milano), di passare il fiume e portare soccorso ai commilitoni. I sabaudi concentrarono allora le truppe disponibili attorno a Mortara, pochi chilometri a nord-ovest. 7\nLa sera di quel 21 marzo stava per calare e il nemico non ritenne che gli imperiali passassero all'attacco. Ma sull'onda del successo di poche ore prima la Divisione Arciduca Alberto del II Corpo d'armata attacc\u00f2 battaglia contro le posizioni piemontesi di Mortara. Le due Brigate Stadio e Kolowrat riuscirono nell'intento, cacciando indietro, dopo un convulso combattimento notturno, gli avversari che ripiegarono in direzione di Novara.\nI due battaglioni del 45\u00ba facevano parte della Brigata Maurer, annessa al III Corpo d'armata. Il 15 marzo erano partiti da Brescia per giungere il 20 a Pavia, pronti ad attraversare il Ticino, cosa che fecero in quella giornata.\nLa Battaglia di Novara (23 marzo 1849).\nL'armata imperiale, dopo la vittoriosa giornata di Mortara, proseguiva verso nord in direzione di Novara. Tuttavia, ad un certo punto, il feldmaresciallo Radetzky, sulla base di alcuni informazioni (rivelatesi poi errate) decise di spostare la direzione di marcia verso Vercelli. Questo rallent\u00f2 la marcia permettendo ai 55.000 soldati piemontesi di schierarsi attorno a Novara.\nIl II Corpo d'armata del barone D'Aspre, con alla testa la Divisione arciduca Alberto, trovandosi all'ala destra dello schieramento austriaco andava tuttavia verso Novara, ignaro che l\u00e0 avrebbe trovato la massa delle truppe nemiche.\nI reiterati attacchi e contrattacchi degli imperiali contro le posizioni ben munite dei sardi, specialmente alla Bicocca, alla fine fecero comprendere agli austriaci che non si trattava di una forza secondaria quella contro cui si ostinavano a combattere con scarso successo, ma dell'intero esercito sabaudo.\nIl II Corpo era in grande difficolt\u00e0. I soldati erano stremati per aver combattuto per ore senza aver guadagnato un metro di terreno. Fu in quel punto che comparvero le insegne del III Corpo d'Armata Appel.\n\u00abQui intorno alle quattro del pomeriggio fu ordinato al III Corpo d'armata di sostenere il II Corpo d'Armata ormai sfinito. Mentre il 3\u00ba Battaglione fucilieri Stiriano, il 3\u00ba Battaglione del Reggimento [Sigismondo], il 1\u00ba Battaglione di fanteria arciduca Leopoldo e il Battaglione della milizia territoriale Welden, che includeva una batteria, furono impiegati sotto il maggiore generale Von Alemann a sostegno dell'ala sinistra, il nostro 1\u00ba Battaglione, il 3\u00ba Battaglione Cacciatori e un altro battaglione di fanteria Leopoldo, fu messo in azione sotto il maggiore generale Von Maurer per rafforzare l'ala destra\u00bb, in Alfons Dragoni Rabenhorst\", Geschichte\" ..., p. 301.\n\u00abIl Generale Alemann portava all'Arciduca quattro battaglioni: il 3\u00b0 dei Cacciatori Stiriani, e altri tre, uno del Sigismondo, uno del Leopoldo e uno del Welden, con una batteria di sei cannoni da 12, mentre il maggiore generale Maurer rinforzava il fianco destro col III Battaglione Cacciatori, e un Battaglione del Leopoldo e uno del Sigismondo\u00bb.\nIl 1\u00ba Battaglione, comandato dal capitano Federico Ferrari da Grado, nella foga dell'assalto, assieme agli altri reparti della Brigata Maurer, riusciva a ricacciare il nemico dalla sue postazioni, catturando 5 cannoni piemontesi. Anche la Compagnia del capitano W\u00f6lfel \u00absi distinse per coraggio e determinazione\u00bb. Il Reggimento in quella giornata ebbe 1 caduto, 17 feriti e 6 dispersi.\nDalla Battaglia di Novara (23 marzo 1849) alla caduta di Venezia (22 agosto 1849).\nIl 28 marzo il Reggimento si mise in marcia verso Milano, dove giunse alle 9 di sera di quel medesimo giorno. Il giorno seguente alle 8 del mattino era gi\u00e0 schierato presso la Porta orientale, dove, prima di iniziare il cammino verso Brescia, si ebbe la cerimonia di consegna delle medaglie al valore.\nIl maggiore Federico Ferrari da Grado e il capitano duca Wilhelm von W\u00fcrttemberg ricevettero l'Ordine di Leopoldo. La medaglia d'oro al valore fu consegnata al sergente Ernst M\u00fcck e al caporale Giuseppe Cameran, quella d'argento di prima classe ai sergenti Giesswein e Buresch, ai caporali Zaparoli, Revay e Bianchi, al Tamburo Visentini, ai soldati semplici Saccon, Nibale, Rossi, Veronesi e Rossetto. Quella invece d'argento di seconda classe ai sergenti Pokorny, Fill, Hodina, Zini, ai caporali Boldrini, Caccianiga, Javanovich, Mantovani, Horvath e Massagrande, ai Sottocaporali Sgarbi e Maufrimati, e infine ai soldati semplici Giacomuzzi, Sacchetto, Grottolo, Panigali, Marchiori, Piccoli, Raimondi, Steffanini, Dal Loco, Favalli, Castellini, Carminati, Ferrari, Pasetto, Zangrande, Gasperini, Atrapelli e Vicenzi.\nQuando il 2 aprile il 45\u00ba giunse a Brescia, la sollevazione della citt\u00e0 era gi\u00e0 terminata, non senza conseguenze per il reggimento. Era aggregato alla Brigata del generale Joseph Heinrich Von Singer (1797 - 1871).\nPrima della breve campagna appena conclusa, il 45\u00ba si trovava di guarnigione in quella citt\u00e0, dove aveva lasciato i suoi ammalati, che non erano in grado di combattere. Questi furono vittime della rivoluzione.\nQuello che la storiografia ufficiale ha battezzato come le Dieci giornate di Brescia, negli annali del Reggimento, invece, prende il nome di Massacro di Brescia: \u00abCon il massacro di Brescia alla fine di marzo il numero dei dispersi ammont\u00f2 a 31 uomini\u00bb.\n\u00abL'anarchia domin\u00f2 in tutta la sua natura selvaggia. Singoli soldati ed ufficiali ammalati dell'ospedale ed altri che non furono a tempo di raggiungere il castello e mettersi al sicuro dentro alle sue mura, furono aggressi [aggrediti], maltrattati e barbaramente uccisi. Allorch\u00e9 riprendemmo Brescia, trovammo nelle prigioni della Prefettura i cadaveri de' nostri soldati mutilati e laceri non altrimenti che se fossero stati nelle mani dei cannibali\u00bb. \u00abOgni ufficiale o soldato ammalato che si trovava nella citt\u00e0 o all'ospedale fu massacrato senza piet\u00e0, i trasporti militari e postali saccheggiati\u00bb\nUn piccolo distaccamento del Reggimento arciduca Alberto n. 44 (Milano) di passaggio, che trasportava i bagagli del reparto, venne assalito con morti e prigionieri. La situazione degener\u00f2. I rivoltosi combattevano con ostinata determinazione e altrettanto ostinatamente facevano gli imperiali.\nTra le truppe coinvolte negli scontri, si segnal\u00f2 anche un battaglione del Reggimento lombardo-veneto Ceccopieri n. 23 (Lodi, Cremona). \u00abIl 28 marzo una compagnia del Ceccopieri fu inviata contro la citt\u00e0 con l'intento di attirare con una finta ritirata gli insorti in un luogo aperto. Lo stratagemma riusc\u00ec. Uscirono circa 500 uomini, che furono presi in mezzo dal battaglione croato. I rivoltosi ebbero 18 morti e 20 prigionieri, mentre la cavalleria leggera li inseguiva fino alle porte di Brescia\u00bb. Una compagnia del medesimo Reggimento si distinse inoltre, sotto il comando del colonnello Favancourt, alla conquista della Porta Torlonga. Parecchi alti ufficiali perirono nei combattimenti, tra cui il generale Nugent. \u00abSaputosi che gli insorgenti continuavano a trattare i nostri feriti con la pi\u00f9 raffinata crudelt\u00e0, Haynau diede ordine alle truppe che pi\u00f9 non accordassero quartiere, ma uccidessero chiunque cadeva in loro potere colle armi alla mano, ed incendiassero tutte le case dalle quali fosse fatto fuoco su di loro\u00bb\nAl 26 maggio rimonta l'ordine di trasferire entrambi i battaglioni da Brescia a Verona, loro nuova destinazione. Il 24 giugno il colonnello Joseph Heyntzel, comandante del 45\u00ba, era promosso generale.\nAlla fine di luglio sia il 1\u00ba sia il 3\u00ba Battaglione giunsero a Padova per ferrovia e di l\u00ec a piedi marciarono verso Mestre per partecipare all'assedio di Venezia, che si ostinava, forte della sua posizione, nella sua resistenza. Il reggimento venne aggregato alla Brigata comandata dal maggiore generale barone Floriano Macchio (1802 - 1895), facente parte della Divisione barone Karl Pergler von Perglas (1793 - 1868) e partecip\u00f2 ai combattimenti per la presa del Forte di Marghera, subendo quali perdite un morto e 3 feriti, mentre 80 furono i deceduti colpiti dal colera.\nIl 19 luglio, intanto, il tenente colonnello Ludwig Schneider barone Von Arno (1810-1897) venne nominato nuovo comandante del Reggimento n. 45.\n\u00abPer le sue prestazioni durante le campagne militari del 1848 e 1849 il medico del Reggimento Brizio Armandola ricevette da Sua Maest\u00e0 l'Imperatore Francesco Giuseppe I la Medaglia d'oro al servizio civile\u00bb Era originario di Pavia.\nDopo la resa di Venezia il reggimento torn\u00f2 di guarnigione a Brescia fino al 28 settembre, aggregato alla Brigata del generale Joseph Heinrich Singer (1797 - 1871) della Divisione Friedrich Hannibal principe Thurn und Taxis (1799 - 1857).\nSuccessivamente il 1\u00ba Battaglione con lo stato maggiore and\u00f2 di stanza a Venezia, mentre il 3\u00ba Battaglione fu destinato a Treviso. Completate le compagnie forti di 180 uomini, i due battaglioni il 7 novembre 1849 iniziarono il trasferimento verso la Dalmazia, sui piroscafi \"Custoza\" e \"Curtatone\". Il 3\u00ba Battaglione arriv\u00f2 per primo a Cattaro, mentre il 1\u00ba aveva come destinazione, assieme allo Stato Maggiore, la fortezza di Zara.\nCos\u00ec mentre il Battaglione Granatieri rimase nel Lombardo - Veneto, tutti e tre i battaglioni ora erano di guarnigione in Dalmazia e precisamente il 1\u00ba e il 3\u00ba a Zara, il 2\u00ba con una compagnia a Ragusa e il resto a Cattaro.\nDal 1850 al 1859.\nCon rescritto imperiale del 27 ottobre 1850 il Reggimento dovette costituire un quarto battaglione.\nI tre battaglioni 1\u00ba, 2\u00ba e 3\u00ba rimasero in Dalmazia, aggregati alla Brigata del generale Lazarus Barone von Mamula (1795 - 1878).\nIn occasione di una marcia verso la localit\u00e0 di Castelnuovo di Cattaro, per la difficolt\u00e0 degli spostamenti, i bagagli dovettero essere trasportati per mare. Il 26 dicembre la nave salp\u00f2, ma fu investita da una violenta tempesta. Se non fosse stata soccorsa dal piroscafo da guerra 'Custoza' il bagaglio e la scorta, composta da un sergente e 4 soldati, sarebbero periti.\nLe compagnie del Reggimento in Dalmazia furono dislocate in varie guarnigioni: Zara, Sebenico, Spalato, Metkovi\u0107, Imoschi, Segna e Tenin. Il 4\u00ba battaglione neo-costituito, invece, rimase a Verona.\nIn quest'anno venne introdotto un moschetto 'camerato' a canna rigata, per tiri di precisione. Ogni compagnia disponeva di 16 fucilieri armati con detti moschetti. A questa innovazione tattica \u00e8 legata anche l'introduzione di premi di tiro.\nIl tenente colonnello Adam Kortz, che si era tanto distinto nella campagna del 1848-1849, venne messo a riposo col grado di Colonnello con Regio Decreto del 18 novembre.\nAd aprile lo stato maggiore del 1\u00ba battaglione venne trasferito a Zagabria. Lo stato maggiore invece del 2\u00ba Battaglione e 4 compagnie a Fiume e un reparto a Segna. Successivamente da Fiume lo stato maggiore e le 4 compagnie del 2\u00ba battaglione anch'esse passarono a Zagabria. Il reparto che si trovava a Segna and\u00f2 a Fiume, per poi ricongiungersi con le truppe del 45\u00ba gi\u00e0 presenti a Zagabria. Due compagnie, la 5\u00aa e la 6\u00aa andarono invece a Varazdin, a nord di Agram. Anche il 3\u00ba battaglione lasci\u00f2 la Dalmazia per raggiungere la Croazia e precisamente: lo stato maggiore e 4 compagnie and\u00f2 a Spalato, la 17\u00aa compagnia a Segna e la 18a a Tenin.\nIl governatore militare della Dalmazia, generale Joseph Derschatta von Standhalt (1792 - 1876) elogi\u00f2 pubblicamente il Reggimento in partenza:\n\u00abIn occasione della partenza per la Croazia del 1\u00ba e del 2\u00ba battaglione di fanteria arciduca Sigismondo, sento il piacere di elogiare ufficialmente l'ottimo spirito, la moralit\u00e0 e la disciplina che questo bravo reggimento ha dimostrato durante il servizio prestato in Dalmazia. Mentre gli altri reparti del reggimento hanno avuto la fortuna di distinguersi per il coraggio sul campo dell\u2019onore e di prendere parte alle vittorie dell\u2019armata imperiale, il 2\u00ba battaglione in quel periodo non ha dato minor prova di fedelt\u00e0 e destrezza in questo paese e ha prestato servizio eccellente nel mantenimento della pace e dell\u2019ordine in situazioni difficili. Ringrazio, in nome del Comando supremo, i signori colonnelli, i signori ufficiali di stato maggiore e gli alti ufficiali, nonch\u00e9 l\u2019intera unit\u00e0, per lo zelo dimostrato nell\u2019esercizio dei loro doveri e nutro piena fiducia che i reparti del reggimento, ora in partenza, corrisponderanno in egual misura nella loro nuova destinazione alla fama del reggimento e conseguiranno nello stesso grado la soddisfazione degli alti comandi e la medesima distinzione, che ora li accompagna al momento della partenza da qui. Derschata m.p. GM\u00bb\nIl 4\u00ba battaglione, tuttora in territorio veronese, fu trasferito alla fortezza di Peschiera, mentre una mezza compagnia and\u00f2 a Riva.\nCon Imperial-Regio Decreto del 17 ottobre il colonnello Ludwig Schneider Barone Von Arno, comandante del Reggimento, fu promosso generale e collocato a riposo. Il tenente colonnello Franz Latterer cavaliere Von Lintenburg (1802 - 1863), proveniente dal Reggimento n. 47, con nomina dello stesso 17 ottobre, divenne il nuovo Comandante del 45\u00ba.\nCon risoluzione del 31 luglio lo statuto della Difesa Territoriale (\"Landwehr\") venne modificato. Dopo aver svolto il periodo di leva ordinario di 8 anni, il soldato congedato diveniva riservista per altri due anni. Cos\u00ec il battaglione di deposito, con sede a Verona, centro di reclutamento del reggimento, con le sue 4 compagnie, raccoglieva i riservisti, i quali nel periodo da aprile a settembre di ciascun anno venivano richiamati alle armi per le esercitazioni presso le compagnie di deposito per almeno 30 giorni. Vennero formati dei battaglioni di addestratori e il periodo di addestramento fu fissato in 6 settimane.\nVenne modificato il regolamento dei battaglioni granatieri. Essi persero la loro autonomia rispetto ai reggimenti da cui provenivano, ma vi vennero incorporati. Ora per ogni battaglione di fanteria era prevista una compagnia granatieri, che furono rimpiazzati da altrettante compagnie di fucilieri. Negli schieramenti il battaglione granatieri del reggimento manteneva la sua autonomia con le sue quattro compagnie. Venne cambiata anche la loro divisa. Fu abbandonato il berrettone (colbacco) di pelo d'orso e anche i granatieri misero lo \"tschako\" della fanteria. Per distinguersi dai fanti, tuttavia, ebbero sulla giberna e sulla cintura quale segno distintivo una granata d'ottone e la sciabola della fanteria.\nIl 2 aprile le unit\u00e0 di guarnigione a Zagabria furono passate in rassegna dal colonnello titolare del Reggimento, Arciduca Sigismondo d'Austria, ricevendone gli elogi. Il 6 dello stesso mese avvenne la medesima cosa anche per il 4\u00ba battaglione, arrivato da Peschiera a Fiume. Dopo un banchetto in onore degli ufficiali che si erano distinti, l'arciduca Sigismondo offerse ai soldati due giorni di paga. La banda del reggimento, invece, ebbe un donativo di 80 fiorini.\nIl 2 agosto a Verona si tenne la consegna e la benedizione della bandiera presso il 5\u00ba battaglione di deposito, costituito l'anno prima. Il vessillo venne confezionato dalla madre del colonnello titolare, l'arciduchessa Elisabetta, principessa di Savoia, sorella di Carlo Alberto (1800-1856). La bandiera di velluto rosso scarlatto, colore del reggimento, era riccamente decorata in oro, con l'iscrizione: \"Elisabetta, Arciduchessa d\u2019Austria, Principessa di Savoia \u2013 1853\" \u2013 e con il motto: \u201c\"Fedelt\u00e0 e valore vi unisca al sacro pegno\"\u201c.\nL'arciduca Sigismondo d'Austria accompagn\u00f2 il dono con una lettera indirizzata al Comandante del Reggimento: \u00abLe invio la bandiera destinata da mia Madre, Signora illustrissima, al battaglione di deposito. Mi fa molto piacere poter esprimere in questa occasione la mia totale soddisfazione per l'ottimo aspetto e l'ordine esemplare dei tre battaglioni del mio reggimento da me recentemente visitati\u00bb\nLa cerimonia della consegna avvenne alla presenza della madrina della bandiera, contessa Wallmoden-Gimborn. La Congregazione municipale di Verona in quell'occasione don\u00f2 al Reggimento 500 lire austriache.\nContinuarono intanto i trasferimenti. Verso la fine dell\u2019anno lo stato maggiore del reggimento e il 1\u00ba battaglione furono trasferiti da Zagabria a Fiume, il 2\u00ba battaglione da Zagabria a Karlovac e il 3\u00ba battaglione dalla Dalmazia pure a Karlovac.\nAl posto delle bestie da soma ora, per il trasporto dei bagagli, vennero introdotti degli appositi carri. Per assicurare il sostentamento dei sottufficiali, che avevano prestato un lungo e onorato servizio, fu disposto con Regio Decreto che tutti i posti di servizio e manovalanza presso uffici ed istituzioni statali, dovevano essere riservati a questi soldati.\nCon l\u2019inizio dell\u2019anno ebbero luogo nel reggimento i seguenti dislocamenti: 3 compagnie del 4\u00ba battaglione furono trasferite a Buccari, una a Porto Re e 2 compagnie a Segna. Il 3\u00ba battaglione con lo stato maggiore del battaglione e la 7\u00aa compagnia furono inviati a Jastrebarsko, l\u20198\u00aa a Cvetkovi\u0107 e la 9\u00aa divisione a Dragani\u0107, localit\u00e0 situate sulla strada da Karlovac a Zagabria.\nLa crisi dei Dardanelli port\u00f2 alla Guerra di Crimea (1853 - 1856). L'Impero d'Austria rimase neutrale, ma decise di concentrare le truppe sul confine orientale.\nIl 15 febbraio i primi tre battaglioni del reggimento ricevettero l'ordine di mettersi sul piede di guerra per marciare verso la Transilvania. Furono aggregati alla Brigata del generale Anton Schwarzl, appartenente alla Divisione del generale Floriano Barone Macchio (1802 - 1895).\nIl 7, il 9 e il 17 luglio i reparti si misero in moto. Il 1\u00ba battaglione e lo stato maggiore, da Sisak, per battello, giunsero a Zemun proseguendo fino a Or\u0219ova. Il 2\u00ba e 3\u00ba battaglione, invece, dovette muoversi a piedi in quanto la Sava non era navigabile in quel momento. Da Or\u0219ova la marcia prosegu\u00ec fino a Sibiu.\nIl 20 agosto, mentre il 3\u00ba battaglione rimaneva indietro a Sibiu, il 1\u00ba e il 2\u00ba battaglione marciarono su Boi\u021ba e sul passo di Turnu Ro\u0219u verso C\u00e2ineni nel territorio valacco. Da l\u00ec si prosegu\u00ec la marcia su Pite\u0219ti, in associazione con il 3\u00ba battaglione, che avanzava da Sibiu, e che arriv\u00f2 il 4 settembre. Il 5 settembre il reggimento si accamp\u00f2 presso Pod-Prevalus, nei pressi di Bucarest.\nIl giorno successivo, il 6 settembre, ebbe luogo l'ingresso solenne nella capitale, per partecipare a una rivista, insieme a un corpo turco-valacco di 20.000 uomini, comandato dal generalissimo turco, il famoso Omar Pasci\u00e0. Dopo questa parata il reggimento fu alloggiato in un quartiere della citt\u00e0, negli alloggi preparati dal capitano Paul von Zimmermann.\nIl 4\u00ba battaglione intanto da Buccari, Porto Re e Segna venne trasferito a Fiume.\nVenne ricostituito con ordine del 5 settembre il battaglione Granatieri del reggimento al cui comando fu posto il maggiore Giuseppe conte Gaspari.\nIl 17 settembre l'intera guarnigione sfil\u00f2 in parata in alta uniforme, che si concluse con una Santa Messa solenne alla presenza del comandante in capo, feldmaresciallo Johann Baptist Alexius conte Coronini-Cronberg (1794 -1880).\nIn seguito al Regio Decreto del 12 giugno fu disposto lo scioglimento del battaglione di deposito e, contemporaneamente, il 4\u00ba battaglione, con un organico di 40 soldati semplici per compagnia, fu trasferito da Fiume a Verona.\nIl 14 luglio tutto il reggimento fu trasferito per le esercitazioni nei pressi di Ploie\u0219ti, a nord di Bucarest. La mancanza di acqua potabile e, nello stesso tempo, il diffondersi di un'epidemia di colera, per cui si ebbero 82 deceduti nella sola giornata del 13 agosto, fece s\u00ec che si dovesse cambiare acquartieramento.\nIl giorno seguente ebbero luogo le grandi manovre, in occasione delle quali al reggimento fu espresso da parte del comandante in capo la piena soddisfazione per il comportamento tenuto dalle unit\u00e0 del 45\u00ba.\nIl 18 agosto fu festeggiato il compleanno di Sua Maest\u00e0 con una parata sul campo, in occasione della quale il generale Von Schwarzl accett\u00f2 gli auguri del corpo degli ufficiali per la salute di Sua Maest\u00e0. A mezzogiorno ci fu un grande banchetto festivo nel bosco.\nIl 3 settembre il reggimento ricevette l\u2019ordine di trasferimento. Lo stato maggiore del reggimento, il battaglione dei Granatieri e il 1\u00ba battaglione furono trasferiti a Craiova, il 2\u00b0 a Caracal e il 3\u00b0 a Slatina.\nNel mese di dicembre il 2\u00ba battaglione fu dislocato da Caracal a Craiova e la 9\u00aa divisione da Slatina a Caracal.\nAlla fine dell'anno il reggimento ricevette in dono dall'arciduchessa Maria Carolina, consorte dell'arciduca Ranieri, fratello del titolare del reggimento, una fascia per la bandiera del 4\u00ba battaglione, decorata con la data 1855, il nome della donatrice Maria Carolina Arciduchessa d\u2019Austria, e col motto: \"Vi guidi alla vittoria\".\nEntr\u00f2 in dotazione il nuovo tipo di fucile modello Lorenz per la fanteria e i cacciatori (\"j\u00e4ger\").\nLa conclusione della guerra di Crimea, spinse la monarchia a procedere non solo a un disarmo generale, ma anche ad evacuare la Valacchia.\nCon disposizione del 6 maggio, il reggimento dalle guarnigioni di Craiova, Slatina e Caracal, con lo scioglimento del battaglione di granatieri e il rientro delle 4 compagnie di granatieri nei rispettivi battaglioni, venne ritrasferito in Croazia.\nFino a Or\u0219ova il rientro si fece a piedi. Da l\u00ec fino a Sisak, per la Sava, si prosegu\u00ec a mezzo di piroscafi. Da Sisak, marciando ancora a piedi, lo stato maggiore del reggimento con il 1\u00ba battaglione raggiunsero Fiume, il 2\u00ba Karlovac, il 3\u00ba invece prosegu\u00ec per Buccari, dove entr\u00f2 nella seconda met\u00e0 del mese di giugno. Da Buccari, furono distaccate la 15\u00aa compagnia a Carlopago, la 16\u00aa e la 17\u00aa a Segna e la 18\u00aa nella fortezza di confine Cetingrad, ad est di Slunj.\nNel mese di ottobre furono trasferiti da Fiume a Zagabria lo stato maggiore del reggimento, il 2\u00ba battaglione da Karlovac e il 3\u00ba battaglione da Buccari, mentre il 1\u00ba battaglione da Fiume a Karlovac.\nCol nuovo regolamento del febbraio, inerente all'organizzazione dell\u2019esercito, ogni reggimento di fanteria aveva in tempo di pace, con lo stato maggiore e 4 battaglioni, un organico di 2.856 uomini. In guerra, invece, l'organico del reggimento, col battaglione di deposito di 4 compagnie, saliva con lo stato maggiore a 32 compagnie di 6886 uomini.\nIn ogni compagnia furono sistemati 4 capi convoglio, che ricevettero il distintivo che fu gi\u00e0 specifico dei sergenti, mentre questi ebbero un passamano giallo sul colletto.\nIl 18 giugno, nelle singole stazioni del reggimento, come in tutte le guarnigioni, si festeggi\u00f2 il centenario dell\u2019Ordine Militare di Maria Teresa.\nIl 5 gennaio mor\u00ec a Milano all\u2019et\u00e0 di 92 anni il feldmaresciallo Josef Radetzky conte von Radetz.\nL'anno si distinse per una festa davvero solenne.\n\u00abIl colonnello e comandante del reggimento cavaliere Franz Latterer von Lintenburg aveva chiesto l\u2019autorizzazione reale per erigere un monumento ai caduti del reggimento presso Santa Lucia. Il 4 agosto 1857 l'autorizzazione fu concessa per inaugurare il monumento con una cerimonia solenne. Il monumento fu costruito a Verona a spese del reggimento e venne eretto nel cimitero di Santa Lucia, l\u00e0 dove riposano i commilitoni del reggimento caduti in battaglia per l\u2019imperatore e la patria il 6 maggio 1848.\nIl 6 maggio 1858, in occasione del decimo anniversario della battaglia di Santa Lucia, al cospetto del Generale di divisione conte Ferenc Gyulay von Maros-N\u00e9methy e N\u00e1daska, di tutti i generali e del corpo ufficiali della guarnigione di Verona, nonch\u00e9 alla presenza del vescovo di Verona, dopo la celebrazione di una messa al campo, fu inaugurato il monumento da parte del Cappellano del Reggimento, don Antonio Mazzani, venuto a sua volta da Verona per la solennit\u00e0. Lo stesso tenne alle truppe schierate, al 4\u00ba battaglione e alle delegazioni delle truppe delle guarnigioni di Verona e Peschiera un discorso in italiano consono alla solennit\u00e0. Segu\u00ec una sfilata. Al pomeriggio ci fu un banchetto del corpo degli ufficiali del 4\u00ba battaglione, al quale furono invitati tutte le alte autorit\u00e0 militari e civili.\nLa festa del reggimento si tenne in modo solenne anche presso le unit\u00e0 dislocate in Croazia e ai reparti venne spiegato il significato della celebrazione dei caduti.\nIl monumento costruito a spese del reggimento, quale memoriale di guerra al cimitero di Santa Lucia, \u00e8 costituito da una piramide in marmo collocata su un piedistallo, ornata alla cuspide con un mezzo busto di un volitivo cavaliere munito di visiera chiusa, mentre sul petto del cavaliere risalta l\u2019aquila imperiale austriaca. I quattro lati del monumento mostrano le seguenti iscrizioni. Sul primo lato: \"L\u2019imperial regio Reggimento Fanti Arciduca Sigismondo ai suoi commilitoni qui caduti nel combattimento di Santa Lucia il 6 maggio 1848 in segno di venerazione erigeva\". Sul secondo: \"Pace alle loro ceneri, onore alla loro gloriosa memoria\". Sul terzo: \"Colla morte dei valorosi suggellarono la loro fedelt\u00e0 al sovrano e alla patria\". E infine: \"Inaugurato con solennit\u00e0 Il giorno 6 maggio 1858\"\u00bb.\nIl 24 settembre il reggimento ricevette l'ordine di trasferimento per Vienna. Fu cos\u00ec che per la prima volta dai tempi della sua ricostituzione ebbe l'onore di essere destinato nella capitale alla guardia dei Palazzi Imperiali. Raggiunse P\u00f6rtschach a piedi, per poi proseguire in ferrovia fino a Vienna, dove giunse il 31 ottobre. Il reggimento fu acquartierato nelle caserme Alser e Salzgries ed entr\u00f2 a far parte della brigata del generale Wilhelm barone Ramming von Riedkirchen (1815 -1876).\nIl 3 novembre il reggimento ebbe la sorte di essere guidato in parata dal suo titolare, l'arciduca Sigismondo, alla presenza dell'imperatore Francesco Giuseppe, e di riceverne la visita. Il Sovrano elogi\u00f2 l'unit\u00e0 con le seguenti parole: \u00abIl reggimento ha un ottimo aspetto, ha una bellissima uniforme e mantiene un atteggiamento perfetto. Io sono davvero molto soddisfatto del reggimento e tanto pi\u00f9 considerando che viene da una dislocazione sfavorevole\u00bb.\nLa Campagna del 1859.\nLe parole indirizzate da Napoleone III il 1\u00ba gennaio 1859 durante il ricevimento di Capodanno del corpo diplomatico nelle Tuileries a von H\u00fcbner, ex ambasciatore austriaco a Parigi: \u00abMi dispiace che i nostri rapporti col Vostro governo non siano pi\u00f9 buoni come una volta, ma io La prego di dire all\u2019Imperatore, che i miei sentimenti personali nei suoi confronti non sono affatto modificati\u00bb, lasciavano presagire, anzi erano indizio certo dell'atteggiamento ostile della Francia di Napoleone III verso l'Impero d'Austria.\nCome conseguenza degli Accordi di Plombi\u00e8res del 21 luglio 1858, nel gennaio 1859 fu stipulata l'alleanza militare tra la Francia e il Regno di Sardegna. Punto nodale dell'alleanza consisteva nel baratto tra la Savoia e la citt\u00e0 di Nizza (da secoli appartenenti ai domini di Casa Savoia) che sarebbero andate alla Francia in cambio del Lombardo - Veneto in caso di vittoria dei due alleati contro l'Austria.\nA questo si aggiunga il discorso pronunciato nove giorni dopo da re Vittorio Emanuele II al parlamento sardo: \u00abNoi non possiamo restare insensibili al grido di dolore che da tante parti d'Italia si leva verso di noi!\u00bb, dove era evidente l'allusione alle popolazioni vessate dai 'barbari' tedeschi, specie della Lombardia e delle Venezie. Insomma la guerra batteva nuovamente alle porte del Regno.\nL\u2019Austria decise, cos\u00ec, di rafforzare in via precauzionale le unit\u00e0 in Lombardia e invi\u00f2 per ferrovia il 3\u00ba corpo d\u2019armata.\nIl 28 febbraio il reggimento ricevette l\u2019ordine di mettersi in stato di guerra, di formare il battaglione Granatieri, e di integrare la 1\u00aa, la 7\u00aa, la 13\u00aa e la 19\u00aa compagnia di fucilieri e un battaglione di deposito.\nNel frattempo il reggimento fu spostato da Vienna a Klosterneuburg e Concurrenz e fece arrivare il 4\u00ba battaglione da Verona.\nCon Regio Decreto del 20 marzo il capitano Giulio Bagnalasta (che si era distinto durante la guerra del 1848-1849) venne promosso maggiore e trasferito nel reggimento di fanteria di linea Arciduca Alberto n\u00b0 44 (Milano).\nIl 5 e il 6 aprile furono impartiti ordini di mobilitazione dell\u2019armata.\nL\u20198 aprile il reggimento con tutti i battaglioni ebbe l\u2019alto onore di ricevere la visita dell'imperatore Francesco Giuseppe sulla piazza d'armi di Vienna, lo Schmelz. Dopo la sfilata, il sovrano rivolse agli ufficiali del reggimento queste parole lusinghiere: \u00abIo sono molto contento del reggimento, davvero molto contento. Ci\u00f2 corrisponde alle mie attese e alle mie aspettative. Ditelo al reparto, ditegli inoltre che io, in considerazione delle sue gloriose tradizioni, nutro piena fiducia nel reggimento. Per mostrare quindi la mia fiducia in modo degno, lo comando presso l\u2019armata in Italia. Dite questo al vostro lodevole reggimento\u00bb.\nLe espressioni cos\u00ec elogiative e bene auguranti del Sovrano e Comandante supremo dell'esercito imperiale, quando vennero comunicate al reggimento, suscit\u00f2 tra i soldati un solo desiderio, quello cio\u00e8 di essere all'altezza delle alte aspettative riposte da Francesco Giuseppe sugli uomini del reggimento n. 45 in vista degli imminenti combattimenti sul suolo italiano. Il reggimento fu una delle poche unit\u00e0 lombardo - veneta presente sul fronte durante la guerra del 1859.\nIl comandante del reggimento colonnello cavaliere Franz Latterer von Lintenburg venne promosso generale. Al suo posto, con decreto del 14 aprile 1859, il tenente colonnello cavaliere Gustav Depaix (Trieste 1809 - 1886) proveniente dal reggimento di fanteria n. 26, fu nominato colonnello e nuovo comandante del reggimento. Depaix aveva gi\u00e0 preso parte ai fatti del 1848 - 1849 ed ebbe modo di distinguersi durante la Battaglia di Magenta del 4 giugno 1859.\nMentre il 4\u00ba Battaglione rimase in territorio tedesco, venendo trasferito alla fortezza di Ulma, il resto del reggimento il 26 aprile intraprese per ferrovia il cammino da Vienna fino Trieste, dove entr\u00f2 il 27. Poi per nave giunse a Venezia e raggiunse Milano il 30 aprile, dove fu alloggiato nella caserma San Francesco.\nAllo scoppio delle ostilit\u00e0 (29 aprile) tra Regno di Sardegna, alleato con la Francia, e l'Impero d'Austria in territorio lombardo erano presenti cinque corpi d'armata, ossia il 2\u00ba, il 3\u00ba, il 5\u00ba, il 7\u00ba e l\u20198\u00ba. Un sesto corpo d'armata, il 9\u00ba, ricevette l'ordine di passare nel Lombardo-Veneto solo il 24 aprile.\nIl 45\u00ba faceva parte del 2\u00ba Corpo d'armata sotto il comando del feldmaresciallo Georg Jela\u010di\u0107 conte de Bu\u017eim, nella divisione del feldmaresciallo Joseph Herdy (1801 - 1871), brigata del generale Leopold Kintzl (1802 -1890) con l'ordine di spostarsi in direzione sud da Milano a Pavia per raggiungere la sua posizione nello schieramento imperiale.\nIl 30 aprile inizi\u00f2 l\u2019attraversamento del Ticino, che segnava il confine di stato, da parte delle truppe imperiali. L'Austria aveva iniziato decisamente l'offensiva anche per scongiurare il congiungersi dell'esercito francese con quello del Piemonte.\nIl 1\u00ba maggio, intanto, giunsero a Milano da Verona i complementi. Fu quindi costituito il battaglione Granatieri. Alle 7 del mattino nella piazza San Francesco venne riunito tutto il reggimento con i suoi 4 battaglioni. Il Generale di brigata Kintzl tenne un discorso di bene augurio, dopo di che, carichi di tensione, i soldati iniziarono la marcia verso il fronte.\nAlle 9 di sera di quella medesima giornata il reggimento raggiunse Pavia, e pose il campo davanti alla citt\u00e0. Dal 1\u00ba maggio fino al 5 luglio incluso, i reparti bivaccarono ininterrottamente all'aperto.\nMontebello (20 maggio) e Palestro (30 maggio).\nIl 2 maggio il reggimento, inserito nelle truppe che avanzavano in territorio nemico, super\u00f2 il Ticino e marci\u00f2 verso Garlasco nella Lomellina. Il 3 si diresse a Mede, il 4 era a Ottobiano, il 7 a Nicorvo, l\u20198 super\u00f2 il fiume Sesia e si accamp\u00f2 a Vercelli.\nL'offensiva imperiale per\u00f2 fu mal condotta. A Genestrello, a sei chilometri da Voghera, il 20 maggio truppe del 5\u00ba Corpo d'armata del generale Stadion subirono l'attacco franco-piemontese. Gli imperiali si arroccarono nel vicino paese di Montebello. Ben presto lo scontro si fece sempre pi\u00f9 intenso con assalti e contrassalti alla baionetta e combattimenti casa per casa e presso il cimitero. Alla fine della giornata, tuttavia, la colonna austriaca, mal supportata dal resto dell'esercito, pur essendo in superiorit\u00e0 numerica, dovette sgomberare Genestrello, Montebello e Casteggio. Gli imperiali avevano perso l'iniziativa.\nCon la sospensione dell\u2019offensiva nella Lomellina, il reggimento, passando da Robbio e Albonese, torn\u00f2 verso ovest a Cilavegna, dove entr\u00f2 il 13 maggio e vi rimase fino al 17. Il 18 marci\u00f2 verso San Giorgio, e vi rimase fino al 21. Nella notte tra il 22 e il 23 marci\u00f2 per Zeme, torn\u00f2 indietro nella stessa notte a San Giorgio e vi rimase fino al 30 maggio, quando si mise in marcia per Mortara.\nIl 31 maggio, avanzato di nuovo verso Robbio, il reggimento rimase come riserva delle truppe del 7\u00ba Corpo d\u2019armata che quel giorno combattevano a Palestro.\nLa strategia franco-piemontese, infatti, prevedeva una manovra di aggiramento dell'ala destra imperiale verso Nord, oltre Vercelli. Per camuffare questa intenzione, fu affidato ai piemontesi il compito di attaccare con 4 divisioni il centro dello schieramento imperiale nella linea Casalino - Confienza - Vinzaglio - Palestro.\nIl Comandante in capo austriaco, il feldmaresciallo Ferenc J\u00f3zsef Gyulay von Maros-Nemeth und Nadaska (1798 - 1868) insospettito da questi movimenti del nemico (riteneva infatti che il vero e proprio attacco sarebbe partito pi\u00f9 a sud, nell'Oltrep\u00f2) il 30 maggio ordin\u00f2 a due divisioni di attaccare il nemico sul fiume Sesia.\nI fatti pi\u00f9 cruenti si ebbero a Palestro, dove scarse unit\u00e0 imperiali tenevano il paese poco lontano dal corso d'acqua. Qui le truppe piemontesi, guidate dal generale Cialdini, riuscirono, dopo aspri combattimenti, ad occupare Palestro e a creare una testa di ponte in sinistra - Sesia. Ben presto il nemico fece affluire ulteriori truppe, tra cui anche un reggimento di Zuavi, temendo la controffensiva austriaca per riconquistare il paese. L'attacco imperiale avvenne con 4 brigate. Ma l'attacco si risolse con un nulla di fatto e gli imperiali non riuscirono nell'intento di ricacciare il nemico oltre il fiume. Le perdite furono notevoli per tutti i contendenti. Gli imperiali ebbero pi\u00f9 di 1.100 tra morti e feriti e 400 soldati caddero prigionieri.\nLa Battaglia di Magenta (4 giugno 1859).\nL\u2019esito sfavorevole della battaglia di Palestro indusse il Comandante dell\u2019armata imperiale, feldmaresciallo Gyulai, a ritirare le truppe dietro il Ticino, ordinando di far saltare i ponti sia del Ticino che del canale Naviglio Grande. Ma questa operazione fu fatta parzialmente e di fatto sui ponti mezzo diroccati, ma non del tutto distrutti, le unit\u00e0 nemiche, anche se a volte con difficolt\u00e0, riuscirono poi a passare. Le posizioni in destra Ticino furono tutte abbandonate al nemico, che in previsione di un attacco diretto su Magenta, lungo la strada che conduce a Milano, inizi\u00f2 ben presto ad occuparle.\nLa divisione del generale di Corpo d\u2019armata Joseph Herdy (1801 - 1871) costituita dalle Brigate del generale Karl Anton Joseph Freiherr von Baltin (1804 -1873) e generale Leopold Kintzl (1802 -1890) aggregate al 2\u00ba corpo d\u2019armata, fu pertanto ritirata prima a Sant'Angelo e in un secondo momento, passando per Mortara e Vigevano, a Soria, sulla riva sinistra del Ticino.\nVenne infine a schierarsi tra Ponte di Magenta e Robecco. Qui era posizionata la Brigata Kintzl col \"Reggimento fanti n. 45, Arciduca Sigismondo, italiano, di cui Verona \u00e8 il circondario di coscrizione, e venne spedito a sua richiesta sul teatro della guerra e giunse a Trieste ai 23 aprile\", in W. R\u00fcstow, \"Guerra d'Italia del 1859\" ..., p. 246.\nIntanto era giunto a Verona l'Imperatore Francesco Giuseppe, scontento dell'evolversi della situazione in Lombardia.\nLe truppe imperiali erano schierate sul lato orientale del Canale Naviglio Grande e occupavano da nord a sud i paesi di Bernate, Boffalora, Ponte Nuovo di Magenta, Ponte Vecchio di Magenta sino a Robecco sul Naviglio. Questa doveva essere la linea difensiva dell'armata imperiale.\nIl 3 giugno la divisione avanz\u00f2 in direzione nord verso Magenta e, quando alle 10:30 di mattina, ebbe raggiunto Robecco sul Naviglio, un paio di chilometri a sud di Magenta, il generale di corpo d\u2019armata principe Liechtenstein diede ordine di occuparla con due battaglioni assieme al Ponte Vecchio di Magenta.\nIl generale maggiore Kintzl fu, quindi, incaricato di occupare il Ponte Vecchio di Magenta sul Naviglio grande con il 1\u00ba e 2\u00ba battaglione del 45\u00ba, con due cannoni della batteria di brigata, una batteria di razzi assegnatagli e un plotone di cavalleria, mentre il 3\u00ba battaglione e il battaglione granatieri del reggimento rimasero a Robecco con i restanti 6 cannoni della batteria di brigata.\nContemporaneamente, alle Brigate generale Anton Szab\u00f3 (1803 - 1869) e Rudolf barone von Koudelka (1810 - 1871) aggregate al 2\u00ba corpo d\u2019armata e con 4 squadroni del reggimento degli Ulani n. 12 e la riserva del corpo di artiglieria, pervenne l\u2019ordine di allertarsi ad est di Magenta.\nIl Canale Naviglio Grande, cos\u00ec, con il suo corso veloce e gli alti argini rappresentava per le truppe imperiali la vera linea di difesa, rispetto al Ticino, che scorreva l\u00ec vicino ma che era facilmente guadabile in pi\u00f9 punti.\nI francesi (a Magenta combatterono solo truppe transalpine) erano riusciti a creare tra il 2 e 3 giugno una forte testa di ponte sul Naviglio a Turbigo poco a nord di Magenta. I tentativi austriaci di ricacciare il nemico si erano rivelati infruttuosi.\nCon questo schieramento pass\u00f2 la notte fra il 3 e il 4 giugno 1859.\nLe perdite dell'esercito imperiale al termine di quella sanguinosa giornata furono pari a 63 ufficiali e 1.302 soldati deceduti, 218 ufficiali e 4.130 soldati di truppa feriti. I prigionieri e dispersi furono in tutto circa 4.000.\nAlla storiografia risorgimentale suonava male che un reparto 'italiano' si trovasse dall'altra parte, quella dello 'straniero', proprio quando, anche se grazie quasi esclusivamente all'aiuto straniero della Francia di Napoleone III, la 'causa nazionale' era cos\u00ec vicina al suo compimento. Per questo si insinu\u00f2 l'idea che il 45\u00ba avesse combattuto male e con scarso impegno a Magenta, in quanto 'italiano'. Prova di questo sarebbe stato l'apparente elevato numero di prigionieri. Certo, non vi erano state diserzioni, ma il numero dei prigionieri (740) era quantomeno sospetto. Non si teneva conto, ovviamente, n\u00e9 del numero dei morti (45), n\u00e9 di quello, elevatissimo, dei feriti (286), essendo questi dati di segno completamente opposto rispetto all'opinione della scarsa combattivit\u00e0 del Reggimento Sigismondo, in quanto 'italiano'.\nL'autore della Storia Reggimentale, Alfons Dragoni Rabenhorst, pur scrivendo quarant'anni dopo i fatti di Magenta, nel 1897, d\u00e0 una spiegazione logica di quei numeri quando scrive: \u00abDeve essere qui sottolineato che il reggimento, combattendo a lungo da solo presso il Ponte Vecchio di Magenta, si oppose alla notevole superiorit\u00e0 del nemico (parti della brigata francese Wimpffen, Cler e Picard, da 6 a 7 battaglioni circa) e fece credere al nemico, in base alle sue indicazioni, di aver a che fare con forze di gran lunga superiori\u00bb\nAnche W. R\u00fcstow, nella sua \"Guerra d'Italia del 1859\", autore scevro da interessi nazionalisti di parte, se da un lato accenna all'opinione della scarsa combattivit\u00e0 del 45\u00ba a Magenta in quanto formato da 'italiani', dall'altro, descrivendo l'episodio saliente che vide come protagonista il reggimento, confuta agevolmente, con la sola descrizione dei fatti, la tesi della sua presunta arrendevolezza in quanto reparto 'italiano'. Quanto scritto da questi due autori infatti combacia perfettamente. R\u00fcstow parla di 4.000 soldati caduti in mano ai francesi.\nCita anche alcuni episodi in cui il valore delle truppe imperiali non imped\u00ec che molti di loro cadessero prigionieri del nemico in netta superiorit\u00e0 numerica e altrettanto combattivo. Qui per\u00f2, singolarmente, non vi \u00e8 nessuna connotazione negativa per l'alto numero di prigionieri imperiali.\nCos\u00ec descrive, ad esempio, la presa di Cascina Nuova a nord di Magenta da parte dei transalpini: \u00abLa Prima Brigata Motterouge [...] assal\u00ec alla baionetta Cascina Nuova; super\u00f2 la resistenza eroica degli austriaci, prese ai due reggimenti ungheresi Arciduca Giuseppe e Principe Wasa e al 2\u00ba battaglione dei Cacciatori 1.500 prigionieri e s'impossess\u00f2 della bandiera di quest'ultimo battaglione sul cadavere del suo comandante\u00bb. Qui l'eroismo degli austriaci (ungheresi) non viene sminuito dal fatto che ebbero 1.500 prigionieri e persero addirittura la bandiera reggimentale!\nEcco che cosa scrive R\u00fcstow sul Reggimento n. 45: \nDalla citata descrizione \u00e8 evidente l'errore tattico del Comando austriaco nel lasciare da solo il reggimento contro le superiori forze nemiche.\nAl 45\u00ba venne ordinato di scavalcare il Naviglio a Robecco. a sud di Magenta, e portarsi sulla riva occidentale del canale, in quel tratto di pianura che R\u00fcstow chiama 'pianura di Carpenzago' che si situa tra il Ticino (i cui ponti sono tutti in mano francese) e gli alti argini del Naviglio che sul lato sinistro (orientale) rappresenta la linea di difesa austriaca.\nL'idea, in s\u00e9 eccellente, se fosse stata ben coordinata, \u00e8 quella di investire sul fianco, risalendo da sud verso nord, le truppe francesi per recuperare il Ponte Vecchio di Magenta, che rischiava di cadere in mano francese appunto sul Naviglio e che era gi\u00e0 fortemente attaccato dalle truppe napoleoniche.\nIl Reggimento si inoltra cos\u00ec da solo&lt;/ in questa terra di nessuno che si stende tra il fiume e il canale, la piana di Carpenzago. Alla sua sinistra ha il fiume Ticino, distante qualche chilometro, alla destra l'alto argine del Naviglio, a nord si situa il Ponte di Magenta, poco pi\u00f9 a nord-ovest il terrapieno della ferrovia, saldamente in mano francese.\nAlle sue spalle, per sostenere e rinforzare l'attacco, dovrebbero trovarsi le brigate del Corpo d'armata Schwarzenberg. In quel punto tra il fiume e il canale vi \u00e8 sufficiente spazio perch\u00e9 truppe numericamente superiori possano affluire e schierarsi agevolmente per dar forza ad un contrattacco. \u00c8 quello che accadde, per\u00f2, da parte nemica. I francesi hanno tutto l'agio, accortisi dell'avanzata del reparto imperiale, di fare affluire verso sud-est dal Ponte S. Martino (sul Ticino) forze sempre crescenti e sempre pi\u00f9 aggressive. Oltre a due battaglioni granatieri della Guardia gi\u00e0 presenti a Ponte Vecchio, arriva un altro battaglione del 1\u00ba Reggimento Granatieri della Guardia; e giunge subito dopo l'avanguardia della Brigata Picard. Nessun reparto imperiale invece sostiene la carica del 45\u00ba.\nAddirittura le unit\u00e0 austriache che sono sul Ponte Vecchio, dopo averlo fatto saltare, si ritirano. Non vi \u00e8 coordinamento tra le varie unit\u00e0 imperiali e il Sigismondo \u00e8 mandato allo sbaraglio contro reparti tre volte superiori. Chi deve venire a supporto (Schwarzenberg) \u00e8 infatti troppo lento e lontano. Chi \u00e8 gi\u00e0 in loco (evidentemente non sapendo nulla dell'attacco) non solo non lo sostiene da est, ma si ritira. Cos\u00ec \u00abattaccato da forze superiori, in parte girato, il reggimento Sigismondo era verso le 5 e mezzo costretto di retrocedere\u00bb.\nIl reggimento \u00e8 \"girato\" ovvero accerchiato, perch\u00e9 attaccando in colonna in direzione nord, \u00e8 investito sia sul fianco sinistro (occidentale) che da nord e viene schiacciato verso i massicci argini del Naviglio verso est, senza che nessuno lo sostenga, rischiando di essere completamente aggirato e annientato.\n\u00c8 quindi costretto a retrocedere. L'errore tattico fu pagato caro, in quanto l'azione di riconquista di Ponte Vecchio, cos\u00ec mal coordinata, fall\u00ec. Durante quella sanguinosa giornata, poi, tutti i contrattacchi austriaci, a cui partecip\u00f2 ancora il Reggimento Arciduca Sigismondo, non portarono alcun frutto.\nIl commento di Dragoni Rabenhorst \u00e8 quindi l'unica vera spiegazione di quello che accadde: \u00abDeve essere qui sottolineato che il reggimento, combattendo a lungo da solo presso il Ponte Vecchio di Magenta, si oppose alla notevole superiorit\u00e0 del nemico (parti della brigata francese Wimpffen, Cler e Picard, da 6 a 7 battaglioni circa) e fece credere al nemico, in base alle sue indicazioni, di aver a che fare con forze di gran lunga superiori\u00bb.\nFu uno dei tanti errori commessi dal Comando imperiale in quella sfortunata giornata, ma non pu\u00f2 essere certo addebitato alla scarsa efficienza dei fanti veneti che si sacrificarono ancora una volta, come avevano fatto a S. Lucia nel 1848, e come faranno ancora qualche anno dopo nel 1866 a Ji\u010d\u00edn e K\u00f6niggr\u00e4tz.\nDa Magenta all'armistizio di Villafranca (11 luglio 1859).\nIl Feldmaresciallo Gyulai intendeva riprendere le ostilit\u00e0 gi\u00e0 il giorno successivo allo scontro, 5 giugno. Tuttavia alla fine si decise di ripiegare verso est. Inizi\u00f2 cos\u00ec una ritirata verso il Quadrilatero, come nel 1848, ma con esito diverso.\nIl Reggimento bivacc\u00f2 parte a Casterno, parte ad Abbiategrasso, a sud di Magenta, per riunirsi il giorno dopo a Taniate, qualche km a sud-ovest di Abbiategrasso.\nIl 7 giugno l'unit\u00e0 era a Borghetto Lodigiano, dopo esser passata per Binasco e Torrevecchia Pia. Proseguendo la marcia verso il Quadrilatero, il reparto giunse a Gombito, nel cremonese, e, passando per Castel Visconti, Quinzano sull'Oglio, Prealboino (nella bassa bresciana) e Castellucchio (nel mantovano), il 17 giugno giunse finalmente a Cerese, poco a sud di Mantova.\nFrancesco Giuseppe, dopo aver giubilato il Feldmaresciallo Gyulai, aveva assunto direttamente il comando dell'esercito.\nIl Reggimento, sempre appartenente alla Brigata del Generale Kintzl, fu schierato sulla linea Curtatone - Montanara. Qui fu impegnato nella costruzione di fortificazioni, e rimase come riserva del 2\u00ba Corpo d'Amata durante la Battaglia di Solferino del 24 giugno 1859, senza essere impegnato in combattimento.\nIl 45\u00ba rimase qualche giorno presso il campo trincerato di Mantova per essere poi trasferito in territorio veronese, a San Vito di Legnago.\nIl 29 giugno in quella localit\u00e0 l'aiutante di campo dell'Imperatore, generale Friedrich Marcus Kellner barone von K\u00f6llenstein (1802 - 1881) premi\u00f2 coloro che a Magenta si erano particolarmente distinti.\nRicevettero cos\u00ec la Medaglia d'argento al valore militare di 1\u00aa classe il sergente Pietro Tegolin, il caporale Carlo Edler, il sottocaporale Giovanni Dal Medico, i soldati semplici Giovanni Ferrante, Francesco Bettoli, Pietro Faustinelli, Luigi Dalla Nogara, e Giulio Bentenrieder.\nLa Medaglia d'argento al valore di 2\u00aa classe invece and\u00f2 al sergente Karl Jankowsky, al portabandiera Giovanni Battistani, ai comandanti di plotone Giovanni Calzavacca, Vincenzo Zaglio e Giuseppe Cindric, ai caporali Pietro Drera, Cesare Guaida, al tamburo Orlando Molteni, al cornetta di battaglione Tommaso Mischiari, al sottocaporale Luigi Ragazzi, ai granatieri Michele Marcomini, Edoardo Assanger e ai soldati semplici Giuseppe Ghidoni ed Emilio Piccoli, tutti appartenenti al 1\u00ba, 2\u00ba, 3\u00ba battaglione e al battaglione granatieri.\nNella medesima giornata furono insigniti dell'Ordine della Corona Ferrea di 3\u00aa classe il colonnello comandante del reggimento, cavaliere Gustav Depaix, il tenente colonnello cavaliere Joseph Von Meehofer, il maggiore Ludwig Lendwich e \"in memoriam\" il capitano Anton Conte Auerberg.\nLa Croce al valor militare invece fu consegnata al maggiore Johann Hummel, al capitano Ignaz Pillepich, al tenente Josef Niemeczck, al sottotenente Eduard Samsa. Ebbero l'encomio solenne poi i capitani Paul Bernnart e Comingo Putti, i tenenti Heinrich Mallinaric Von Silbergrund, Leopold Schwab e Franz Wanka, e infine i sottotenenti Ignaz Barone Von Buschmann, Alexander Eis, e Hugo conte von Auersperg.\nIl 30 giugno il reparto lasci\u00f2 Sam Vito di Legnago, avendo per destinazione la localit\u00e0 triestina di Nabresina (oggi Aurisina) dove giunse il 6 luglio 1859, passando per Vicenza, Padova, Treviso, Casarsa del Friuli, Codroipo, Palmanova e Monfalcone.\nQualche giorno dopo, l'11 luglio, a Villafranca di Verona veniva siglato tra i due Imperatori, Francesco Giuseppe d'Austria e Napoleone III, l'armistizio che, ratificato con la Pace di Zurigo del 10 novembre, prevedeva da parte dell'Austria sconfitta la cessione alla Francia della Lombardia, con esclusione di Mantova e del suo territorio. La Francia poi, in cambio dell'acquisto di Nizza e della Savoia, avrebbe a sua volta ceduto quel territorio al Regno di Sardegna.\nSe \u00e8 vero che a Magenta il 45\u00ba fu l'unico reggimento di linea reclutato nel Lombardo - Veneto a combattere dall'inizio delle ostilit\u00e0, occorre ricordare che anche il Reggimento di linea n. 16 Wernhart, comandato dal colonnello veneziano Ernesto Trentinaglia e reclutato nell'alto Veneto (Treviso, Belluno) partecip\u00f2 alle fasi finali della Battaglia di Magenta. Questo era giunto a Verona con tre battaglioni al completo a fine maggio. Un suo sottufficiale, il sergente Seraggiotto, si merit\u00f2 cos\u00ec la Medaglia d'argento al valore di 2\u00aa classe..\nNon solo, ma il Reggimento n\u00b0 16 ebbe modo di partecipare anche alla cruenta Battaglia di Solferino (24 giugno 1859), dove si comport\u00f2 eroicamente ed ebbe 43 morti. Molti soldati dell'unit\u00e0 furono decorati e meritarono una medaglia d'oro al valor militare, 16 d'argento di 1\u00aa classe e 47 d'argento di 2\u00aa classe..\nL'8 luglio 1859 il Reggimento n. 45 lasci\u00f2 il triestino. Nuova destinazione era la Boemia meridionale. Arrivata a Vienna in treno, qui l'unit\u00e0 prese il piroscafo sul Danubio fino a Krems an der Donau. Poi prosegu\u00ec a piedi, attraverso le localit\u00e0 di Gf\u00f6hl, Zwettel e Gratzen, in direzione nord-ovest, verso \u010cesk\u00e9 Bud\u011bjovice, \u010cesk\u00fd Krumlov, T\u0159ebo\u0148 e Jind\u0159ich\u016fv Hradec, nella Boemia meridionale, dove i vari reparti del 45\u00ba vi furono dislocati. Per la precisione lo stato maggiore, il battaglione granatieri e la 3\u00aa e 5\u00aa Compagnia erano di stanza a \u010cesk\u00e9 Bud\u011bjovice; la 1\u00aa e 2\u00aa Compagnia a \u010cesk\u00fd Krumlov, la 4\u00aa e la 6\u00aa a T\u0159ebo\u0148, infine, il 3\u00ba battaglione a Jind\u0159ich\u016fv Hradec.\nEssendo in tempo di pace, si inizi\u00f2 la smobilitazione con lo scioglimento del battaglione granatieri e della 1\u00aa, 7\u00aa, 13\u00aa e 19\u00aa compagnia, cos\u00ec come del 5\u00ba battaglione che dal mese di maggio si trovava a Hradec Kr\u00e1lov\u00e9, sotto il comando del Maggiore cavaliere Guido von Hartlieb. Il 4\u00ba battaglione, che per tutta la durata della guerra era sempre rimasto di guarnigione a Ulma, venne trasferito a Kufstein, e da l\u00ec poi a Monselice. Il 3\u00ba battaglione, invece, torn\u00f2 a Verona.\nPrima che il 3\u00ba battaglione si mettesse in marcia, fu chiesto ai soldati reclutati nelle provincie lombarde cedute alla Francia, se desideravano tornare nella loro patria. Questi furono quindi inviati a Josefov, e assieme ai lombardi del 1\u00ba e del 2\u00ba battaglione, sotto il comando del capitano Baroni, partirono il 20 novembre per Verona, da dove poterono tornare alle loro case.\nL'8 dicembre 1859 si tenne una solenne parata nella piazza d'armi di Josefov a cui partecip\u00f2 il 1\u00ba Battaglione. Dopo la celebrazione della Santa Messa, il comandante della Fortezza, generale Karl barone Von Ripp (1802 - 1867) consegn\u00f2 altre medaglie al valore per i fatti d'arme del recente conflitto.\nRicevettero la medaglia d\u2019argento al valore di 1\u00aa classe il sergente Pietro Temporin, il comandante di plotone Carlo Colombo e il soldato semplice Antonio Bonafini; la medaglia d\u2019argento al valore di 2\u00aa classe i comandanti di plotone Abele Sicchiero e Giovanni Paroli, i caporali Antonio Barbieri, Gaetano Don\u00e0 e Antonio Invirto, il sottocaporale Luigi Fioresi, i tamburi Michele Campagnari e Giorgio Ascari, e infine i soldati semplici Luigi Ceriani, Giacomo Giardini, Marco Dal Maestro, Pietro Gavioli e Giovanni Siviero. Tutti questi militi appartenevano al 1\u00ba, 2\u00ba, 3\u00ba battaglione e al battaglione granatieri che si era battuto a Magenta.\nIl Reggimento n. 45, quindi, nel 1859 si guadagn\u00f2 4 Ordini della Corona Ferrea, 4 croci al valor militare, 11 medaglie d'argento al valore di 1\u00aa classe, 27 medaglie d'argento al valore di 2\u00aa classe e 8 Encomi solenni, per un totale di 54 decorazioni.\nL'alto numero e la tipologia delle decorazioni (Ordine della Corona Ferrea, croci al valor militare, medaglie d'argento ecc.) che meritarono i soldati del Reggimento, sconfessano di per s\u00e9 la tesi di un'unit\u00e0 riluttante e poco propensa al combattimento. Anche la tempistica della consegna delle medesime appare interessante e indicativa per suffragare questa opinione.\nUna prima serie, infatti, venne stabilita con un provvedimento del 27 giugno 1859, poche settimane dopo la battaglia.\nQualche mese dopo, tuttavia, con provvedimento datato Verona 5 novembre 1859 vennero individuati ulteriori sedici militi del reparto che ricevettero 3 medaglie d'argento di 1\u00aa classe e 13 medaglie di 2\u00aa classe.\nAnni di pace (1860-1865).\nA marzo lo stato maggiore reggimentale e il 1\u00ba battaglione furono trasferiti a Praga, mentre il 2\u00ba battaglione fu destinato a \u010cesk\u00e9 Bud\u011bjovice, sempre in Boemia.\nIl 14 giugno il 1\u00ba battaglione ricevette la visita dell'arciduca Alberto che non solo elogi\u00f2 il reparto ma distribu\u00ec personalmente un donativo in denaro.\nAlcune compagnie vennero destinate alla fortezza tedesca di Rastatt e il contingente di dette compagnie venne portato a 130 uomini, dai 90 in cui consistevano in origine, immettendo soldati di lingua tedesca.\nIl Regio decreto del 27 dicembre 1859, intanto, aveva innovato la composizione della fanteria imperial-regia. Essa passava da 62 reggimenti di linea su 4 battaglioni a 80 reggimenti articolati in tre battaglioni. Cos\u00ec il 4\u00ba battaglione del Reggimento fu aggregato al Reggimento neo - costituito n\u00b0 38, sempre reclutato nel Lombardo - Veneto.\nLe innovazioni tattiche continuarono. I reparti di fanteria, anzich\u00e9 su tre linee, ora sarebbero stati schierati su due.\nIl 1\u00ba e 2\u00ba battaglione nel 1861 e nel 1862 rimasero di guarnigione in Boemia, dislocati tra \u010cesk\u00e9 Bud\u011bjovice, T\u0159ebo\u0148, T\u00fdn nad Vltavou e \u010cesk\u00fd Krumlov. A fine luglio le compagnie che erano presso la fortezza federale di Rastatt ricevettero l'ordine di tornare a Verona. In quest'anno vi furono alcune innovazioni nella divisa e la vecchia borraccia tonda di legno venne definitivamente sostituita da una in vetro ricoperta di pelle.\nIl 21 agosto 1862 mor\u00ec il titolare in seconda del Reggimento, il generale di divisione Karl Hartlieb barone von Walthor. Al suo posto venne nominato dall'Imperatore il generale di Corpo d'armata, Adolf barone Von Lang, che comandava la fortezza di Peschiera (Verona, 1800 - 1873).\nL'8 febbraio 1863 vennero ridotti i ranghi delle compagnie.\nAi primi di aprile lo stato maggiore di reggimento, il 1\u00ba e il 2\u00ba battaglione ricevettero l'ordine di trasferirsi a Praga, dove entrarono il 10 e il 12 aprile.\nL'11 novembre il comandante del Reggimento, colonnello Cavaliere Gustav Depaix fu collocato a riposo. Durante la battaglia di Magenta del 1859 si era meritato l'Ordine della Corona di Ferro. Questi venne sostituito dal colonnello Cavaliere Karl Von Ripper (1819-1866). Von Ripper aveva fatto parte del Reggimento n\u00b0 38 Haugwitz (lombardo-veneto), era entrato nell'esercito granducale di Toscana nel 1852, e dal 1861 faceva parte del 45\u00ba. Partecip\u00f2 a tutti i fatti d'arme degli anni 1848, 1849 e 1859 e morir\u00e0 eroicamente durante la battaglia di K\u00f6niggr\u00e4tz il 3 luglio 1866.\nIl 20 novembre 1864 continuarono le peregrinazioni dei reparti in Boemia. Il 1\u00ba battaglione lasci\u00f2 Praga e ritorno a \u010cesk\u00e9 Bud\u011bjovice, che raggiunse il 26 novembre. Il reggimento non venne impiegato in quell'anno nella Guerra dello Schleswig-Holstein (febbraio - ottobre 1864).\nNel 1865 venne disposta ed attuata a Verona la costituzione del 4\u00ba battaglione. Cos\u00ec in Boemia in quell'anno si trovarono di stanza tutti e tre i primi battaglioni del reggimento. Il 3\u00ba infatti da Verona raggiunse \u010cesk\u00e9 Bud\u011bjovice a marzo. Gli altri due rimasero sempre in Boemia tra Praga e Plze\u0148. Il 2 settembre si ebbe una nuova visita del feldmaresciallo arciduca Alberto (1817 - 1895), che espresse ancora una volta la soddisfazione per il comportamento dei reparti durante le manovre.\nLa guerra del 1866.\nNei primi mesi del 1866 alcuni reparti del reggimento stanziati in Boemia vennero impiegati con funzione di ordine pubblico a Tabor e sulla frontiera bavarese, a Sch\u00fcttenhofen, per impedire che la locale popolazione ebrea fosse oggetto di violenze.\nNel frattempo si acuiva la crisi politica tra l'Impero e la Prussia. Terminata vittoriosamente la guerra contro la Danimarca per il possesso dei Ducati di Schleswig e di Holstein nel 1864, i due alleati non erano d'accordo sull'esito della stessa. L'Austria voleva che fossero restaurati i Ducati, mentre la Prussia di Bismarck intendeva annettere quei territori al Regno. Alla fine il vero oggetto della contesta riguardava l'egemonia sulla Germania.\nL'Austria nel 1815 non aveva voluto restaurare, dopo la sconfitta di Bonaparte, il Sacro Romano Impero e il Regno di Germania, ma aveva preteso la Presidenza della Confederazione Germanica. Ora la Prussia, divenuta un regno potente, intendeva imporre la propria superiorit\u00e0 sulla Germania. La sua idea era quella di una 'Piccola Germania' in base alla \"Kleindeutsche L\u00f6sung\", la soluzione piccolo-tedesca a guida prussiana con la conseguente espulsione degli Asburgo, confinati nei loro territori ereditari.\nEra la versione teutonica del Risorgimento: una dinastia che si poneva alla testa del moto liberal-massonico: in Italia i Savoia monarchico-costituzionali, in Germania i calvinisti Hohenzollern. Tutto ai danni della Casa d'Austria, che ancora a met\u00e0 Ottocento rappresentava un baluardo contro la 'decattolicizzazione' sia dell'Italia sia della Germania.\nI tentativi di accordo tra Prussia e Impero durante il 1865 e i primi mesi del 1866 non ebbero esito. La Prussia si avvicin\u00f2 sempre di pi\u00f9 all'Italia e l'8 aprile 1866 strinse con essa un'alleanza militare. L'idea era quella di una guerra contro l'Austria su due fronti, sul confine settentrionale e nella pianura padana. In cambio dell'entrata in guerra all'Italia era garantito il possesso delle Venezie. Il 21 aprile l'Austria procedette alla mobilitazione generale dell'Armata del Nord, il 25 aprile tocc\u00f2 a quella del Sud contro l'Italia.\nLa Prussia e i suoi alleati tedeschi vennero messi al bando dalla Confederazione Germanica. Accanto all'Impero d'Austria (che aveva la presidenza della Confederazione) si schierarono il Regno di Sassonia (le cui truppe combatterono in Boemia) e un esercito Confederale (al cui comando era stato designato il principe Carlo Teodoro di Baviera (1795-1875), che ebbe come campo di battaglia la Germania occidentale, formato da Baviera, W\u00fcrttemberg, Baden, Assia-Darmstatd, Nassau, Assia-Cassel, Hannover. Alcuni di questi stati erano protestanti. Tuttavia temevano il forte espansionismo prussiano.\nAccanto a questi contingenti era anche schierata una Brigata austriaca, di cui faceva parte il Reggimento austro-veneto n. 16 Wernhart (Treviso - Belluno), l'unico che non combatt\u00e9 in Boemia.\nTutti i reggimenti reclutati nel Lombardo-Veneto' vennero impiegati nella guerra del 1866 sul fronte settentrionale in Boemia. Nella primavera di quell'anno i riservisti vennero richiamati sotto le armi.\n\u00abNella primavera del 1866: in tutto il Veneto vengono richiamati in servizio i permessanti e i riservisti, ed \u00e8 anticipata la chiamata alle armi della classe 1846. L'operazione fu, come spesso capitava nell'Impero, lenta e faticosa, ma si svolse anche questa volta senza incidenti, nonostante la martellante propaganda dei 'patrioti'. [...] E cos\u00ec a decine, a centinaia, montanari, villici, bovai con indosso gli abiti erariali, nella bianca divisa della fanteria o in quella grigio verde dei cacciatori, si apprestavano a servire il loro Imperatore in una guerra che non potevano capire, sordi ai richiami di chi li invitava a disertare e a raggiungere i piemontesi. [...] Gli elenchi dei richiamati danno l'impressione di una leva in massa [...] Furono quasi 50.000 i veneti e i mantovani che indossarono la divisa e partirono per il fronte, probabilmente la massa di uomini pi\u00f9 imponente che la nostra regione abbia fornito prima della prima guerra mondiale [...] Un dato che non manca di colpire \u00e8 che durante la campagna non ci furono diserzioni significative, tanto meno motivate politicamente. Anzi, quando i prussiani cercarono di formare una legione di italiani che combattesse al loro fianco, tra i prigionieri di guerra incontrarono una tale resistenza da indurli a desistere\u00bb.\nI reggimenti lombardo-veneti furono schierati sul fronte settentrionale. In tutto 20 battaglioni di fanteria di linea e due di Cacciatori, a ranghi completi.\nIn particolare il Reggimento Bamberg n. 13 (Padova) era aggregato alla Brigata Wimpffen del 10\u00ba Corpo d'armata del Feldmaresciallo Von Gablenz; il Reggimento n\u00b0 26 Granduca Michele di Russia (Friuli) fu aggregato al 4\u00ba Corpo d'Armata comandato del Feldmaresciallo Festitics, Brigata Generale Von Brandenstein; il Reggimento n\u00b0 38 Haugwitz (Monselice) fece parte del 1\u00ba Corpo d'armata Generale Clam-Gallas, Brigata Leiningen; il Reggimento n\u00b0 79 Frank (Pordenone, Belluno) del 6\u00ba Corpo d'armata del Feldmaresciallo Barone Ramming, Brigata Generale Von Waldst\u00e4tten. Il comandante del Reggimento era il colonnello Giulo Bagnalasta, che fu insignito, al termine della campagna, dell'Ordine della Corona Ferrea. Costui, durante le campagne del 1848-1849, si era distinto quale ufficiale del 45\u00ba Reggimento, in modo particolare alla battaglia di Curtatone.; il Reggimento n. 80 Principe Guglielmo Schleswig-Holstein-Gl\u00fccksburg' (Vicenza) del 2\u00ba Corpo d'armata del feldmaresciallo conte Thun-Hohenstadt, Brigata generale Von Saffran; l'8\u00ba Battaglione Cacciatori (Padova, Belluno) faceva parte del 4\u00ba Corpo d'Armata del feldmaresciallo Festitics, Brigata colonnello Poeckh; il 26\u00ba Battaglione Cacciatori era aggregato al 1\u00ba Corpo d'Armata Clam - Gallas, Brigata generale Ringelsheim; il Reggimento n\u00b0 16 Wernhart (Treviso - Belluno) venne invece schierato in Baviera. Era aggregato alla Brigata del generale Cornelius barone von Hahn (1809 - 1878), unico reparto imperiale presente in Germania e inserito nell'8\u00ba Corpo d'armata federale, comandato dal principe Alessandro d'Assia (1823 - 1888). Il Reggimento austro-veneto si segnal\u00f2 nella Battaglia di Aschaffenburg del 14 luglio 1866.\nIl 22 aprile giunse anche a Verona l'ordine di porsi in stato di guerra. Entro quattro giorni i riservisti e le reclute dovevano presentarsi. I reparti gi\u00e0 di stanza in Boemia ebbero queste destinazioni: lo stato maggiore e il 1\u00ba battaglione rimase a \u010cesk\u00e9 Bud\u011bjovice, il 2\u00b0 sempre a Plze\u0148, il 3\u00b0 a Tabor con due compagnie a Pilgram e altre due a \u010cesk\u00fd Krumlov.\nIl 27 partiva da Verona per Innsbruck il battaglione di deposito. Il 30 il 2\u00ba battaglione and\u00f2 a Plze\u0148, con 4 compagnie a Rozikan, mentre due rimasero a Su\u0161ice.\nIl 5 maggio il 4\u00ba battaglione mosse da Verona con i complementi per gli altri reparti, con destinazione Terez\u00edn, \u010cesk\u00e9 Bud\u011bjovice e Plze\u0148. Il 7 maggio inizi\u00f2 la costituzione anche del 5\u00ba battaglione. Il 13 maggio nel frattempo le due compagnie di stanza a Su\u0161ice si ricongiunsero con quelle di Rozikan. Il 30 maggio arrivava a Vienna il neo-costituito 5\u00ba battaglione.\nIl 25 maggio il 45\u00ba (composto dal 1\u00ba, 2\u00ba e 3\u00ba battaglione da combattimento) entr\u00f2 a costituire la Brigata comandata dal generale Ludwig Barone Piret de Bihain (1819 - 1874) assieme al Reggimento n. 18, al 29\u00ba battaglione Cacciatori e alla Batteria a piedi da 4 libbre n. 6 del 1\u00ba Reggimento di Artiglieria. La Brigata Piret faceva parte del 1\u00ba Corpo d'armata, al cui comando era il generale di cavalleria Eduard conte Clam-Gallas (1805 - 1891), vecchia conoscenza della guerra del 1848-1849.\nNel 1\u00ba Corpo d'armata Clam Gallas erano presenti, oltre al 45\u00ba, altri due reparti austro-veneti, il 38\u00ba reggimento Haugwitz (Padova) e il Battaglione Cacciatori n\u00b0 26.\nIl luogo prescelto per la concentrazione delle truppe del 1\u00ba Corpo d'armata fu la localit\u00e0 di Mlad\u00e1 Boleslav sul fiume Jizera, nella Boemia settentrionale, dove si trovava gi\u00e0 il 2\u00ba battaglione. Fu cos\u00ec che, messisi in marcia da Chrudim, il 1\u00ba e 3\u00ba battaglione si ricongiunsero al 2\u00ba battaglione del Reggimento il 18 giugno 1866, acquartierandosi nelle localit\u00e0 di \nIl 22 giugno (ormai dichiarata la guerra con la Prussia) il 2\u00ba battaglione lasci\u00f2 Mlad\u00e1 Boleslav e il 24 entr\u00f2 a B\u00edl\u00e1 Hl\u00edna localit\u00e0 poco pi\u00f9 a nord e vicina col confine del Regno.\nIl 1\u00ba Corpo d'armata fu quindi sottoposto al comando del principe ereditario Alberto di Sassonia (1828 - 1902), la cui dinastia cattolica era alleata degli Asburgo. Compito delle sue truppe era quello di difendere ad oltranza la linea del fiume Jizera, mentre il grosso delle truppe imperiali si attestava attorno ad Olomouc, pi\u00f9 a nord-est.\nLe truppe imperiali iniziarono le ostilit\u00e0 con un grande svantaggio tattico. I Prussiani infatti disponevano del fucile Dreyse a retrocarica. Questo permetteva alla fanteria tedesca un volume di fuoco tre volte superiore a quello degli imperiali: 10/12 colpi al minuto contro i 2/3 del fucile Lorenz ancora ad avancarica in dotazione agli austriaci. Inoltre il fante prussiano poteva sparare da sdraiato, mentre il suo avversario, al massimo, poteva inginocchiarsi, esponendosi cos\u00ec ai tiri dell'avversario. Questa grande differenza tattica spiega l'elevato numero di morti e feriti tra le truppe di Francesco Giuseppe, rispetto ai caduti prussiani.\nScontro di Sobotka (28 giugno 1866) 3\u00ba Battaglione.\nIl 27 giugno alle 1:30 della notte il reggimento ebbe l'ordine di marciare verso il ponte di Podol\u00ed presso Mnichovo Hradi\u0161t\u011b sul fiume Jizera per impedire che cadesse in mano nemica. Poco dopo, per\u00f2, arriv\u00f2 un contrordine, che intim\u00f2 al reparto di rimanere presso la localit\u00e0 di Sychrov. Cos\u00ec avvenne fino alle 7 del mattino.\nNel frattempo le forze prussiane avevano iniziato l'offensiva contro il 1\u00ba Corpo d'armata imperiale di Clam-Gallas. La sproporzione delle forze era in netto favore dei nemici che potevano contare su 120.000 uomini a fronte dei 60.000 austro-sassoni. Il 1\u00ba Corpo d'armata non aveva speranza di poter fermare l'offensiva nemica, ma solo quella di rallentarla.\nNella notte tra il 27 e il 28 giugno il 1\u00ba Corpo d'armata ricevette l'ordine di muovere verso Ji\u010d\u00edn e di entrare in contatto con l'armata principale. La Brigata Piret aveva il compito di proteggere il fianco sinistro della colonna, per impedire che il nemico la insidiasse di lato. Tra i reparti incaricati di questo vi era anche il 3\u00ba battaglione del 45\u00ba. Avevano appena raggiunto il Monte Musky, nei pressi di Sobotka, quando il 4\u00ba corpo d'armata prussiano attacc\u00f2 gli imperiali. La battaglia fu accettata ma solo per trattenere un nemico preponderante e meglio armato. Il 3\u00ba battaglione inizi\u00f2 a salire sul Monte Musky quando venne assalito da due battaglioni brandeburghesi del reggimento n\u00b0 27. Il reparto ebbe l'ordine di rallentare l'impeto del nemico, per permettere al resto delle unit\u00e0 di proseguire la marcia in sicurezza. Il battaglione si ritirava combattendo e in ordine finch\u00e9 non gli riusc\u00ec di riagganciare il resto del reggimento. \u00abLe truppe austriache che erano sull'altopiano, reparti del 45\u00ba Reggimento Arciduca Sigismondo e del 29\u00ba Battaglione Cacciatori, furono fatti sloggiare e la loro artiglieria costretta a ritirarsi in tutta fretta\u00bb\nQuesta manovra per\u00f2 non fu incruenta: perirono 47 uomini, tra cui il tenente Edoardo Riva, e vi furono 231 feriti. A molti ufficiali vennero uccisi i cavalli mentre li cavalcavano.\nBattaglia di Ji\u010d\u00edn (29 giugno 1866) 1\u00ba Battaglione.\nL'avanzata prussiana non si ferm\u00f2. Le truppe degli Hohenzollern volevano insinuarsi nel fronte imperiale per isolare il 1\u00ba Corpo d'Armata e i sassoni, impedendo che i reparti di Clam-Gallas potessero riunirsi all'armata principale, posizionata pi\u00f9 ad est. Inizi\u00f2 quindi da parte austriaca una serie di violenti contrattacchi, sia per ostacolare l'avanzata prussiana, sia per impedire che il 1\u00ba Corpo venisse isolato e accerchiato.\nSi venne quindi alla battaglia di Ji\u010d\u00edn (29 giugno 1866). L'intero Corpo d'armata venne coinvolto in sanguinosi combattimenti, nonostante la netta inferiorit\u00e0 numerica e tattica. Tocc\u00f2 anche al 45\u00ba Reggimento fare la sua parte e pagare il suo tributo di sangue.\nIl 29 giugno alle 6 del mattino il 1\u00ba e 2\u00ba Battaglione raggiunsero Ji\u010d\u00edn. Mentre il 3\u00ba, provato dallo scontro del giorno prima, rimaneva come riserva nei pressi della strada per quel villaggio, gli altri due reparti si attestarono con una batteria presso la localit\u00e0 di Karthaus.\nVerso le 4 del pomeriggio il 3\u00ba corpo prussiano inizi\u00f2 l'attacco. Il 1\u00ba battaglione ricevette l'ordine di investire la localit\u00e0 di Zames per far sloggiare le unit\u00e0 prussiane che la tenevano, ossia i granatieri dell'8\u00ba reggimento e i fanti del 48\u00ba, della brigata comandata dal generale Schimmelmann. I veneti si insinuarono nella profonda valle del torrente Cidlina, e al canto della marcia \"La canna\", sostenuti dal suono della fanfara, risalivano la valle verso le alture dominate dal nemico. Sbucati allo scoperto, sulle colline coperte di grano, il reparto venne investito dal fuoco micidiale di tre batterie prussiane e dalla fucileria di 14 compagnie. Arrivati a 60 passi dal nemico i soldati imperiali dovettero retrocedere lasciando sul terreno numerosi morti e feriti.\nEcco la versione prussiana del fatto d'arme. .\nMorirono 54 uomini, tra cui sette ufficiali, come i tenenti Ascanio Colloredo, Antonio Muraro e il sottotenente Carlo Maffei; i feriti furono 167 compresi 8 ufficiali. Non si ebbero prigionieri a parte i feriti intrasportabili. Tutti i cavalli degli ufficiali vennero ammazzati nello scontro.\nBen presto arriv\u00f2 l'ordine di sganciarsi e di evitare ogni contatto con forze nemiche tanto superiori. Occorreva unirsi all'armata principale.\nIl 30 giugno alle 7:30 del mattino il reggimento entr\u00f2 a Milet\u00edn. Ricevuto l'ordine di dirigersi verso Hradec Kr\u00e1lov\u00e9, alle 17:30 il reparto inizi\u00f2 una marcia ordinata verso la nuova destinazione.\nIl 1\u00ba luglio 1866 il 45\u00ba Sigismondo raggiunse il campo trincerato di Hradec Kr\u00e1lov\u00e9 e per la prima volta dopo giorni pot\u00e9 cucinare in tranquillit\u00e0 e riparare armi e finiture. Nonostante gli strapazzi e i numerosi caduti di quei giorni, il morale era alto e fiducioso nella vittoria, anche perch\u00e9 nel frattempo era giunta notizia della sconfitta piemontese di Custoza ad opera dell'Armata del Sud, comandata dal feldmaresciallo arciduca Alberto.\nNel tardo pomeriggio il reparto si mise in moto verso la sua nuova destinazione, Kukleny, presso Hradec Kr\u00e1lov\u00e9, dove giunse alle 7 della sera.\nLa Battaglia di K\u00f6niggr\u00e4tz (3 luglio 1866).\nIl 1\u00ba Corpo d'armata del Generale Clam-Gallas aveva finora sostenuto all'ala sinistra dello schieramento imperiale il peso maggiore dei combattimenti. Bench\u00e9 di gran lunga inferiore all'armata prussiana del principe Federico Carlo di Prussia (1828 - 1885) aveva rallentato l'avanzata del nemico per impedire di essere accerchiato e rimanere isolato dal resto dell'esercito asburgico.\nAlla vigilia della battaglia di K\u00f6niggr\u00e4tz, cos\u00ec, il Corpo d'armata Clam - Gallas si teneva come riserva dietro la linea Lpa - Chlum, sul lato sinistro dello schieramento imperiale, a sud-ovest di Hradec Kr\u00e1lov\u00e9 (in tedesco K\u00f6niggr\u00e4tz).\nIn particolare la Brigata Piret, a cui appartenevano i battaglioni del 45\u00ba, si attest\u00f2 presso il villaggio di Rosnice.\nAlle 7:30 del mattino inizi\u00f2 un violento bombardamento di artiglieria da parte dei prussiani. La battaglia aveva preso avvio.\nQuesta rimase incerta per molte ore, ma, dopo il mezzogiorno, la linea imperiale cominci\u00f2 a vacillare e perdere terreno. Nel settore a ridosso del 1\u00ba Corpo d'armata, le truppe prussiane investirono Chlum col rischio di prendere alle spalle il 3\u00ba e 4\u00ba Corpo austriaco.\nAlle due pomeridiane, il 1\u00ba Corpo, finora rimasto inattivo come riserva, si mosse con 4 brigate verso Chlum, mentre alla Brigata Piret venne dato come obiettivo quello di riprendere Probluz, poco pi\u00f9 a sud. Il 1\u00ba e il 2\u00ba battaglione si mossero verso quel villaggio, mentre il 3\u00b0 era destinato a difesa della batteria di brigata nel bosco di Bor, poche centinaia di metri pi\u00f9 a sud, a copertura del fianco sinistro.\nAlle 3 del pomeriggio le truppe imperiali del 18\u00ba Fanteria e del 29\u00ba Cacciatori entravano nel villaggio in preda alle fiamme per il bombardamento nemico. Riuscivano parzialmente a riconquistarlo. Ma i prussiani iniziarono ad aggirare quei reparti, minacciando il fianco sinistro dell'attacco austriaco.\nFu allora che il colonnello Ripper, comandante del Reggimento 'Arciduca Sigismondo, accortosi del pericolo, ordin\u00f2 ai due battaglioni di spostarsi ancora pi\u00f9 a sud per impedire la manovra di aggiramento della 14\u00aa Divisione del generale conte M\u00fcnster.\nIl numero dei caduti fu ancora una volta elevato. Oltre al comandante del Reggimento, colonnello Ripper, morirono 6 ufficiali e 57 uomini di truppa. Otto furono gli ufficiali feriti e 153 i soldati: in totale 65 caduti e 161 feriti. Ci furono 153 prigionieri, tra cui il sottotenente Antonio Filippi, che cadde svenuto durante il combattimento.\nIl Reggimento si ridusse a 1.600 uomini. Il maggiore M\u00fcller, unico ufficiale di stato maggiore sopravvissuto, assunse il comando del Sigismondo.\nIl 5 luglio prosegu\u00ec la ritirata. L'11 luglio il reggimento entr\u00f2 in P\u0159erov, dove rimase fino al 16. Le ostilit\u00e0 non erano ancora terminate. Si sentiva il rombare delle artiglierie, ma il 45\u00ba non partecip\u00f2 ai combattimenti.\nNel frattempo, il 13, l'arciduca Alberto, vincitore di Custoza, era stato nominato comandante in capo dell'esercito imperiale. Il 16 luglio la nuova destinazione del reparto fu Tren\u010d\u00edn.\nIl 17 era stato designato quale nuovo comandante del Reggimento, il tenente colonnello Franz Latterer Von Lintenburg.\nDopo varie peripezie, il 6 settembre 1866, il reggimento a Sankt P\u00f6lten partecip\u00f2 a una solenne cerimonia, presieduta dal Generale Barone Von Koller, nuovo comandante del 1\u00ba Corpo d'armata, con la distribuzione delle decorazioni ai soldati pi\u00f9 meritevoli.\nRicevettero la medaglia al valore di 1\u00aa classe il sergente Vincenzo Zaglio (gi\u00e0 decorato nel 1859, dopo Magenta), quella di 2\u00aa classe i sergenti Francesco Morbioli, i capo-plotone Carlo Simonatti e Giovanni Gittini, il caporale Marco Zerman, l'attendente Francesco Albertini, i soldati Pietro Dal Bor, Fabiano Zanella, Vincenzo La Corte e Giovanni Zambon.\nEbbero l'encomio solenne il sergente Cesare Milani (poi promosso sottotenente), i capo-plotone Angelo Berazzutti, Giovanni Vignola, Sante Novario, Angelo Zanini, Giovanni Comparotto, Cirillo Germani, Vincenzo Santoni, il caporale Andrea Carli, i sottocaporali Francesco Tassi e Paolo Nardi, i soldati semplici Luigi Botesel e Giovanni Sartori.\nIl 14 settembre la Brigata Piret venne sciolta. Alla fine del mese rientrarono al reggimento 900 uomini tra feriti e prigionieri.\nCon il Trattato di pace di Praga del 3 ottobre e la cessione delle Venezie (a seguito di plebiscito popolare, che si svolse per\u00f2 sotto la regia del vincitore) al regno d'Italia, i soldati veneti potevano rientrare in patria.\nCol 1\u00ba novembre arriv\u00f2 l'ordine della partenza, che si effettu\u00f2 da Sanky P\u00f6lten nei giorni 3, 4 e 5 novembre.\nCon decreto imperiale del 3 ottobre, nel frattempo, erano state conferite decorazioni anche agli ufficiali che si erano distinti nella campagna.\nAl colonnello Karl Von Ripper, morto per le ferite riportate nello scontro di Probluz del 3 luglio, venne conferita la Croce al Servizio Militare alla memoria.\nTermin\u00f2 cos\u00ec la gloriosa vicenda di questo reparto austro-veneto. Il 45\u00ba, dopo il 1866, venne infatti formato da soldati polacchi e ucraini fino alla prima guerra mondiale.\nQui di seguito una tabella con una sintesi dei fatti d'arme, caduti, feriti, prigionieri e decorazioni inerenti gli altri reparti austro-veneti che parteciparono alla guerra del 1866."}
{"id": "4938236", "revid": "599013", "url": "https://it.wikipedia.org/wiki?curid=4938236", "title": "Johannes Riemann", "text": ""}
{"id": "4938237", "revid": "149727", "url": "https://it.wikipedia.org/wiki?curid=4938237", "title": "Ferrovia Milano-Pavia", "text": ""}
{"id": "4938238", "revid": "149727", "url": "https://it.wikipedia.org/wiki?curid=4938238", "title": "Societ\u00e0 Ferrovie Alta Italia", "text": ""}
{"id": "4938239", "revid": "638792", "url": "https://it.wikipedia.org/wiki?curid=4938239", "title": "K.K.I.R 45", "text": ""}
{"id": "4938242", "revid": "1543377", "url": "https://it.wikipedia.org/wiki?curid=4938242", "title": "Decomposizione di una matrice", "text": "In matematica, in particolare in algebra lineare, la decomposizione di una matrice o fattorizzazione di una matrice \u00e8 la fattorizzazione di una matrice nel prodotto di pi\u00f9 matrici. Vi sono diverse decomposizioni matriciali in letteratura, ognuna delle quali associata ad una certa classe di problemi."}
{"id": "4938243", "revid": "584834", "url": "https://it.wikipedia.org/wiki?curid=4938243", "title": "Ferrovia Signo-Spalato", "text": ""}
{"id": "4938250", "revid": "599013", "url": "https://it.wikipedia.org/wiki?curid=4938250", "title": "D\u012bm\u012btr\u012bs Kleanthous", "text": "Carriera.\nClub.\nHa giocato undici stagioni nella massima serie cipriota con l'APOEL Nicosia.\nNazionale.\nHa giocato la sua unica partita con la nazionale cipriota nel 1993."}
{"id": "4938256", "revid": "767487", "url": "https://it.wikipedia.org/wiki?curid=4938256", "title": "Oshin", "text": " \u00e8 un film del 2013 diretto da Shin Togashi.\nTrama.\nOshin, una tenera bambina viene barattata per lavorare al servizio di una casa benestante in cambio di riso affinch\u00e9 i suoi genitori possano sopravvivere.\nAll'approssimarsi della primavera la bambina sarebbe dovuta tornare dai suoi genitori, ma un malinteso con la sua padrona la sconsola al punto da abbandonare tutto. Oshin vaga in mezzo alla neve ma, dopo un lungo tratto, cede per la debolezza. Un viandante la raccoglie quando la trova sulla sua via. Oshin si risveglia attorniata da un disertore e dal padrone della baracca. La bambina decide di vivere con la sua nuova famiglia fino a quando non le viene fatto capire che non pu\u00f2 rimanere lungamente, cos\u00ec parte alla volta della sua famiglia d'origine abbandonando il disertore catturato e ucciso dalle guardie. Oshin non viene accolta fra le grazie del padre e perci\u00f2 viene spedita in una nuova casa per occuparsi delle faccende di pulizia e fare la baby-sitter. Presto nascono dissapori con la bambina pi\u00f9 giovane della casa finch\u00e9 non diventeranno care amiche. Un giorno Oshin intravede sua madre accompagnare assieme ad altre donne un uomo ubriaco, fatto che incupisce la sua serenit\u00e0. Durante la notte Oshin e sua madre s'incontrano per chiarire la loro situazione affettiva.\nQuando giunge la notizia che sua nonna \u00e8 in condizioni critiche, Oshin viene spronata a tornare nella sua casa d'origine. Dopo la morte di sua nonna, la fanciulla rinnova coscientemente la sua volont\u00e0 di aiutare la sua famiglia tornando a lavorare."}
{"id": "4938258", "revid": "599013", "url": "https://it.wikipedia.org/wiki?curid=4938258", "title": "Petros Konnaf\u012bs", "text": "Carriera.\nClub.\nHa giocato nella massima serie dei campionati cipriota e belga.\nNazionale.\nHa esordito con la nazionale cipriota nel 2000, giocando 25 partite fino al 2003."}
{"id": "4938260", "revid": "767487", "url": "https://it.wikipedia.org/wiki?curid=4938260", "title": "Ferry Sikla", "text": "Lavor\u00f2 anche con il nome Ferry Silka"}
{"id": "4938261", "revid": "235890", "url": "https://it.wikipedia.org/wiki?curid=4938261", "title": "Decomposizione matriciale", "text": ""}
{"id": "4938262", "revid": "235890", "url": "https://it.wikipedia.org/wiki?curid=4938262", "title": "Fattorizzazione di una matrice", "text": ""}
{"id": "4938263", "revid": "235890", "url": "https://it.wikipedia.org/wiki?curid=4938263", "title": "Fattorizzazione di Takagi", "text": ""}
{"id": "4938265", "revid": "88740", "url": "https://it.wikipedia.org/wiki?curid=4938265", "title": "Mannoni", "text": ""}
{"id": "4938266", "revid": "6923", "url": "https://it.wikipedia.org/wiki?curid=4938266", "title": "Patrulha Salvadora", "text": "Patrulha Salvadora \u00e8 una serie televisiva brasiliana per ragazzi andata in onda tra il 2014 e il 2015 su SBT. La serie \u00e8 uno spin-off della telenovela per bambini \"Carrossel\" andata in onda nel 2012-2013.\nTrama.\nLa storia \u00e8 ambientata nella citt\u00e0 immaginaria di Kauz\u00f3polis dove un gruppo di bambini forma un gruppo di supereroi, la Patrulha Salvadora, per salvare la citt\u00e0 dai cattivi che la terrorizzano."}
{"id": "4938270", "revid": "287204", "url": "https://it.wikipedia.org/wiki?curid=4938270", "title": "Cynthia MacGregor", "text": "Anche sua sorella Cammy \u00e8 stata una tennista.\nCarriera.\nIn carriera ha vinto un titolo di doppio, il Taiwan Open nel 1987. Nei tornei del Grande Slam ha ottenuto il suo miglior risultato raggiungendo i quarti di finale di doppio agli Australian Open nel 1990, in coppia con sua sorella Cammy."}
{"id": "4938274", "revid": "256896", "url": "https://it.wikipedia.org/wiki?curid=4938274", "title": "Giuramento dei Capitani reggenti", "text": ""}
{"id": "4938275", "revid": "1305772", "url": "https://it.wikipedia.org/wiki?curid=4938275", "title": "Repulse", "text": " \u00e8 un videogioco arcade di tipo sparatutto, distribuito da SEGA nel 1985. Sviluppato da Crux e Kyugo, venne ripubblicato da Proma con il titolo '99: The Last War. Esiste inoltre un \"bootleg\" del gioco denominato Son of Phoenix.\nTrama.\nIl videogioco, ambientato nel 1999, prende le mosse dal tentativo di conquistare la Terra da parte della potenza aliena \"Aquila\".\nModalit\u00e0 di gioco.\nCon una navicella spaziale, il giocatore dovr\u00e0 distruggere nemici robotici e astronavi. Al termine di ogni fase (eccetto la prima), il giocatore deve sconfiggere un'enorme astronave spaziale. La navicella del giocatore ha un limitato campo di forza capace di resistere a certi tipi di attacchi. Durante il gioco, \u00e8 possibile ottenere potenziamenti, come elicotteri alleati o colpi pi\u00f9 potenti."}
{"id": "4938277", "revid": "1543377", "url": "https://it.wikipedia.org/wiki?curid=4938277", "title": "AMC Matador", "text": "La Matador \u00e8 un'autovettura prodotta dalla AMC dal 1971 al 1978. In Australia \u00e8 stata commercializzata come \"Rambler Matador\".\nStoria.\nLa Matador prese il posto della AMC Rebel. Rispetto al modello a cui successe, la Matador era dotata di nuovi interni e di una linea aggiornata. Come la vettura antenata, anche la Matador si basava sulla full-size Ambassador. Da quest'ultima la Matador prese la parte posteriore, il lungo cofano anteriore, gli interni lussuosi e la calandra.\nAl momento del lancio al Matador faceva parte della categorie delle vetture mid-size ed era disponibile in versione hardtop due porte, berlina quattro porte e familiare quattro porte. Nel 1974 il modello fu oggetto di un restyling, nell'occasione del quale venne tolta dai listini la versione hard-top e fu introdotta la coup\u00e9 due porte. Nell'anno citato parte delle versioni del modello cambiarono di categoria. Le coup\u00e9 rimasero mid-size, mentre le familiari e le berline divennero full-size.\nLe Matador furono utilizzate come auto della polizia, taxi, auto di servizio per le agenzie governative e per l'esercito. Queste vetture speciali erano dotate dei motori pi\u00f9 potenti disponibili per il modello. Le Matador furono particolarmente popolari come auto della polizia.\nCome per la Rebel, anche la Matador ebbe in listino la versione speciale \"The Machine\". Apparteneva anch'essa alla categoria della muscle car ed era pertanto caratterizzata da prestazioni elevate. Fu realizzata solo nel 1971 in 50 esemplari. Altre due versioni speciali furono la \"Oleg Cassini\" e la \"Barcelona\". Entrambe erano delle coup\u00e9 con rifiniture lussuose. La prima fu prodotta dal 1974 al 1975, mentre la seconda dal 1976 al 1978.\nLa Matador venne prodotta a Kenosha, nel Wisconsin, e fu assemblata su licenza anche in Europa, Australia, Nuova Zelanda e Messico. In questi mercati la Matador era venduta come Rambler Matador. L'eccezione fu il Messico, dove venne commercializzata come VAM Classic.\nNella seconda parte degli anni settanta, a causa della crisi energetica iniziata nel 1973, il mercato inizi\u00f2 ad orientarsi verso modelli pi\u00f9 piccoli, che infatti consumavano meno carburante. La AMC non aveva per\u00f2 le risorse finanziarie per un restyling profondo. Fu quindi deciso di eliminare dai listini i due modelli pi\u00f9 grandi. La Ambassador fu tolta dal mercato nel 1974, mentre la Matador nel 1978.\nLa Matador partecip\u00f2 con successo a gare NASCAR.\nCaratteristiche tecniche.\nIl motore era installato anteriormente, mentre la trazione era posteriore. Erano disponibili i seguenti propulsori:\nIl modello era generalmente disponibile con cambio a tre rapporti che poteva essere manuale oppure automatico. Il primo cambio citato fu offerto dal 1971 al 1976. Solamente nel 1971 fu offerta una trasmissione manuale a quattro rapporti."}
{"id": "4938280", "revid": "422900", "url": "https://it.wikipedia.org/wiki?curid=4938280", "title": "Son of Phoenix", "text": ""}
{"id": "4938283", "revid": "380654", "url": "https://it.wikipedia.org/wiki?curid=4938283", "title": "Ted Di Biase", "text": ""}
{"id": "4938284", "revid": "287204", "url": "https://it.wikipedia.org/wiki?curid=4938284", "title": "L'altro nome dell'amore", "text": "L'altro nome dell'amore (\"An Indecent Obsession\") \u00e8 un romanzo di Colleen McCullough pubblicato nel 1981 a New York dalla casa editrice Harper &amp; Row. \u00c8 stato tradotto in 23 lingue. In Italia \u00e8 uscito nello stesso anno, nella traduzione di \"Marina Bianchi\".\nEpoca e luoghi.\nIl romanzo si svolge nel 1945, nelle settimane seguenti la resa del Giappone, che concluse la Seconda guerra mondiale. La vicenda \u00e8 ambientata in un ospedale militare sito sulla costa nord dell'Australia, considerato ospedale di smistamento. Vi \u00e8 poi un epilogo, circa tre anni dopo, all'ospedale psichiatrico Morisset, sempre nel nord del Continente Australiano..\nTrama.\nSettembre 1945: la guerra \u00e8 finita e all'ospedale militare si attende la smobilitazione. Proprio allora arriva dal fronte il sergente Michael Wilson, che ha un aspetto sanissimo. Egli infatti ha aggredito un superiore, ma poi ha rifiutato di denunciare le avances ricevute e quindi \u00e8 stato giudicato psichicamente instabile. L'accoglienza di Sister Langtry (come tutti chiamano la crocerossina del reparto X) \u00e8 molto amichevole; non cos\u00ec quella degli altri pazienti. I cinque ricoverati sono, a vario titolo, tutti innamorati della donna e provano molta invidia per Mike, che sembra emanare solidit\u00e0 e equilibrio.\nNei giorni, resi pi\u00f9 lunghi dall'attesa di una partenza che tarda ad arrivare, i sei uomini si misurano a vario titolo. Matt ha una famiglia con quattro bimbe, e si preoccupa di tornare e di non essere pi\u00f9 in grado di lavorare. Nugget passa il suo tempo a leggere dizionari medici. Neil sa disegnare, ma pensa di avere un talento mediocre. Invece Luce e Benedict arrecano problemi alla convivenza perch\u00e9 Luce, depravato e provocatore, gioca con le debolezze di tutti, specie con quelle del misterioso Ben. Questi \u00e8 l'unico tra tutti che potrebbe avere una forma nascosta di pazzia e il gioco di Luce si fa pericoloso.\nNel frattempo per\u00f2 nasce un amore tra Honour Langtry e Mike, e i due arrivano ad avere una notte per loro, trascorsa nel bungalow assegnato alla crocerossina. Ma nel reparto, il mattino dopo, Luce viene trovato morto e mutilato in modo orrendo. E tutti sono passibili di incriminazione, pi\u00f9 di tutti Sister Langtry, perch\u00e9 lei non doveva allontanare Mike dal reparto.\nTuttavia la donna si trova un fronte compatto, costituito da i pazienti, Mike compreso. Essi si accordano di far passare la morte di Luce per un suicidio e poi si assegnano degli impegni per il ritorno alla vita civile. Neil sosterr\u00e0 economicamente Matt e Nugget, in quanto \u00e8 decisamente facoltoso di famiglia; invece Mike si porter\u00e0 nella sua tenuta agricola nell'interno il povero Benedict, vero responsabile del delitto. \u00c8 chiaro a tutti loro che Ben \u00e8 davvero pazzo e che ha ucciso Luce perch\u00e9, ritenendolo un rifiuto umano, pensava di liberare il mondo dal marciume di cui Luce era depositario.\nHonour cos\u00ec si ritrova a dover rinunciare al suo primo e unico amore, perch\u00e9 Mike, di fronte alla tragedia, ha scelto di assistere Ben e non ha esitato a far lega con gli altri. La solidariet\u00e0 maschile di cui i pazienti danno prova \u00e8 impossibile da incrinare e risolve, dal loro punto di vista, a chi debba andare la donna che tutti amano. Disperata, Honour deve rassegnarsi e, quando finalmente arriva l'ordine di smobilitare, ritorna a casa dai genitori. Qui, in un colloquio con la madre, rivela di aver fatto una scelta: andare a lavorare in un manicomio. In questo ambiente dovr\u00e0 accettare di assumere una posizione molto inferiore di quella di Sister Senior, per giunta pluridecorata, ma, come i suoi ex pazienti, \u00e8 entrata nella logica del dovere: l'altro nome dell'amore.\nEpilogo.\nHonour si adatta alla vita dell'ospedale psichiatrico e le viene consentito di accorciare i tempi di formazione, dati i suoi precedenti incarichi. Dopo quasi tre anni passati l\u00ec, un giorno riceve la visita di una collega e amica crocerossina che viene a ricoverare il padre. Dall'amica apprende che Matt \u00e8 morto perch\u00e9 affetto da un cancro al cervello, malattia responsabile della cecit\u00e0 dell'uomo, che invece era stato trattato come un isterico. Allora Honour chiede notizie di Mike e apprende che \u00e8 avvenuta un'altra tragedia. Mike non \u00e8 riuscito a impedire che Ben uccidesse di nuovo, perci\u00f2, responsabile di averlo tenuto fuori da un luogo di cura e detenzione, gli ha sparato e poi si \u00e8 tolto la vita.\nTrasposizione cinematografica.\nNel 1985 \u00e8 stato prodotto il film \"An Indecent Obsession\", sceneggiatura di: \"Colleen McCullough\" e \"Denise Morgan\", regia di: \"Lex Marinos\" con: Wendy Hughes, Gary Sweet, Richard Moir."}
{"id": "4938289", "revid": "1522738", "url": "https://it.wikipedia.org/wiki?curid=4938289", "title": "Isole Cocos (Keeling)", "text": "Il Territorio delle Isole Cocos (Keeling) (in malese delle Cocos: \"Pulu Kokos\"; in malese \"Wilayah Kepulauan Cocos (Keeling)\"), noto semplicemente come Isole Cocos o Isole Keeling, \u00e8 un territorio esterno dell'Australia costituito da due atolli e 27 isole coralline. Le isole si trovano nell'Oceano Indiano, a met\u00e0 strada tra Australia e Sri Lanka e relativamente vicino all'isola indonesiana di Sumatra. Costituirono, dal 1827 al 1978, un regno autonomo, di tipo feudale, sotto il protettorato di Regno Unito e Australia.\nIl territorio \u00e8 costituito da due atolli e 27 isole coralline, di cui solo due, West Island e Home Island, risultano abitate. La popolazione di circa 600 persone \u00e8 composta principalmente da malesi di Cocos, che per lo pi\u00f9 abbracciano il sunnismo e si esprimono in un dialetto che trae le sue origini dal malese come prima lingua. Il territorio \u00e8 amministrato dal Dipartimento delle infrastrutture, dei trasporti, dello sviluppo regionale e delle comunicazioni del governo federale australiano come territorio esterno australiano e, insieme all'isola di Natale, situata a circa 960 | km di distanza a est, forma il raggruppamento amministrativo dei territori australiani dell'Oceano Indiano. Gli isolani godono comunque di un certo grado di autogoverno per mezzo del consiglio locale della contea. Molti servizi pubblici, inclusi sanit\u00e0, istruzione e polizia, sono forniti dallo stato dell'Australia Occidentale: anche l'ordinamento giuridico \u00e8 legato a tale entit\u00e0 amministrativa, salvo quanto diversamente stabilito dal governo federale. Il territorio utilizza inoltre i codici postali dell'Australia Occidentale.\nLe isole furono scoperte nel 1609 dal capitano di mare britannico William Keeling, ma nessun insediamento avvenne fino all'inizio del XIX secolo. Uno dei primi coloni fu John Clunies-Ross, un mercante scozzese; gran parte dell'attuale popolazione dell'isola discende dai lavoratori malesi che port\u00f2 a lavorare nella sua piantagione di copra. La famiglia Clunies-Ross amministr\u00f2 le isole come territorio privato per quasi 150 anni, con il capofamiglia generalmente riconosciuto come giudice locale. Gli inglesi annessero le isole nel 1857 e, per il secolo successivo, passarono sotto Ceylon o Singapore. Il territorio and\u00f2 all'Australia nel 1955, sebbene fino al 1979 la quasi totalit\u00e0 delle propriet\u00e0 immobiliari appartenesse ancora alla famiglia Clunies-Ross.\nGeografia fisica.\nLe isole Cocos (Keeling) sono costituite da due atolli corallini pianeggianti con un'area di 14.2 km\u00b2, 26 km di costa, la pi\u00f9 alta elevazione di 5 m e ricoperta di una fitta vegetazione composta da palme da cocco e altre specie vegetali. Il clima \u00e8 mite, moderato dagli alisei di sud-est per circa nove mesi all'anno e con precipitazioni moderate. Dei cicloni tropicali possono verificarsi nei primi mesi dell'anno.\nNorth Keeling \u00e8 un atollo costituito da una sola isola a forma di U, un anello quasi chiuso con una piccola apertura nella laguna, larga circa 50 m, sul lato est. L'isola misura 1,1 km\u00b2 di estensione ed \u00e8 disabitata: la laguna copre circa 0.5 km\u00b2. North Keeling Island e il mare circostante nel raggio di 1.5 km dalla costa dal parco nazionale Pulu Keeling, istituito il 12 dicembre 1995.\nLe isole di South Keeling compongono circa 24 isolotti individuali che formano un anello di atolli incompleto, con una superficie totale di 13.1 km\u00b2. Solo Home Island e West Island sono popolate: i malesi di Cocos risiedono in alcune palafitte, chiamate \"pondoks\", sulla maggior parte delle isole pi\u00f9 grandi.\nDi seguito una lista degli isolotti che compongono Cocos (Keeling) a partire da nord.\nNon esistono fiumi o laghi su nessuno dei due atolli: le risorse di acqua dolce sono limitate a lenti d'acqua sulle isole pi\u00f9 grandi, accumuli sotterranei di acqua piovana che si trovano sopra l'acqua di mare. A queste fonti essenziali per gli abitanti del posto si accede perforando in punti precisi o costruendo pozzi poco profondi.\nClima.\nLe isole Cocos (Keeling) hanno un clima tropicale (\"Af\") secondo la classificazione dei climi di K\u00f6ppen; l'arcipelago si trova approssimativamente a met\u00e0 strada tra l'Equatore e il Tropico del Capricorno. Si distinguono nettamente due stagioni, quella delle piogge e quella secca. Il mese pi\u00f9 piovoso \u00e8 aprile, con un totale di precipitazioni pari a 262,6 mm, mentre il mese pi\u00f9 secco \u00e8 ottobre con 88,2 mm. La temperatura varia leggermente poich\u00e9 la sua posizione \u00e8 a una certa distanza dall'Equatore. Il mese pi\u00f9 caldo \u00e8 marzo, che fa registrare una temperatura massima media di 30 \u00b0C, mentre il mese pi\u00f9 freddo \u00e8 agosto con una temperatura media bassa di 24,3 \u00b0C.\nAmbiente naturale.\nFlora.\nLe tracheobionta consistono in circa 61 specie originarie delle 22 isole vegetate e 69 alloctone, la maggior parte delle quali confinate alle due isole abitate maggiori. Non esistono specie vegetali endemiche e quelle presenti sono perlopi\u00f9 piante costiere disperse dal mare della regione dell'Indo-Pacifico. Sul litorale, gli alti arbusti visibili sono i \"Pemphis acidula\" e \"Cordia subcordata\", che spesso crescono in popolamenti monospecifici. I boschi chiusi sono dominati da \"Cocos nucifera\" o \"Pisonia grandis\".\nGran parte dell'area delle isole meridionali ha subito modifiche al fine di ospitare piantagioni di cocco, alterando la vegetazione presente prima dell'arrivo dell'uomo. North Keeling, a circa 25 km a settentrione, risulta protetta come parte del parco nazionale Pulu Keeling, dove si possono trovare 31 piante, di cui sei introdotte. La percentuale sale a circa la met\u00e0 sull'atollo meridionale.\nIn un rapporto del 2002 all'ente gestore dell'area protetta, Parks Australia, delle molte specie introdotte nell'atollo meridionale, l'erba del Siam (\"Chromolaena odorata\") \u00e8 stata identificata come la pi\u00f9 grave minaccia per l'habitat locale. La maggioranza delle piante introdotte include piante erbacee pantropicali, probabilmente giunte in zona dopo la costruzione dell'aeroporto nel 1944.\nFauna.\nNon deve sorprendere che la fauna terrestre locale sia scarna, in virt\u00f9 delle ridotte aree terrestri, della lieve divergenza degli habitat e dell'isolamento dalla terraferma. Per inverso, le acque ospitano un ecosistema decisamente pi\u00f9 ricco.\nTrattandosi di due piccoli e remoti gruppi di isole a 24 km di distanza l'uno dall'altro nell'Oceano Indiano orientale, il numero di uccelli terrestri residenti (al contrario di quelli marini e trampolieri) \u00e8 assai circoscritto. Tra questi rientrano l'endemico e a rischio di estinzione rallo di Cocos (\"Gallirallus philippensis andrewsi\") la faraona mitrata (\"Numida meleagris\"), il gallo di Giava (\"Gallus varius\"), entrambi questi ultimi introdotti, la gallinella pettobianco (\"Amaurornis phoenicurus\"), la garzetta di Reef (\"Egretta sacra\"), la nitticora rossiccia (\"Nycticorax caledonicus\") e l'occhialino di Natale (\"Zosterops natalis\"), anch'esso non nativo. Altre quattro specie di uccelli introdotte in loco non sono pi\u00f9 visibili oggi. Occasionalmente, si registrano diversi uccelli terrestri, ma nessuno di essi si \u00e8 stanziato in maniera definitiva.\nI trampolieri migratori registrati presso le isole includono alcuni visitatori regolari e altri che ci fanno tappa nel corso delle migrazioni, senza per\u00f2 fermarsi per la riproduzione. Tuttavia, North Keeling \u00e8 importante per l'allevamento di uccelli marini, con un numero considerevole di sule piedirossi (\"Sula sula\"), fregate maggiori (\"Fregata minor\") e minori (\"Fregata ariel\"), sterne stolide brune (\"Anous stolidus\") e sterne bianche (\"Gygis alba\"). Altri uccelli marini riproduttori includono la berta cuneata (\"Ardenna pacifica\"), la sula mascherata (\"Sula dactylatra\"), la sula fosca (\"Sula leucogaster\"), il fetonte codarossa (\"Phaethon rubricauda\"), il fetonte codabianca (\"Phaethon lepturus\") e la sterna fuligginosa (\"Onychoprion fuscatus\"). \u00c8 possibile che anche il petrello araldo (\"Pterodroma heraldica\") si riproduca in zona.\nForse, prima dell'occupazione umana delle isole nel XIX secolo, gli uccelli marini si riprodussero su entrambi gli atolli; l'insediamento antropico e l'introduzione di roditori nell'atollo meridionale hanno impedito a numerose colonie di uccelli marini di seguire le vecchie abitudini, circoscrivendole solo all'atollo settentrionale di North Keeling. Sebbene gli isolani di Cocos visitassero regolarmente il Keeling settentrionale per cacciare uccelli marini, questa pratica cess\u00f2 in gran parte con l'istituzione del parco nazionale di Pulu Keeling nel 1995. Non esistono mammiferi terrestri nativi: le due specie di roditori presenti, il topo comune (\"Mus musculus\") e il ratto nero (\"Rattus rattus\"), sono state introdotte nell'atollo meridionale, mentre sono assenti da North Keeling. Anche i conigli furono inseriti a scopo venatorio, ma non figurano pi\u00f9 attualmente nell'arcipelago. Due specie di cervi asiatici, il muntjak della Sonda (\"Muntiacus muntjak\") e il sambar indiano (\"Rusa unicolor\"), furono introdotti in passato senza grande successo. I mammiferi marini di cui si ha notizia di spiaggiamenti o di un loro passaggio nei dintorni delle isole includono il dugongo (\"Dugong dugon\"), il tursiope indopacifico (\"Tursiops aduncus\"), l'orcella asiatica (\"Orcaella brevirostris\"), il globicefalo di Gray (\"Globicephala macrorhynchus\"), la megattera (\"Megaptera novaeangliae\"), lo zifio (\"Ziphius cavirostris\") e il capodoglio (\"Physeter macrocephalus\").\nI rettili terrestri includono tre gechi e un serpente, che potrebbero essere stati tutti trasportati inavvertitamente sulle isole dagli esseri umani: si tratta del geco comune dalle squame lisce (\"Lepidodactylus lugubris\"), del geco quattro dita (\"Gehyra mutilata\") e del geco delle case asiatico (\"Hemidactylus frenatus\"). Tra i rettili marini si rintracciano invece il serpente di mare dal ventre giallo (\"Pelamis platurus\"), il serpente di mare bocca gialla (\"Laticauda colubrina\"), la tartaruga verde (\"Chelonia mydas\"), la tartaruga embricata (\"Eretmochelys imbricata\"), la tartaruga bastarda olivacea (\"Lepidochelys olivacea\"), la caretta caretta (\"Caretta caretta\") e la tartaruga liuto (\"Dermochelys coriacea\").\nSi registrano oltre 500 specie ittiche nelle zone pelagiche e in quelle pi\u00f9 profonde: abbastanza ovunque su spiagge e fondali bassi si possono intravedere molluschi, echinodermi e crostacei di vario genere.\nParco marino.\nNel bilancio del 2021, il governo australiano ha impegnato 39,1 milioni di dollari australiani per istituire due nuovi parchi marini al largo dell'isola di Natale e delle isole Cocos (Keeling). I parchi copriranno fino a 740.000 chilometri quadrati di acque australiane.\nStoria.\nScoperta e insediamento umano.\nL'arcipelago fu scoperto nel 1609 dal capitano William Keeling della Compagnia britannica delle Indie orientali, durante un viaggio di ritorno dalle Indie Orientali. Una prima mappa di North Keeling fu abbozzata nel 1749 da Ekeberg, un capitano svedese, la quale mostrava gi\u00e0 la presenza di palme da cocco. Il luogo appare inoltre su una carta del 1789 prodotta dall'idrografo britannico Alexander Dalrymple.\nNel 1825, il marinaio scozzese John Clunies-Ross si ferm\u00f2 brevemente sulle isole durante un viaggio in India, piantando una bandiera britannica in loco e progettando di tornare e stabilirsi sulle isole con la sua famiglia in futuro. Il ricco inglese Alexander Hare aveva piani simili e assunse un capitano, per coincidenza fratello di Clunies-Ross, al fine di portare lui e un harem volontario costituito da 40 donne malesi nelle isole, dove sperava di stabilire la sua residenza personale. Hare aveva precedentemente prestato servizio a Banjarmasin, una citt\u00e0 nel Borneo, e raccont\u00f2 di \"non poter limitarsi alla vita docile che la civilt\u00e0 offre\".\nClunies-Ross torn\u00f2 due anni dopo con la moglie, i figli e la suocera e trov\u00f2 Hare gi\u00e0 stabilitosi sull'isola e che viveva con l'harem privato; tra i due nacque una disputa e gli otto marinai di Clunies-Ross \"iniziarono subito l'invasione del nuovo regno per prenderne possesso, donne e tutti\".\nDopo un po' di tempo, le donne di Hare iniziarono ad abbandonarlo, trovandosi invece compagni tra i marinai di Clunies-Ross. Scoraggiato, Hare lasci\u00f2 l'isola e mor\u00ec poi a Bencoolen nel 1834. Incoraggiato dai membri del vecchio harem, Clunies-Ross reclut\u00f2 i malesi a venire sull'isola in cerca di lavoro e mogli.\nI lavoratori venivano pagati com una valuta chiamata rupia di Cocos, coniata da John Clunies-Ross che poteva essere riscattata solo in loco e rimase valida per pi\u00f9 di 60 anni.\nIl 1\u00ba aprile 1836, l'HMS Beagle sotto il capitano Robert FitzRoy giunse per effettuare sondaggi e tracciare una descrizione dell'atollo come parte del secondo viaggio. Per il naturalista Charles Darwin, il quale era a bordo della nave, i rilevamenti avvalorsvano una teoria che egli aveva sviluppato su come si formassero gli atolli, in seguito espressa nel suo scritto \"La struttura e la distribuzione delle barriere coralline\" (in lingua originale \"The Structure and Distribution of Coral Reefs\"): anche qui studi\u00f2 la storia naturale delle isole e raccolse dei campioni. L'assistente di Darwin, Syms Covington, not\u00f2 che \"un inglese [in realt\u00e0 era scozzese] e la SUA famiglia, con circa sessanta o settanta mulatti del Capo di Buona Speranza, popolano una delle isole. Il capitano Ross, il governatore, \u00e8 ora assente al Capo\".\nImpero britannico.\nLe isole furono annesse dall'Impero britannico nel 1857 per mano del capitano Stephen Grenville Fremantle al comando del HMS \"Juno\", il quale le rivendic\u00f2 e nomin\u00f2 Ross II sovraintendente. Nel 1878, da lettere patenti, il governatore di Ceylon fu nominato funzionario delle isole e, con ulteriori autorizzazioni nel 1886, la responsabilit\u00e0 delle isole pass\u00f2 al governatore degli stabilimenti dello Stretto.\nNel frattempo, nel 1886, la regina Vittoria aveva, per contratto, concesso le isole per sempre a John Clunies-Ross, mentre le isole furono inserite nell'Insediamento dello Stretto sotto un Ordine del Consiglio del 20 maggio 1903. Il capo della famiglia godeva dello status semi-ufficiale come magistrato residente e rappresentante del governo.\nNel 1901 una stazione della funivia del telegrafo fu fondata su Direction Island: i cavi sottomarini procedevano verso Rodrigues, Mauritius, Batavia, Giava, Fremantle e l'Australia Occidentale. Nel 1910 fu istituita una stazione senza fili per comunicare con le navi di passaggio, mentre quella via cavo cess\u00f2 di funzionare nel 1966.\nPrima guerra mondiale.\nLa mattina del 9 novembre 1914, le isole divennero teatro della battaglia di Cocos, una delle prime battaglie navali della prima guerra mondiale. Una squadra di sbarco dell'incrociatore imperiale tedesco \"Emden\" prese possesso dell'area e disabilit\u00f2 la stazione di comunicazione senza cavi e via cavo su Direction Island, ma non prima che la stazione fosse in grado di trasmettere una chiamata di soccorso. Un convoglio di truppe alleate stava passando nelle vicinanze e l'incrociatore australiano HMAS Sydney lasci\u00f2 la scorta del convoglio allo scopo di indagare.\nIl \"Sydney\" individu\u00f2 all'orizzonte l'isola e la \"Emden\" alle 09:15, spingendo entrambe le imbarcazioni ad allestire i preparativi. Alle 11:20, la \"Emden\", gravemente danneggiata, si aren\u00f2 su North Keeling, mentre la nave da guerra australiana, anch'essa con varie riparazioni da effettuare, si lanci\u00f2 all'inseguimento della carboniera tedesca \"Buresk\", che si autoaffond\u00f2 all'avvicinarsi dell'unit\u00e0 australiana intorno alle 16:00. In quel momento, il vessillo dell\"'Emden\" non era ancora stato ammainato, gesto di solito interpretato come volont\u00e0 di proseguire i combattimenti. Non essendoci stata nessuna risposta alle istruzioni di abbassare la bandiera, una serie di colpi a salve fu sparata contro l'incrociatore arenato, dopodich\u00e9 i tedeschi abbassarono le insegne e alzarono una bandiera bianca. La \"Sydney\" aveva l'ordine di accertare lo stato della stazione di trasmissione, ma torn\u00f2 il giorno successivo per fornire assistenza medica ai tedeschi.\nLe vittime a bordo della \"Emden\" furono 134 e 69 i feriti, rispetto ai quattro morti e i 16 feriti a bordo di \"Sydney\". I sopravvissuti tedeschi furono presi a bordo dell'incrociatore australiano, che raggiunse il convoglio di truppe a Colombo il 15 novembre, quindi trasportati a Malta e consegnati i prigionieri all'esercito britannico. Altri 50 membri del personale tedesco della squadra di terra, impossibilitati a essere recuperati prima dell'arrivo della \"Sydney\", requisirono una goletta e fuggirono da Direction Island, arrivando infine a Istanbul. La \"Emden\" fu l'ultima nave da guerra degli Imperi centrali attiva nell'Oceano Indiano o Pacifico, circostanza che permise alle truppe australiane e neozelandesi di poter navigare senza scorta navale e dirigersi altrove.\nSeconda guerra mondiale.\nDurante la seconda guerra mondiale, la stazione del cavo fu ancora una volta un collegamento vitale. Le Cocos apparivano preziose per l'individuazione della direzione da parte delle stazioni Y, il sistema di intelligence mondiale utilizzato durante il conflitto.\nGli Alleati temevano che le isole potessero essere convertite dai tedeschi al fine di realizzarvi un aeroporto funzionale a gestire le operazioni nell'Oceano Indiano. Dopo l'entrata in guerra del Giappone, i nipponici occuparono le isole vicine. Evitando di attirare la loro attenzione sulla stazione di Cocos e sulla guarnigione delle sue isole, l'ancoraggio degli idrovolanti tra le isole Direction e Horsburgh non fu mai utilizzato: Anche i trasmettitori radio sono stati tenuti in silenzio, tranne che in caso di emergenza.\nDopo la battaglia di Singapore nel 1942, le isole ricaddero territorialmente sotto Ceylon (Sri Lanka), mentre Direction e West Island furono poste sotto amministrazione militare. La guarnigione delle isole si componeva in principio di un plotone dei fucilieri africani del re dell'esercito britannico, situato sull'isola di Horsburgh, con due cannoni da 152,4 mm funzionali alla copertura degli ancoraggi. Gli abitanti locali vivevano al tempo tutti su Home Island e la preoccupazione costituita dai giapponesi era palpabile. Tuttavia, nonostante l'importanza del luogo come centro di comunicazione, i nipponici non eseguirono alcun tentativo n\u00e9 di razziarle n\u00e9 di occuparle e si accontentarono di inviare un aereo da ricognizione circa una volta al mese.\nNella notte tra l'8 e il 9 maggio 1942, 15 membri della guarnigione, delle Forze di difesa di Ceylon, si ammutinarono sotto la guida di Gratien Fernando. Si diceva che gli insorti fossero stati provocati dall'atteggiamento dei loro ufficiali britannici e che fossero anche presumibilmente ispirati dalla propaganda anti-britannica promossa dai giapponesi. Questi provarono ad assumere il controllo della batteria di cannoni sulle isole: sebbene l'ammutinamento fu sedato, gli attaccanti uccisero un soldato regolare e ferirono un ufficiale. Sette degli ammutinati furono condannati a morte in un processo che in seguito fu ritenuto essere stato condotto in modo improprio, sebbene vi fu l'ammissione di colpevolezza da parte dell'imputato. Quattro delle condanne, non quella di Fernando, furono poi commutate in altre pene. Si tratt\u00f2 degli unici uomini membri del Commonwealth britannico giustiziati per ammutinamento durante la seconda guerra mondiale.\nIl 25 dicembre 1942, il sottomarino giapponese \"I-166\" bombard\u00f2 le isole senza per\u00f2 causare danni.\nPi\u00f9 tardi durante la guerra, furono costruite due piste di atterraggio e tre squadroni di bombardieri vennero spostati sulle isole per condurre incursioni contro obiettivi giapponesi nel sud-est asiatico e per fornire supporto durante la reinvasione pianificata della Malesia britannica con l'Operazione Tiderace e la riconquista di Singapore. I primi aerei ad arrivare furono i Supermarine Spitfire Mk VIII dello squadrone numero 136 della RAF. Tra questi, rientravano alcuni bombardieri Liberator dello squadrone numero 321 della RAF (composto da membri delle forze olandesi in esilio in servizio con la Royal Air Force), anch'essi di stanza sulle isole. Quando nel luglio 1945 gli squadroni 99 e 356 giunsero a West Island, introdussero un quotidiano chiamato \"Atoll\" che riportava notizie di quanto stava accadendo nel mondo esterno. Gestito da aviatori durante le ore di riposo, raggiunse la fama quando numerose copie furono rilasciate dai bombardieri Liberator nei campi di prigionia sopra le teste delle guardie giapponesi.\nNel 1946, l'amministrazione delle isole torn\u00f2 a Singapore ed entr\u00f2 a far parte della colonia locale.\nTrasferimento all'Australia.\nIl 23 novembre 1955, le isole furono trasferite dal Regno Unito al Commonwealth dell'Australia. I passaggi legali per effettuare il trasferimento furono i seguenti:\nPertanto, in sintesi, la separazione avvenne in tre fasi: separazione dalla colonia di Singapore; trasferimento dal Regno Unito e accettazione da parte dell'Australia.\nH.J. Hull fu nominato come primo rappresentante ufficiale (oggi tale carica \u00e8 detta amministratore) del nuovo territorio, essendo stato tenente comandante della Royal Australian Navy e rilasciato per tale scopo. In base alla Decisione 1573 del Gabinetto del Commonwealth del 9 settembre 1958, la nomina di Hull fu revocata e John William Stokes fu nominato distaccato dalla polizia del Territorio del Nord. Un comunicato stampa alla fine di ottobre 1958 dal ministro per i territori, Hasluck, lod\u00f2 i tre anni di servizio di Hull su Cocos.\nStokes prest\u00f2 servizio nella posizione dal 31 ottobre 1958 al 30 settembre 1960; i ricordi d'infanzia di suo figlio e le foto delle isole sono stati poi pubblicati. C.I. Buffett dell'Ordine dell'Impero Britannico dell'isola Norfolk gli succedette e prest\u00f2 servizio dal 28 luglio 1960 al 30 giugno 1966, e in seguito ag\u00ec come amministratore a Cocos e su Norfolk. Nel 1974, Ken Mullen scrisse un piccolo libro sugli anni trascorsi con moglie e figlio dal 1964 al 1966 lavorando a Direction Island.\nNegli anni '70, l'insoddisfazione del governo australiano per lo stile di governo di stampo feudale dell'isola di Clunies-Ross aument\u00f2. Nel 1978, l'Australia costrinse la famiglia a vendere le isole per la somma di 6.250.000 dollari australiani, adducendo come pretesto l'espropriazione per pubblico interesse. Di comune accordo, la famiglia ha mantenuto la propriet\u00e0 di Oceania House, ovvero la residenza presente sull'isola. Nel 1983, il governo australiano rinneg\u00f2 questo accordo e avvert\u00ec John Clunies-Ross della necessit\u00e0 di lasciare Cocos. L'anno seguente l'Alta Corte d'Australia stabil\u00ec che l'acquisizione era avvenuta secondo una procedura illegittima, ma il governo australiano ordin\u00f2 che nessun affare governativo fosse concesso alla compagnia di navigazione di Clunies-Ross, un'azione che contribu\u00ec al suo fallimento. John Clunies-Ross attualmente vive a Perth, mentre alcuni membri della famiglia Clunies-Ross vivono ancora sulle Cocos.\nGrandi preparativi furono intrapresi dal governo australiano per far s\u00ec che i malesi di Cocos potessero partecipare al referendum di autodeterminazione. Le discussioni iniziarono nel 1982, con l'obiettivo di tenere il referendum, sotto la supervisione delle Nazioni Unite, a met\u00e0 del 1983. Secondo le linee guida sviluppate dal Comitato per la decolonizzazione delle Nazioni Unite, ai residenti dovevano essere offerte tre scelte: piena indipendenza, libera associazione o integrazione con l'Australia. L'ultima opzione appariva quella preferita sia dagli isolani che, tra l'altro, dal governo australiano. Un cambio di governo a Canberra dopo le elezioni australiane del marzo 1983 ritard\u00f2 il voto di un anno. Mentre il consiglio di Home Island espresse la preferenza per un \"voto\" di consenso comune tradizionale, l'ONU insistette per un voto segreto. Il referendum si tenne infine il 6 aprile 1984, con la partecipazione di tutti i 261 isolani ammissibili, inclusa la famiglia Clunies-Ross: 229 votarono per l'integrazione, 21 per la libera associazione, nove per l'indipendenza, e due non indicarono alcuna preferenza. Negli ultimi anni sono accadute varie controversie tra la popolazione musulmana e quella non musulmana del posto.\nStatus di indigeni.\nI discendenti dei malesi di Cocos portati nelle isole dalla Malesia britannica, dalle Indie orientali olandesi, dal Sudafrica e dalla Nuova Guinea da Hare e da Clunies-Ross, che erano per lo pi\u00f9 quando giunti lavoratori con debiti, schiavi o uomini dichiarati colpevoli a seguito di processi, nel 2019 hanno chiesto al governo federale australiano il riconoscimento come indigeni australiani.\nToponimo.\nLe isole sono state chiamate nel corso della loro storia \"Cocos\" (dal 1622), \"Keeling\" (dal 1703), \"Cocos-Keeling\" (da James Horsburgh nel 1805) e \"Keeling-Cocos\" (XIX secolo). Il termine \"Cocos\" fa riferimento alla presenza abbondante di alberi da cocco, mentre \"Keeling\" si riferisce a William Keeling, che scopr\u00ec le isole nel 1609.\nJohn Clunies-Ross, che navig\u00f2 nel \"Borneo\" nel 1825, battezz\u00f2 l'arcipelago \"isole corallo del Borneo\", limitando \"Keeling\" a North Keeling, e definendo South Keeling \"Cocos propriamente detta\". La versione \"Isole Cocos (Keeling)\", attestata dal 1916, fu ufficializzata dal Cocos (Keeling) Islands Act nel 1955.\nIl nome malese del territorio \u00e8 \"Pulu Kokos (Keeling)\", come evince anche dai cartelli bilingue presenti in loco.\nBandiera.\nLe Cocos e Keeling hanno una propria bandiera: di colore verde, nel cantone in alto a sinistra \u00e8 raffigurata una palma all'interno di un disco dorato, al centro una luna crescente dorata e alla sua destra la rappresentazione della costellazione della Croce del Sud, come nella bandiera australiana. Il vessillo, usata non ufficialmente, \u00e8 stato disegnato nel 2003 per la sede dell'amministratore locale.\nCultura.\nSebbene sia un territorio australiano, la cultura delle isole ha vaste influenze provenienti dalla Malesia e dall'Indonesia a causa della sua popolazione prevalentemente etnica malese.\nArte.\nLa moschea di West Island su via Alexander \u00e8 annoverata nell'elenco del Patrimonio del Commonwealth australiano.\nIstruzione.\nC'\u00e8 una scuola nell'arcipelago, la Cocos Islands District High School, con campus situati sulla West Island (dall'asilo al decimo anno) e l'altra sulla Home Island (dall'asilo al sesto anno). Il CIDHS fa capo al dipartimento educativo dell'Australia Occidentale. L'istruzione scolastica \u00e8 in inglese in entrambi i campus, con gli assistenti degli insegnanti di malese di Cocos che assistono i bambini pi\u00f9 piccoli nella scuola materna, nella preparazione preliminare e nella prima elementare con il curriculum di inglese nel campus della Home Island.\nSociet\u00e0.\nDemografia.\nNel censimento del 2016, la popolazione delle isole ammontava a 544 persone, di cui il 75% di fede musulmana; il 69,6% si esprimeva in malese anzich\u00e9 in inglese ne contesti quotidiani. La popolazione delle due isole abitate \u00e8 generalmente divisa tra l'etnia europea sull'isola occidentale (circa 100 persone) e la componente malese sull'isola madre (500).\nImportanza strategica.\nLe isole Cocos sono strategicamente importanti per la loro vicinanza alle rotte marittime negli oceani Indiano e Pacifico. Gli Stati Uniti e l'Australia hanno espresso interesse per stazionare droni di sorveglianza in loco. Reuters ha etichettato tale posizione come un placet australiano a una maggiore presenza americana nel sud-est asiatico, ma ha espresso perplessit\u00e0 temendo che si possano turbare i funzionari cinesi.\nJames Cogan ha scritto per conto del World Socialist Web Site che il piano volto a posizionare droni di sorveglianza a Cocos rientrava nel progetto dell'ex presidente degli Stati Uniti Barack Obama verso l'Asia, facilitando il controllo delle rotte marittime e consentendo alle forze statunitensi di imporre un eventuale blocco contro la Cina. Dopo che i piani per la costruzione di basi aeree sono stati segnalati dal \"Washington Post\", il ministro della difesa australiano Stephen Smith ha affermato che il governo australiano considera le \"Cocos come una posizione strategica potenzialmente a lungo termine, ma si tratta solo di un'ipotesi\".\nEconomia.\nEssendo pochi gli abitanti, si \u00e8 sviluppata una piccola e crescente industria turistica incentrata su attivit\u00e0 acquatiche o legate all'ambiente. Nel 2016, una spiaggia su Direction Island \u00e8 stata nominata la migliore dell'Australia da Brad Farmer, un ambasciatore acquatico e costiero per il turismo in Australia e coautore di \"101 Best Beaches 2017\".\nI piccoli orti locali e la pesca contribuiscono all'approvvigionamento alimentare, ma la maggioranza del cibo e degli altri servizi devono essere importate dall'Australia o altrove.\nLa Cocos Islands Cooperative Society Ltd. impiega operai edili, stivatori e marinai, mentre alcuni si occupano del settore terziario. Il tasso di disoccupazione era del 6,7% nel 2011.\nAmministrazione e politica.\nLa capitale del territorio delle isole Cocos (Keeling) \u00e8 West Island. Le modalit\u00e0 di gestione amministrativa delle isole si basano sul Cocos (Keeling) Islands Act 1955, con forti legami con l'ordinamento giuridico australiano. Le isole sono gestite da Canberra tramite un amministratore non residente nominato dal governatore generale facente capo al Dipartimento delle infrastrutture, dei trasporti, dello sviluppo regionale e delle comunicazioni. In precedenza, la responsabilit\u00e0 toccava al Dipartimento dei trasporti e dei servizi regionali (prima del 2007), al Dipartimento del ministro di giustizia (2007-2013), al Dipartimento delle infrastrutture e dello sviluppo regionale (2013-2017) e, infine, al Dipartimento delle infrastrutture, dello sviluppo regionale e delle citt\u00e0 (2017-2020).\nL'attuale amministratore \u00e8 Natasha Griggs, nominata il 5 ottobre 2017 e tra l'altro in carico anche per l'isola di Natale: i due territori appartengono ai Territori australiani dell'Oceano Indiano. Il governo australiano fornisce servizi governativi attraverso l'Amministrazione dell'isola di Natale e del Dipartimento delle infrastrutture e dello sviluppo regionale. Stando ai termini del Territories Law Reform Act 1992 del governo federale, entrato in vigore il 1\u00ba luglio del 1992, le leggi dell'Australia Occidentale sono valide anche nelle Isole Cocos, \"nella misura in cui esse possono applicarsi al Territorio\"; la mancata o parziale applicazione di tali leggi \u00e8 a discrezione del governo federale. La legge conferisce inoltre ai tribunali dell'Australia occidentale potere giudiziario sulle isole. Tuttavia, le Cocos rimangono costituzionalmente distinte dall'Australia occidentale e il potere dello Stato di legiferare per il territorio \u00e8 un potere delegato dal governo federale. Il tipo di servizi tipicamente forniti da un governo statale altrove in Australia sono forniti dai dipartimenti del governo dell'Australia occidentale e da appaltatori, con i costi sostenuti dal governo federale.\nEsiste anche un consiglio unicamerale della contea di Cocos con sette seggi. Un mandato completo ha durata quadriennale, anche se le elezioni si tengono ogni ventiquattro mesi.\nPolitica federale.\nI residenti delle isole Cocos (Keeling), in quanto cittadini australiani, votano alle elezioni federali: gli isolani sono rappresentati alla Camera dei Rappresentanti dal membro della circoscrizione di Lingiari (nel Territorio del Nord) e al Senato dai senatori del Territorio del Nord. Alle elezioni federali del 2016, il Partito Laburista ha ricevuto la maggioranza assoluta dagli elettori di Cocos in entrambe le Camere dei rappresentanti e il Senato.\nDifesa e forze dell'ordine.\nLa difesa \u00e8 responsabilit\u00e0 della Australian Defence Force: non esistono comunque installazioni militari attive o personale di difesa sulle isole e l'amministratore pu\u00f2 richiedere l'assistenza dell'Australian Defence Force, se necessario. Il Libro bianco della difesa australiana del 2016 affermava che il campo d'aviazione nell'isola sarebbe stato aggiornato per supportare gli aerei da pattugliamento marittimo del RAAF P-8 Poseidon.\nL'applicazione della legge civile e la polizia di frontiera rispondono alla Polizia federale australiana. Lo schieramento in condizioni normali sull'isola vede la presenza di un sergente e un connestabile, coadiuvati da due membri speciali impegnati a livello locale che hanno poteri di polizia.\nTribunali.\nDal 1992, i servizi giudiziari sono stati forniti dal Dipartimento dell'Australia occidentale del Procuratore generale in base a un accordo di fornitura di servizi con il governo australiano. I tribunali cui \u00e8 possibile adire sono quelli a cui \u00e8 permesso accedere a qualsiasi cittadino dell'Australia Occidentale: il discorso vale anche per il registro delle nascite, delle morti, dei matrimoni e delle procedure relative cambio di nome.\nAssistenza sanitaria.\nHome Island e West Island dispongono di cliniche mediche che forniscono servizi sanitari di base, ma sull'isola non \u00e8 possibile curare gravi patologie e lesioni e i pazienti vengono inviati a Perth per cure, distante 3.000 km.\nSono attualmente in vigore alcune restrizioni sanitarie per raggiungere l'isola dovute alla pandemia di COVID-19.\nTrasporti e comunicazioni.\nTrasporti.\nLe isole Cocos (Keeling) sono attraversate da circa 15 km di autostrade. Un autobus turistico opera su Home Island, mentre un aeroporto ha sede sulla West Island e ospita una pista lunga 2.441 m. Virgin Australia gestisce servizi aerei di linea dall'aeroporto di Perth con scalo all'isola di Natale. Dopo il 1952, l'aeroporto locale fu scalo per i voli delle compagnie aeree tra l'Australia e il Sud Africa; Qantas e South African Airways si fermavano l\u00ec per fare rifornimento. L'arrivo di aerei a reazione a lungo raggio pose fine a questa esigenza nel 1967.\nUn traghetto interisland, il \"Cahaya Baru\", collega le isole West, Home e Direction. Vi \u00e8 un piccolo porticciolo tra le isole di Horsburgh e Direction per le navi pi\u00f9 grandi, mentre gli yacht hanno un'area di ancoraggio per loro predisposta a sud di Direction Island. Non esistono porti marittimi importanti di grande portata.\nComunicazioni.\nLe isole sono collegate all'interno del sistema di telecomunicazioni australiano (con intervallo di numeri +61 8 9162 xxxx). I telefoni pubblici si trovano sia su West Island che su Home Island. Una rete di telefonia mobile GSM affidabile (numero +61 406 xxx), gestita da CiiA (Christmas Island Internet Association), opera sulle Isole Cocos (Keeling). Le schede SIM e le schede di ricarica possono essere acquistate dal Telecentro sulla West Island per accedere a questo servizio.\nL'Australia Post fornisce servizi di posta con il codice postale 6799. Ci sono uffici postali su West Island e Home Island e le lettere e le raccomandate urgenti vengono inviate per via aerea due volte a settimana, ma tutta la restante posta viene inviata via mare e la consegna pu\u00f2 richiedere fino a due mesi.\nInternet.\n.cc \u00e8 il dominio di primo livello Internet del codice paese (ccTLD) per le isole Cocos (Keeling). \u00c8 amministrato da VeriSign attraverso una societ\u00e0 controllata eNIC, che lo promuove per la registrazione internazionale come \"the next .com\"; .cc \u00e8 stato originariamente assegnato nell'ottobre 1997 alla eNIC Corporation di Seattle WA dalla IANA. Anche la Repubblica turca di Cipro del Nord utilizza il dominio .cc, insieme a .nc.tr.\nL'accesso a Internet su Cocos \u00e8 fornito da CiiA (Christmas Island Internet Association) tramite una stazione di terra satellitare sull'Isola occidentale e distribuito tramite una WAN wireless basata su PPPoE su entrambe le isole abitate. L'accesso occasionale a Internet \u00e8 disponibile presso il Telecentre sulla West Island.\nIl National Broadband Network ha annunciato all'inizio del 2012 che avrebbe esteso il servizio a Cocos nel 2015 tramite un collegamento satellitare ad alta velocit\u00e0.\nMedia.\nLe isole Cocos (Keeling) hanno accesso a una serie di moderni servizi di comunicazione; le stazioni televisive digitali vengono trasmesse dall'Australia occidentale via satellite e una stazione radio locale, la 6CKI o Voice of the Cocos (Keeling) Islands, \u00e8 composta da volontari della comunit\u00e0 e fornisce alcuni contenuti locali.\nGiornali.\nIl Centro risorse della comunit\u00e0 delle Isole Cocos pubblica una newsletter quindicinale chiamata \"The Atoll\". \u00c8 disponibile in formato cartaceo ed elettronico.\nTelevisione.\nAustraliana.\nLe isole Cocos (Keeling) ricevono una serie di canali digitali dall'Australia Occidentale via satellite ed \u00e8 trasmessa dall'edificio dell'aeroporto sulla West Island sulle seguenti frequenze VHF: ABC6, SBS7, WAW8, WOW10 e WDW11.\nMalese.\nDal 2013 in poi, l'isola di Cocos riceve quattro canali malesi via satellite: TV3, ntv7, 8TV e TV9.\nInquinamento da plastica.\nUno studio del 2019 condotto da Jennifer Lavers dell'Istituto di studi marini e antartici dell'Universit\u00e0 della Tasmania pubblicato sulla rivista \"Scientific Reports\" ha stimato il volume di rifiuti di plastica sulle isole come circa 414 milioni di pezzi, per un peso di 238 tonnellate, il 93% dei quali giace sepolto sotto la sabbia. Nella pubblicazione si afferma che le indagini precedenti hanno valutato solo i rifiuti di superficie e, forse, \"hanno drasticamente sottovalutato l'entit\u00e0 dell'accumulo di detriti\". I rifiuti di plastica trovati nello studio consistevano principalmente in articoli monouso come bottiglie, posate di plastica, borse e cannucce."}
{"id": "4938291", "revid": "35804", "url": "https://it.wikipedia.org/wiki?curid=4938291", "title": "Isole Cocos e Keeling", "text": ""}
{"id": "4938293", "revid": "287204", "url": "https://it.wikipedia.org/wiki?curid=4938293", "title": "La passione del dr. Christian", "text": "La passione del dr. Christian \u00e8 un romanzo di fantascienza e fantapolitica di Colleen McCullough pubblicato nel 1985 a New York dalla casa editrice Harper &amp; Row. Il libro \u00e8 stato tradotto in 14 lingue.\nin Italia \u00e8 uscito nel 1986, nella traduzione di \"Mario Biondi\".\nL'ambientazione.\nLa vicenda si svolge negli anni 2032 e 2033. Il mondo \u00e8 descritto come accerchiato dai ghiacci delle calotte polari e quindi immense zone continentali dell'emisfero boreale sono inabitabili. Gli Stati Uniti, teatro della narrazione, hanno aderito a un patto mondiale, il \"Patto di Delhi\", per cui sono state messe da parte le armi e le guerre e l'umanit\u00e0, per avere una speranza di sopravvivenza, deve rassegnarsi a una ferrea politica demografica: un figlio unico per almeno quattro generazioni, poi non pi\u00f9 di due per almeno dieci generazioni. Tutte le risorse sono razionate, vi sono molti trasferimenti di massa in zone dal clima pi\u00f9 mite, automobili e velivoli sono riservati per questioni governative. Depressione e suicidi costellano la vita di tutti i giorni.\nTrama.\nLa famiglia Christian vive comodamente in due case a tre piani comunicanti fra loro, in una piccola citt\u00e0 del Connecticut. Un edificio \u00e8 adibito a ospitare la clinica privata che i Christian conducono, l'altro \u00e8 strutturato per la loro vita privata. Nessuno dei Christian ha figli. Il loro lavoro consiste nel curare i disturbi depressivi dovuti alla mancanza di libert\u00e0 nella procreazione, e in generale alla durezza dei tempi.\nQuesti problemi sono anche allo studio nel Ministero dell'Ambiente a Washington e se ne occupa una brillante dottoressa di nome Judith Carriol. Affidati a tre esperti centomila nominativi, essi hanno dovuto selezionarne tre ciascuno per una campagna di risollevamento morale e psicologico del Paese. Cos\u00ec emerge come outsider il nome di Joshua Christian e la dottoressa Carriol lo sceglie tra tutti, perch\u00e9 il soggetto \u00e8 dotato di grande carisma.\nRaggiunto nella sua casa, l'uomo viene plagiato dalla dottoressa che lo convince a scrivere un libro e a sottostare a un grande giro di conferenze. I mezzi impiegati dalla donna sembrano non avere limiti economici, e l'ignaro Christian si fida di lei. In questo modo si allontana dai familiari che hanno reazioni differenti: la madre e i fratelli maschi pensano che il lancio delle idee di Joshua sia una cosa buona, mentre le altre donne sono diffidenti verso la Carriol.\nInizialmente tutto si svolge come voluto dalla Carriol: libro, conferenze, notoriet\u00e0. La popolazione d\u00e0 una risposta tanto positiva che anche i detrattori di Judith devono guardare con ammirazione alla sua opera. Ma ben presto Joshua sfugge al controllo della donna, perch\u00e9 esige di mischiarsi alla gente e parlare loro di persona, anche se brevemente. E questo aumenta di molto la corsa verso Christian e i suoi doni di confortare e indirizzare gli infelici.\nCos\u00ec Judith, che dentro di s\u00e9 ha sempre coltivato l'idea di un'\"operazione Messia\", asseconda l'uomo che ritiene un suo burattino. Inoltre riesce a convincere Andrew, James e consorti a partire per due missioni di sostegno, l'una in Europa, l'altra in Sud America. La clinica chiude, il piccolo paradiso dei Christian \u00e8 distrutto, ma solo la sorella Mary mantiene un atteggiamento di polemica, sia pure sommerso.\nPer\u00f2 anche Joshua cambia, quando apprende della chiusura della clinica, reagisce con dolore. Inoltre, un giorno egli viene aspramente rimproverato da Judith per un episodio per lui poco importante, ma che lei ha interpretato come un gesto da divinit\u00e0. \"Sei un uomo, non un Dio\", gli rinfaccia Judith. E da quel momento Joshua comincia a soffrire nel corpo e a dichiararsi uomo tra gli uomini, per\u00f2 dentro, il suo flusso positivo si \u00e8 esaurito.\nComprendendo di aver compromesso l'operazione, Judith escogita la \"marcia del millennio\", grande scenografia nella quale Christian percorrer\u00e0 a piedi la strada da New York a Washington. Tutto il Paese viene coinvolto, anche con marce in altre zone. E Christian pensa solo a camminare, finch\u00e9 una sera Judith si rende conto delle gravi condizioni dell'uomo e tenta di fermarlo. Per\u00f2 lui rifiuta, e prevale sulla donna, che chiama anche Giuda, tanto si \u00e8 immedesimato col progetto messianico di cui \u00e8 stato lo strumento.\nLa sera che precede l'ultima tappa, Judith capisce che Joshua non pu\u00f2 continuare, eppure non riesce a farlo ragionare. Allora si precipita dal presidente e dal ministro e chiede misure urgenti per un ricovero coatto del malato. tuttavia i piani di Judith non vanno ad effetto per leccesso di stanchezza di tutti e Joshua, trasportato in un'isola per essere curato, si ritrova solo e in totale stato di follia. L'uomo quindi trova il modo di costruirsi una croce, vi si appende e muore.\nTroppo tardi Judith si rende conto che qualcosa non va. Raduna la squadra di medici che dovrebbero curare Joshua e parte per l'isola. Lo spettacolo dell'uomo in croce sar\u00e0 indimenticabile e non servir\u00e0 a molto mettere a tacere i testimoni. E ben presto la leggenda di Christian diverr\u00e0 un nuovo culto. A diffonderlo nel mondo saranno i suoi fratelli e Miriam, mentre le altre donne della famiglia rimarranno ad aspettare l'apparizione del loro caro. Ma anche una potente chiesa protestante si impadronir\u00e0 della croce di Christian e comprer\u00e0 l'isola, per le stesse ragioni.\nQuanto a Judith, non intende provare rimorsi e anzi finisce col disprezzare il povero Joshua. Divenuta ministro, si propone di sposare il presidente e guidarlo a un nuovo mandato. Di infima estrazione sociale, la donna crede che lei, al posto di Christian, non si sarebbe lasciata sfuggire un risultato e che invece lui, anteponendo l'amore per gli altri, si \u00e8 meritato follia e morte."}
{"id": "4938294", "revid": "438678", "url": "https://it.wikipedia.org/wiki?curid=4938294", "title": "Under the Cherry Moon", "text": "Under the Cherry Moon \u00e8 un film del 1986 diretto e interpretato da Prince.\nTrama.\nChristopher Tracy \u00e8 un gigol\u00f2 interpretato da Prince, mentre Jerome Benton ex membro dei Time, \u00e8 il compagno di avventure Tricky. Insieme, la coppia truffa ricche donne francesi. La situazione si complica quando Christopher si innamora di un'ereditiera Mary Sharon (Kristin Scott Thomas). Quando scopre che lei sta per ricevere un fondo fiduciario di 50 milioni di dollari per il suo 21\u00ba compleanno decide di truffarla, poi per\u00f2 scoppia l'amore. Il padre di Mary, Isaac (Steven Berkoff), disapprova la relazione e fornisce un eccellente avversario per Christopher.\nProduzione.\nIl film \u00e8 la prima prova registica di Prince, che si ispir\u00f2 a \"8\u00bd\" di Federico Fellini e all'umorismo in farsa grossolana di Gianni e Pinotto (la sequenza che coinvolge la scala, la telefonata di Mary a Christopher).\nColonna Sonora.\nLa colonna sonora del film \u00e8 l'album \"Parade\" curato da Prince and The Revolution."}
{"id": "4938299", "revid": "4239", "url": "https://it.wikipedia.org/wiki?curid=4938299", "title": "Le signore di Missolungi", "text": " Le signore di Missolungi (\"The Ladies of Missalonghi\") \u00e8 un romanzo di Colleen McCullough, pubblicato nel 1987 a New York dalla casa editrice Harper &amp; Row. In Italia \u00e8 stato edito nel 1988, nella traduzione di \"Riccardo Mainardi\".\nTrama.\nIl libro narra la vita nella citt\u00e0 di Byron nelle Montagne Blu, (Australia, Nuovo Galles del Sud) negli anni prima della Prima Guerra Mondiale. La storia racconta la vita della signora Wright e della famiglia Hurlingford."}
{"id": "4938301", "revid": "1605525", "url": "https://it.wikipedia.org/wiki?curid=4938301", "title": "Il canto di Troia", "text": "Il canto di Troia (\"The Song of Troy\") \u00e8 un romanzo di Colleen McCullough pubblicato a Londra nel 1998 dalla casa editrice \"Orion\". In Italia \u00e8 uscito nel 1999, nella traduzione di \"Piero Spinelli\".\nIl libro \u00e8 stato tradotto in diciotto lingue."}
{"id": "4938302", "revid": "404449", "url": "https://it.wikipedia.org/wiki?curid=4938302", "title": "Chiesa di San Pietro a Balconevisi", "text": ""}
{"id": "4938304", "revid": "404449", "url": "https://it.wikipedia.org/wiki?curid=4938304", "title": "Chiesa di San Regolo a Bucciano", "text": ""}
{"id": "4938306", "revid": "404449", "url": "https://it.wikipedia.org/wiki?curid=4938306", "title": "Chiesa di San Germano a Moriolo", "text": ""}
{"id": "4938308", "revid": "404449", "url": "https://it.wikipedia.org/wiki?curid=4938308", "title": "Pieve di San Giovanni Battista a Corazzano", "text": ""}
{"id": "4938312", "revid": "1305772", "url": "https://it.wikipedia.org/wiki?curid=4938312", "title": "Bucciano (San Miniato)", "text": "Bucciano \u00e8 una frazione del comune italiano di San Miniato, nella provincia di Pisa, in Toscana.\nGeografia fisica.\nIl borgo di Bucciano \u00e8 situato su una collina tra i torrenti Egola e Chiecina, a circa 10 km dal centro comunale di San Miniato, nel Valdarno inferiore. \nStoria.\nPaese sorto in epoca altomedievale intorno al castello che ivi sorgeva, \u00e8 ricordato in documento del 1260 per la presenza della chiesa di San Regolo e poi nel 1314 per essere stato uno dei comunelli che si ribellarono a San Miniato alleandosi ad Uguccione della Faggiola con Pisa: il castello di Bucciano fu restituito a San Miniato il 12 agosto 1215.\nSport.\nAi piedi della collina di Bucciano sorge il crossodromo internazionale Santa Barbara."}
{"id": "4938315", "revid": "110157", "url": "https://it.wikipedia.org/wiki?curid=4938315", "title": "Episodi de I miei peggiori amici", "text": "La prima e unica stagione della serie televisiva I miei peggiori amici \u00e8 stata trasmessa in prima visione assoluta negli Stati Uniti da CBS dal 31 marzo al 26 maggio 2014.\nIn Italia la stagione \u00e8 stata trasmessa in prima visione satellitare da Fox Comedy, canale a pagamento della piattaforma Sky, dal 3 novembre al 15 dicembre 2014."}
{"id": "4938316", "revid": "1543377", "url": "https://it.wikipedia.org/wiki?curid=4938316", "title": "Corazzano", "text": "Corazzano (gi\u00e0 \"Quaratiana\") \u00e8 una frazione del comune italiano di San Miniato, nella provincia di Pisa, in Toscana.\nGeografia fisica.\nIl borgo di Corazzano \u00e8 situato in pianura nella val d'Egola, sulle sponde del torrente Egola, a circa 10 km dal centro comunale di San Miniato, nel Valdarno inferiore, lungo la strada che conduce a Montaione. \nStoria.\nPaese sorto in epoca altomedievale e noto come \"Quaratiana\" (anche \"Quaranzana\" o \"Quarantiana\"), \u00e8 ricordato gi\u00e0 nel 793 come residenza di un castaldo del vescovo di Lucca. Nell'XI secolo fu residenza dei conti Della Gherardesca. In questo periodo il borgo fu al massimo della propria importanza, con la pieve di San Giovanni che nel XIII secolo arriv\u00f2 ad espandere la sua giurisdizione in numerosi paesi vicini, tenendo sotto la propria giurisdizione fino a dodici chiese sussidiarie. Nel corso del XIV secolo Corazzano fu indebolito dai continui attacchi ad opera dei pisani Uguccione della Faggiola e Castruccio Castracani, tanto da spopolarsi e rendere inutilizzata l'antica pieve."}
{"id": "4938323", "revid": "438678", "url": "https://it.wikipedia.org/wiki?curid=4938323", "title": "Sign o' the Times (film)", "text": "Sign o' the Times (stilizzato come Sign \"\u262e\" the Times) \u00e8 un film concerto del 1987 scritto e diretto da Prince. Nel 1987, per capitalizzare il suo crescente successo in Europa, Prince va in tourn\u00e9e per promuovere l'album omonimo e le vendite aumentarono di conseguenza. Tuttavia gli Stati Uniti sono rimasti ostili al suo ultimo album, e le vendite cominciarono a calare; fu a questo punto che Prince decise di filmare un concerto live per promuovere il nuovo materiale, per l'eventuale distribuzione nei teatri in America.\nDotato della band che ha accompagnato Prince sul suo Sign o' the Times Tour del 1987, tra cui la ballerina Cat Glover, la tastierista Boni Boyer, il bassista Levi Seacer Jr., il chitarrista Miko Weaver, la batterista Sheila E. e l'ex membro dei Revolution il tastierista Dr. Fink, il film vede il gruppo esibirsi dal vivo sul palco (anche se \"U Got the Look\" \u00e8 rappresentato dal video musicale promozionale)."}
{"id": "4938331", "revid": "1305772", "url": "https://it.wikipedia.org/wiki?curid=4938331", "title": "Catena (San Miniato)", "text": "Catena (gi\u00e0 \"Bacula\") \u00e8 una frazione del comune italiano di San Miniato, nella provincia di Pisa, in Toscana.\nGeografia fisica.\nIl paese \u00e8 situato in pianura alle pendici del colle di Cigoli, nei pressi del torrente Bacoli, a circa 3 km dal centro comunale di San Miniato, nel Valdarno inferiore, lungo la strada statale Tosco-Romagnola. \nStoria.\nPaese sorto in epoca altomedievale e noto come \"Bacula\" o \"Obacula\", dal nome del torrente che ivi scorre, il rio Bacoli, \u00e8 documentato dal 1194, quando nella bolla di Celestino III \u00e8 ricordata la presenza di una chiesa dedicata a Sant'Andrea. Secondo la tradizione, qui fu ricevuto san Francesco da alcuni dignitari sanminiatesi. Nel 1294 fu sancito che il borgo avrebbe segnato il confine tra le comunit\u00e0 di San Miniato e quella di Fucecchio. Dopo il XII secolo, la localit\u00e0 prese il nome di \"Santa Gonda\" per la presenza della badia dedicata alla santa.\nIl toponimo \"Catena\" si manifest\u00f2 solo successivamente: luogo che fu per secoli terra di confine tra Firenze e Pisa, qui era situata una catena per il controllo delle merci e la riscossione della gabella."}
{"id": "4938340", "revid": "1305772", "url": "https://it.wikipedia.org/wiki?curid=4938340", "title": "Moriolo", "text": "Moriolo (gi\u00e0 \"Morioro\") \u00e8 una frazione del comune italiano di San Miniato, nella provincia di Pisa, in Toscana.\nGeografia fisica.\nIl borgo di Moriolo \u00e8 situato in val d'Egola, alle pendici tufacee del colle che sovrasta la riva distra del torrente Egola, a circa 5 km dal centro comunale di San Miniato, nel Valdarno inferiore, lungo la strada che conduce a Volterra. \nStoria.\nPaese sorto in epoca altomedievale, \u00e8 citato per la prima volta in un atto pubblico del 7 maggio 786 con il toponimo \"Morioro\". Nel 1313 il borgo \u00e8 ricordato per aver ospitato il maniscalco dell'imperatore Arrigo VII. Quello stesso anni gli abitanti di Moriolo si ribellarono a San Miniato e si unirono a Pisa: il borgo pass\u00f2 nuovamente alla giurisdizione sanminiatese nel 1318.\nGeografia antropica.\nIl centro della frazione \u00e8 costituito dal centro abitato di Moriolo (138\u00a0m s.l.m., 18 abitanti). Ai piedi dello sperone su cui sorge il nucleo antico del borgo, sono situate due localit\u00e0 dipendenti da esso: Casotti di Moriolo (135\u00a0m s.l.m., 19 ab.) e Piano di Moriolo (133\u00a0m s.l.m., 15 ab.)."}
{"id": "4938346", "revid": "1305772", "url": "https://it.wikipedia.org/wiki?curid=4938346", "title": "La Scala (San Miniato)", "text": "La Scala \u00e8 una frazione del comune italiano di San Miniato, nella provincia di Pisa, in Toscana.\nGeografia fisica.\nIl borgo della Scala \u00e8 situato nel Valdarno inferiore, alle pendici della collina di San Miniato, a circa 2 km dal centro comunale, lungo la strada statale 67 Tosco-Romagnola. Il paese \u00e8 situato ad un quadrivio che conduce a San Miniato, Isola, Ponte a Elsa e San Miniato Basso.\nStoria.\nPaese sorto in epoca medievale, era noto con il nome di \"Posta della Scala\" in quanto fu da sempre luogo di sosta e ricovero per i viandanti per Pisa, Livorno e Firenze, e per la vicina via Francigena. Il nome deriva dalla presenza di un'osteria e ricovero alle dipendenze dell'Ospedale di Santa Maria della Scala di Siena. La localit\u00e0 \u00e8 ricordata sin dal 1194 per la vicina chiesa di San Pietro alle Fonti. Negli anni del secondo dopoguerra, la localit\u00e0 ha conosciuto una forte espansione urbana.\nSport.\nA La Scala ha avuto origine la CF Scalese, societ\u00e0 di calcio femminile."}
{"id": "4938350", "revid": "438678", "url": "https://it.wikipedia.org/wiki?curid=4938350", "title": "Graffiti Bridge (film)", "text": "Graffiti Bridge \u00e8 un rock musical di genere drammatico del 1990 scritto, diretto, e interpretato da Prince. Si tratta del sequel del suo primo film, \"Purple Rain\" uscito nel 1984. Come \"Purple Rain\", \u00e8 stato accompagnato da una colonna sonora anch'essa intitolata \"Graffiti Bridge\".\nTrama.\nSei anni dopo \"Purple Rain\", The Kid ha ricevuto in eredit\u00e0 dal precedente proprietario il \"First Avenue\" (ora ribattezzato \"Glam Slam\"), il club dove si esibisce. La sua esistenza \u00e8 molto solitaria: vive all'interno del locale e divide il proprio tempo tra comporre musica e scrivere lettere al padre defunto.\nVicino al Glam Slam, agli angoli del \"Seven Corners\", ci sono altri club che si contendono la clientela, libera di entrare e uscire da ogni locale. Morris \u00e8 il proprietario del \"Pandemonium\", ma condivide anche le quote del Glam Slam con The Kid, ed \u00e8 fermamente deciso a sbarazzarsi, in un modo o nell'altro, dei concorrenti.\nDi fronte ai ricatti di Morris e al calo continuo di clienti, The Kid, anche se il pubblico pare non gradirlo pi\u00f9, sfida musicalmente l'avversario. Nella vicenda per\u00f2 compare Aura, un attraente Angelo che per nascondersi vive sotto a un ponte coperto di graffiti dormendo in una scatola di cartone. Pur avendo il potere di apparire e svanire sul palco e di sedurre chiunque, lo scopo del suo invio sulla Terra \u00e8 quello di riportare The Kid e Morris sulla retta via. Di fronte all'aggressivit\u00e0 di Morris e alla bont\u00e0 d'animo di The Kid, Aura sceglie di ispirare quest'ultimo per farlo trionfare nello scontro musicale. Alla fine Aura muore lasciando The Kid vincitore grazie a una struggente ballata.\nCast.\nLa sceneggiatura ripropose il dualismo tra The Kid (Prince) e Morris (Morris Day) gi\u00e0 vista in Purple Rain. Il ruolo dell'angelo Aura fu affidato a Ingrid Chavez, una musicista e poetessa (che nel 1992 spos\u00f2 David Sylvian) gi\u00e0 parte del clan di Prince da un paio d'anni e che aveva collaborato in Lovesexy. Per i ruoli dei proprietari degli altri club furono reclutate star della black music del calibro di George Clinton e Mavis Staples.\nProduzione.\nIl titolo \"Graffiti Bridge\" deriva da un ponte situato a Eden Prairie, Minnesota utilizzato come forma di espressione da molti artisti locali. Il manufatto \u00e8 stato demolito nei primi anni 1990 per far posto a una nuova costruzione, ma \u00e8 rimasto popolare nella cultura locale.\nA partire da settembre del 1987, Prince inizi\u00f2 a comporre e a raccogliere materiale per il progetto, il cui titolo era gi\u00e0 definito. Una prima sceneggiatura prevedeva che Prince avrebbe interpretato \"Camille Blue\", Madonna un personaggio di nome \"Ruthie Washington\" e Cat Glover uno di nome \"Vienna\". \nAltri membri del suo clan avrebbero partecipato: Sheila E. come \"Angel\", Dr Fink come \"Almost\", Boni Boyer come \"Big Sister\", Atlanta Bliss come \"Joshua\", Eric Leeds come \"Sax\", Greg Brooks come \"Gruff\".\nLe canzoni composte per la prima stesura furono subito incise ed erano: Ruthie Washington Jet Blues, Graffiti Bridge, Camille, Everything Could Be So Fine, The Question Of U, XYZ, Crucial, Power Fantastic, Beatown, Melody Cool, Big Tall Wall, The Grand Progression. \nTuttavia Madonna rifiut\u00f2 la proposta artistica un mese dopo e il cantiere fu sospeso fino alla fine del 1989.\nPrince era diventato amico intimo di Kim Basinger con cui inizi\u00f2 la ristesura del copione. \nDopo avere inciso due nuove canzoni (Round And Round e New Power Generation), recuper\u00f2 e revision\u00f2 il precedente materiale e quello di altri progetti. Mavis Staples si rec\u00f2 a Minneapolis per incidere Melody Cool, mentre Tevin Campbell fece Round And Round. Successivamente fu coinvolta Robin Herron, rapper ed ex ballerina della trasmissione Soul Train. Prince, dopo averla ribattezzata Robin Power, le offr\u00ec un ruolo nel cast e incisero due brani, dei quali uno solo (Number One) comparve nel film ma non nella colonna sonora. \nA Novembre del 1989, Prince e Albert Magnoli, che assieme avevano creato la \"Paisley Park Films\", decisero di appoggiarsi ad Arnold Stiefel e Randy Phillips per ottenere il benestare della Warner Bros. Film Division, che sembrava poco interessata. L'idea di proporlo come sequel di Purple Rain garant\u00ec loro il via libera.\nA dicembre 1989, la terza stesura era pronta con Kim Basinger e Jill Jones nei ruoli principali. \nTuttavia Prince e Kim Basinger si erano lasciati, cos\u00ec una quarta stesura fu completata con l'unione dei due personaggi di \"Angel\" (Kim Basinger) e \"Aura\" (Jill Jones) in \"Aura\" ora affidata a Ingrid Chavez. A Jill Jones fu dato un ruolo secondario, la ragazza di The Kid. \nDopo una lieve revisione, questa versione fu utilizzata per il copione definitivo. \nLe riprese si svolsero in un set allestito presso gli studi Paisley Park.\nAccoglienza.\nLa premiere ebbe luogo il 1 novembre 1990 allo Ziegfeld Theater di New York, alla presenza del cast principale. Prince presenzi\u00f2 alla proiezione ma non al successivo party.\nPer il film erano state programmate 1.400 sale negli Stati Uniti ma usc\u00ec effettivamente solo in 688. Commercialmente fu un flop: incass\u00f2 4.5 milioni di dollari e fu ritirato dagli schermi dopo un solo mese. Il budget originale di 8 milioni era stato sforato fino a 10 milioni ma la Warner Bros. aveva stimato il pareggio a 14 milioni per rientrare di tutti i costi.\nIl film \u00e8 stato pressoch\u00e9 unanimemente demolito dalla critica: oltre ai giudizi taglienti da parte di tutti i principali recensori (\"Qui parliamo di un grande disastro, la dinamite che potrebbe demolire la reputazione di Prince di genio del Pop. Qualcuno lo fermi prima che faccia un altro film\", scrisse Richard Harrington sul Washington Post), ricevette ben cinque nomination ai Razzie Awards, tra cui Peggior film, Peggior Attore (Prince), peggior regista, peggior sceneggiatura e peggior esordiente (Ingrid Chavez). Tuttavia, non ottenne alcun Golden Raspberry a differenza di Under the Cherry Moon che quattro anni prima aveva \"trionfato\" in 5 categorie su 8 candidature assegnate."}
{"id": "4938352", "revid": "1305772", "url": "https://it.wikipedia.org/wiki?curid=4938352", "title": "Stibbio", "text": "Stibbio \u00e8 una frazione del comune italiano di San Miniato, nella provincia di Pisa, in Toscana.\nGeografia fisica.\nIl borgo di Stibbio \u00e8 situato su una collina tufacea sul torrente Egola, a circa 8 km dal centro comunale di San Miniato, nel Valdarno inferiore.\nStoria.\nPaese sorto in epoca altomedievale come feudo di Pisa, \u00e8 citato in alcuni documenti degli imperatori Federico I e II, Arrigo VI, Ottone IV e Carlo IV. Il castello di Stibbio fu conquistato nel 1314 da Uguccione della Faggiola e consegnato ai pisani. Nel 1317 il borgo fu restituito a San Miniato. Nel corso dello stesso secolo, il castello si ritrov\u00f2 conteso in varie dispute territoriali tra il comune di San Miniato e Firenze. Nel 1833 la frazione contava 1177 abitanti. Nel 1839 parte del territorio dipendente da Stibbio fu ceduta al comune di Montopoli in Val d'Arno."}
{"id": "4938353", "revid": "339392", "url": "https://it.wikipedia.org/wiki?curid=4938353", "title": "Natsume degli Spiriti", "text": ""}
{"id": "4938354", "revid": "741864", "url": "https://it.wikipedia.org/wiki?curid=4938354", "title": "Yuki Midorikawa", "text": "Autrice di manga \"sh\u014djo\", le cui serie sono pubblicate sulle riviste \"LaLa\" e \"LaLa DX\"."}
{"id": "4938356", "revid": "1167697", "url": "https://it.wikipedia.org/wiki?curid=4938356", "title": "Paul Biensfeldt", "text": "Biografia.\nNato e vissuto a Berlino dove lavor\u00f2 come attore, per quarant'anni Paul Biensfeldt fu uno dei protagonisti della scena teatrale della citt\u00e0. Dopo aver recitato nel 1893 nel dramma \"Jugend\" di Max Halbes, lavor\u00f2 con Otto Brahm e con Max Reinhardt al Deutsches Theater.\nNel 1913, cominci\u00f2 a lavorare anche nel cinema. Fu l'inizio di una carriera ventennale durante la quale fu diretto da alcuni dei nomi pi\u00f9 celebri del cinema tedesco, come Fritz Lang, Paul Leni, Ernst Lubitsch, Robert Wiene, Joe May, Friedrich Wilhelm Murnau. Gir\u00f2 alcuni film come protagonista, ma fu, essenzialmente, un caratterista. Spesso in ruoli di supporto, diede vita a personaggi di camerieri, insegnanti, nobili e agenti di polizia."}
{"id": "4938364", "revid": "1305772", "url": "https://it.wikipedia.org/wiki?curid=4938364", "title": "Ronchey", "text": ""}
{"id": "4938367", "revid": "88812", "url": "https://it.wikipedia.org/wiki?curid=4938367", "title": "Eikasia", "text": ""}
{"id": "4938373", "revid": "1543377", "url": "https://it.wikipedia.org/wiki?curid=4938373", "title": "Alessandro Ligi", "text": "Carriera.\nMuove i primi passi da calciatore in una squadra del suo paese, l'Altofoglia, per poi passare alle giovanili di , Vis Pesaro, San Marino, Bellaria e .\nEsordisce a livello professionistico con la maglia del San Marino in Serie C1 nella stagione 2006-2007, nella quale gioca una partita; l'anno seguente milita nel Bellaria, con cui gioca 2 partite in Serie C2. Successivamente nella stagione 2008-2009 fa parte della rosa della Triestina, con cui non gioca nessuna partita ufficiale nel campionato di Serie B venendo impiegato frequentemente nella squadra Primavera. Torna quindi al San Marino, con cui gioca due campionati consecutivi in Lega Pro Seconda Divisione con complessive 54 presenze ed una rete, la sua prima in carriera in un campionato professionistico.\nNell'estate del 2011 viene acquistato dal Crotone, con cui nella stagione 2011-2012 gioca una partita in Serie B; l'anno seguente disputa invece 21 partite di campionato, sempre in Serie B; nell'estate 2013 viene ceduto in compartecipazione al Parma, continuando a giocare per la stagione 2013-2014 nel Crotone; nel corso di tale annata segna anche il suo primo gol in carriera in Serie B. Il 28 luglio 2014 viene ceduto a titolo definitivo al dove gioca 14 partite di campionato. Il 22 gennaio 2015 insieme al compagno Rozzi passa in prestito all'Entella mentre Rinaudo fa il percorso inverso.\nFa il suo esordio da titolare il 31 gennaio successivo nella sconfitta esterna per 3-0 contro il Brescia.\nCon 20 presenze da titolare in tutto non riesce ad evitare la retrocessione dell'Entella, dopo aver perso i Play-out contro il .\nTornato al a fine stagione, il 6 luglio 2015 passa all' in prestito con diritto di riscatto e controriscatto.\nIl debutto in biancoverde, avviene nella gara casalinga contro la Casertana, in occasione del secondo turno di Coppa Italia. Il 12 settembre, alla seconda giornata di Serie B, debutta anche in campionato contro il .\nIl 1\u00ba febbraio 2016 conclude anzitempo il prestito all'Avellino, facendo ritorno al Bari, che il giorno stesso lo gira, sempre in prestito, al ; il 22 luglio successivo viene acquisito a titolo definitivo dal . Con i romagnoli disputa 37 gare, andando in gol in tre occasioni e contribuendo alla salvezza dei bianconeri. Il 31 agosto 2017, agli sgoccioli del calciomercato estivo, viene acquistato dal e firma fino al 30 giugno 2019 con opzione fino al 30 giugno 2020. Dopo aver raccolto 34 presenze nella Serie B 2017-2018, resta fuori rosa nella prima parte della stagione successiva. Nel gennaio 2019 viene ceduto in prestito allo fino al 30 giugno 2019. In Liguria disputa solo 8 partite.\nUna volta finito il prestito allo Spezia, Ligi ritorna al Carpi che nel frattempo \u00e8 retrocesso in Serie C. Promosso vice-capitano, durante la stagione si riprende il posto da titolare al centro della difesa (24 presenze in campionato) ma salta per infortunio le partite dei Play-off contro Alessandria e Novara.\nIl 2 settembre 2020, dopo la scadenza del contratto con il Carpi, Ligi diventa un nuovo giocatore della Triestina, firmando fino al 30 giugno 2022.\nStatistiche.\nPresenze e reti nei club.\n\"Statistiche aggiornate al 20 maggio 2021.\""}
{"id": "4938376", "revid": "1543377", "url": "https://it.wikipedia.org/wiki?curid=4938376", "title": "Canottaggio ai Giochi della XI Olimpiade - Due senza maschile", "text": "La competizione del Due senza maschile dei Giochi della XI Olimpiade si \u00e8 svolta dall'11 al 14 agosto 1936 al bacino di Gr\u00fcnau, Berlino.\nRisultati.\nBatterie.\nSi sono disputate l'11 agosto. Il vincitore di ciascuna serie in finale, i restanti al recuperi.\nRecuperi.\nSi sono disputati il 13 agosto. I vincitori di ciascuna serie in finale.\nFinale.\nSi \u00e8 disputata il 14 agosto."}
{"id": "4938379", "revid": "767487", "url": "https://it.wikipedia.org/wiki?curid=4938379", "title": "Unione Sportiva Ravenna 2000-2001", "text": "Questa pagina raccoglie le informazioni riguardanti l'Unione Sportiva Ravenna nelle competizioni ufficiali della stagione 2000-2001.\nStagione.\nLa stagione 2000-01 per il Ravenna \u00e8 amarissima, sul campo con 25 punti si piazza in diciannovesima posizione nel campionato di Serie B ed \u00e8 retrocessa in Serie C1 con Treviso Monza e Pescara, dopo la retrocessione la societ\u00e0 non ha potuto iscriversi entro il 30 giugno 2001 al campionato di Serie C1, per cui fallisce l'Unione Sportiva Ravenna. Nascer\u00e0 il Ravenna Calcio che inizier\u00e0 la sua avventura dal gironr B del campionato di Eccellenza Emilia Romagna per la stagione 2001-02."}
{"id": "4938382", "revid": "154639", "url": "https://it.wikipedia.org/wiki?curid=4938382", "title": "Pistis (mitologia)", "text": "Nella religione greca Pistis (\u03a0\u03af\u03c3\u03c4\u03b9\u03c2) \u00e8 la personificazione della buona fede e dell'affidabilit\u00e0. \n\u00c8 menzionata con altre personificazioni come Elpis (Speranza), Sophrosyne (Prudenza) e Carit\u00e0, che sono tutte associate all'onest\u00e0 e all'armonia in ambito sociale.\nIl suo equivalente romano \u00e8 Fides.\nPistis nel platonismo.\nNel dialogo La Repubblica Platone utilizza il termine nella Teoria della linea, inserendolo come livello pi\u00f9 alto nella distinzione tra le due tipologie di opinione (, d\u00f2xa), al di sotto della quale si trova il livello dell'immaginazione o eikasia (). In questa accezione il termine 'pistis' designa una tipologia di conoscenza che risiede nell'ambito dell'opinione affidabile.\nPistis nella retorica.\nNella retorica le pistis sono gli elementi per indurre il vero giudizio attraverso gli entimemi, quindi per dare la prova di una dichiarazione. Ci sono tre modalit\u00e0 con cui vengono utilizzate. La prima modalit\u00e0 \u00e8 il \"soggetto in grado di indurre uno stato mentale all'interno del pubblico\". La seconda pistis \u00e8 il \"soggetto stesso considerato sotto un appello all'intelletto o nei suoi aspetti logici.\" La terza pistis \u00e8 \"l'aspetto logico, razionale e intellettuale del problema in discussione\". Tutte e tre le modalit\u00e0 della pistis si presentano nel logos in quanto attraggono alla logica persuasione."}
{"id": "4938384", "revid": "106908", "url": "https://it.wikipedia.org/wiki?curid=4938384", "title": "Modeste", "text": ""}
{"id": "4938385", "revid": "47767", "url": "https://it.wikipedia.org/wiki?curid=4938385", "title": "Modestas", "text": ""}
{"id": "4938386", "revid": "47767", "url": "https://it.wikipedia.org/wiki?curid=4938386", "title": "Modestus", "text": ""}
{"id": "4938387", "revid": "1494169", "url": "https://it.wikipedia.org/wiki?curid=4938387", "title": "Modest", "text": ""}
{"id": "4938390", "revid": "110157", "url": "https://it.wikipedia.org/wiki?curid=4938390", "title": "Campionati svedesi di sci alpino 2014", "text": "I Campionati svedesi di sci alpino 2014 si sono svolti a \u00c5re e a T\u00e4rnaby dal 20 al 29 marzo. Il programma ha incluso gare di discesa libera, supergigante, slalom gigante e slalom speciale, tutte sia maschili sia femminili.\nTrattandosi di competizioni valide anche ai fini del punteggio FIS, vi hanno partecipato anche sciatori di altre federazioni, senza che questo consentisse loro di concorrere al titolo nazionale svedese. \nRisultati.\nUomini.\nDiscesa libera.\nData: 22 marzo\nLocalit\u00e0: \u00c5re\nOre: \nPista: \nPartenza: 865\u00a0m\u00a0s.l.m.\nArrivo: 406\u00a0m\u00a0s.l.m.\nDislivello: 459\u00a0m\nTracciatore: Eric Thomason\nSupergigante.\nData: 23 marzo\nLocalit\u00e0: \u00c5re\nOre: \nPista: \nPartenza: 865\u00a0m\u00a0s.l.m.\nArrivo: 406\u00a0m\u00a0s.l.m.\nDislivello: 459\u00a0m\nTracciatore: Anders Andersson\nSlalom gigante.\nData: 28 marzo\nLocalit\u00e0: T\u00e4rnaby\n1\u00aa manche:\nOre: \nPista: \nPartenza: 778\u00a0m\u00a0s.l.m.\nArrivo: 445\u00a0m\u00a0s.l.m.\nDislivello: 333\u00a0m\nTracciatore: Anders Andersson\n2\u00aa manche:\nOre: \nPista: \nPartenza: 778\u00a0m\u00a0s.l.m.\nArrivo: 445\u00a0m\u00a0s.l.m.\nDislivello: 333\u00a0m\nTracciatore: Peter Lind\nSlalom speciale.\nData: 29 marzo\nLocalit\u00e0: T\u00e4rnaby\n1\u00aa manche:\nOre: \nPista: \nPartenza: 671\u00a0m\u00a0s.l.m.\nArrivo: 499\u00a0m\u00a0s.l.m.\nDislivello: 172\u00a0m\nTracciatore: Anders Pettersson\n2\u00aa manche:\nOre: \nPista: \nPartenza: 778\u00a0m\u00a0s.l.m.\nArrivo: 445\u00a0m\u00a0s.l.m.\nDislivello: 333\u00a0m\nTracciatore: Tomas Sj\u00e4din\nDonne.\nDiscesa libera.\nData: 22 marzo\nLocalit\u00e0: \u00c5re\nOre: \nPista: \nPartenza: 865\u00a0m\u00a0s.l.m.\nArrivo: 406\u00a0m\u00a0s.l.m.\nDislivello: 459\u00a0m\nTracciatore: Eric Thomason\nSupergigante.\nData: 23 marzo\nLocalit\u00e0: \u00c5re\nOre: \nPista: \nPartenza: 865\u00a0m\u00a0s.l.m.\nArrivo: 406\u00a0m\u00a0s.l.m.\nDislivello: 459\u00a0m\nTracciatore: Anders Andersson\nSlalom gigante.\nData: 28 marzo\nLocalit\u00e0: T\u00e4rnaby\n1\u00aa manche:\nOre: \nPista: \nPartenza: 778\u00a0m\u00a0s.l.m.\nArrivo: 445\u00a0m\u00a0s.l.m.\nDislivello: 333\u00a0m\nTracciatore: Anders Nilsson\n2\u00aa manche:\nOre: \nPista: \nPartenza: 778\u00a0m\u00a0s.l.m.\nArrivo: 445\u00a0m\u00a0s.l.m.\nDislivello: 333\u00a0m\nTracciatore: Anton Salminen\nSlalom speciale.\nData: 29 marzo\nLocalit\u00e0: T\u00e4rnaby\n1\u00aa manche:\nOre: \nPista: \nPartenza: 671\u00a0m\u00a0s.l.m.\nArrivo: 499\u00a0m\u00a0s.l.m.\nDislivello: 172\u00a0m\nTracciatore: Patrick Fj\u00e4llstr\u00f6m\n2\u00aa manche:\nOre: \nPista: \nPartenza: 778\u00a0m\u00a0s.l.m.\nArrivo: 445\u00a0m\u00a0s.l.m.\nDislivello: 333\u00a0m\nTracciatore: Mattias Eriksson"}
{"id": "4938391", "revid": "453768", "url": "https://it.wikipedia.org/wiki?curid=4938391", "title": "Villamaggiore", "text": "Villamaggiore \u00e8 una frazione del comune di Lacchiarella posta ad est del centro abitato, verso Siziano. La localit\u00e0 \u00e8 servita dall'omonima stazione della linea ferroviaria Milano-Genova.\nStoria.\nVilla Maggiore era un piccolo centro abitato del milanese di antica origine, e confinava con Basiglio e Pieve Emanuele a nord, Siziano e Campo Morto ad est, Casirate a sud, e Lacchiarella ad ovest. Al censimento del 1751 la localit\u00e0 fece registrare 366 residenti, ed era di propriet\u00e0 di un unico latifondista.\nIn et\u00e0 napoleonica, nel 1805, la popolazione era scesa a 280 unit\u00e0, risalite a 320 nel 1809: ciononostante, nel 1811 il municipio fu soppresso ed incorporato a Gnignano, l'odierna Siziano, recuperando comunque l'autonomia nel 1816 in seguito all'istituzione del Regno Lombardo-Veneto, seppur venendo spostato in Provincia di Pavia.\nFurono in seguito gli stessi governanti a riconoscere la necessit\u00e0 di una razionalizzazione della rete amministrativa della zona, e quindi il municipio fu definitivamente soppresso dagli austriaci nel 1841, venendo annesso stavolta a Lacchiarella, in contrapposizione sia con il tradizionale legame religioso con Siziano, sia con l'evidente vicinanza geografica con quest'ultima localit\u00e0."}
{"id": "4938396", "revid": "599013", "url": "https://it.wikipedia.org/wiki?curid=4938396", "title": "Armando Bellolio", "text": "Carriera.\nGiocatore.\nEsordisce in massima serie con l'Enotria Goliardo per poi passare al Milan, con la cui maglia esordisce il 24 ottobre 1920 e nella stagione 1920-1921 mette a segno 12 gol in 20 presenze nel campionato di Prima Categoria, la massima serie dell'epoca. Successivamente ha giocato dal 1921 al 1926 con la maglia nel Derthona, squadra della sua citt\u00e0 natale, nei campionati di Prima e Seconda Divisione (rispettivamente prima e seconda serie dell'epoca, fino al declassamento della Prima Divisione a campionato di seconda serie), disputando 43 gare con 10 reti nei campionati di Prima Divisione 1922-1923 e 1924-1925.\nAllenatore.\nNella parte finale della stagione 1937-1938 ha allenato il Derthona nel campionato di Serie C; divenne anche un industriale."}
{"id": "4938400", "revid": "1543377", "url": "https://it.wikipedia.org/wiki?curid=4938400", "title": "Ambiente Italia", "text": "Ambiente Italia \u00e8 stato un programma televisivo italiano di attualit\u00e0 relativo a tematiche ambientali, andato in onda il sabato alle ore 12:55 su Rai 3, in diretta dallo studio TV4 della sede Rai di Torino, dal 16 novembre 1990 al 28 maggio 2016.\nIl programma.\nProdotto dalla Testata Giornalistica Regionale, \u00e8 stata una trasmissione storica della Rai che si proponeva di descrivere lo stato ambientale dell'Italia mediante reportage, inchieste e collegamenti esterni.\nTra gli argomenti affrontati figuravano le denunce contro l'inquinamento, le iniziative per uno sviluppo sostenibile, la tutela di parchi e beni culturali, i danni causati dal dissesto idrogeologico.\nDiverse le fasi che hanno caratterizzato la produzione, ideata da Leonardo Valente e Sergio Borsi a fine anni '80, dopo che una indagine del servizio opinioni della Rai individu\u00f2 nell'ambiente uno degli interessi prioritari degli italiani (era fresca l'esperienza disastrosa della nube radioattiva di Chernobyl): rotocalco nel primo anno di vita (45' la durata con conduzione dallo studio Tv4 di Torino di Orlando Perera e Giovanna Maldotti e Daniele Cerrato in redazione), divenne poi una trasmissione vera e propria (un'ora, dalle 14.50 alle 15.50 del sabato su Rai3 nazionale) in diretta e itinerante per l'Italia nei successivi vent'anni, con la conduzione di Beppe Rovera; fu di nuovo una rubrica registrata con servizi e conduzione alternata da studio nell'ultimo anno, dall'ottobre 2015 al giugno 2016.\nRiconosciuta da Aldo Grasso nella sua \"Enciclopedia della televisione italiana\" (edita da Garzanti) come \"autentico prodotto di servizio pubblico\", Ambiente Italia ha trattato tutte le emergenze italiane: dalle alluvioni ai terremoti, dai conflitti su rifiuti e gestione dei beni comuni, alle battaglie sui diritti negati. Tante le puntate dedicate alla qualit\u00e0 della vita, alle ricerche scientifiche, allo smog e ai cambiamenti climatici, cos\u00ec come le campagne a sostegno delle innovazioni in energia, in agricoltura, in edilizia, con la partecipazione anche di ministri, studiosi, sindaci e semplici cittadini.\nNella lunga \"carriera\" della trasmissione, anche una serie di \"speciali\", (2 ore e mezza di diretta la domenica mattina con collegamenti e servizi anche dall'estero), strettamente collegati a grandi mobilitazioni pubbliche.\nForte di una autonoma redazione, in seno a quella della sede di Torino, ha goduto dell'apporto sostanziale dei giornalisti delle sedi regionali.\nNella redazione \"storica\" di Ambiente Italia si ricordano gli inviati Lorenzo Gigli, Claudia Apostolo, Igor Staglian\u00f2 e Alessia Mari.\nRidimensionata agli inizi del 2010 (con spostamento di orario dalle 14.50 alle 12.55, sempre del sabato), Ambiente Italia \u00e8 stata definitivamente soppressa nel 2016 con l'assorbimento delle risorse umane e materiali nel tg scientifico Leonardo.\nAll'esperienza di Ambiente Italia \u00e8 dedicato un libro, \"Il paese com'\u00e8\", scritto da Beppe Rovera nella ricorrenza dei primi dieci anni di vita del programma.\nSigla.\nDal 1990 al 2015 la sigla del programma era \"Here Comes the Sun\" del gruppo The Beatles, ma nell'ultimo anno di trasmissione la sigla musicale era la stessa del telegiornale."}
{"id": "4938401", "revid": "599013", "url": "https://it.wikipedia.org/wiki?curid=4938401", "title": "Natale Loiacono", "text": "Carriera.\nInizia la carriera con la Juventus Nova Bari per poi giocare alla di Bicocca di Niguarda (in quanto assunto dalla Pirelli) dopo il suo trasferimento nel capoluogo lombardo durante la ferma militare. Nel 1919 viene acquistato dal Milan, con la cui maglia esordisce in partite ufficiali il 12 ottobre 1919 in Milan-Chiasso (3-1).\nGioca con i rossoneri per tutta la stagione 1919-1920, nel corso della quale segna anche un gol in Prima Categoria (la massima serie dell'epoca) il 21 dicembre 1919 in Ausonia Pro Gorla-Milan (0-10). Viene riconfermato anche per la stagione 1920-1921, nella quale segna altri 3 gol in massima serie (uno il 5 dicembre 1920 in Milan-Pro Patria 7-1 e due il 6 febbraio 1921 nella partita vinta per 6-1 contro il Saronno valevole per il girone finale lombardo). Gioca la sua terza ed ultima stagione con la maglia rossonera nel campionato 1921-1922, nel quale mette a segno altri 4 gol, arrivando a quota 46 presenze e 8 gol con la maglia del Milan.\nA fine anno passa al Derthona, con cui disputa 15 gare nel campionato di Prima Divisione 1922-1923."}
{"id": "4938406", "revid": "767487", "url": "https://it.wikipedia.org/wiki?curid=4938406", "title": "Associazione Calcio Pistoiese 2000-2001", "text": "Questa pagina raccoglie le informazioni riguardanti l'Associazione Calcio Pistoiese nelle competizioni ufficiali della stagione 2000-2001."}
{"id": "4938409", "revid": "599013", "url": "https://it.wikipedia.org/wiki?curid=4938409", "title": "Dante Raineri", "text": "Carriera.\nInizia a giocare nel Milan nel 1915, durante la Prima guerra mondiale. Esordisce in prima squadra il 2 aprile 1916 in Genoa-Milan (2-0), partita della Coppa Federale 1915-1916, competizione che verr\u00e0 vinta dalla squadra del capoluogo lombardo e nella quale Raineri disputa 10 partite senza mai segnare. Rimane in rosa anche nella stagione 1916-1917 e nella stagione 1917-1918, nel corso della quale a causa del conflitto mondiale vengono disputati solo tornei come la Coppa Regionale Lombarda e la Coppa Mauro, nella quale Raineri gioca una partita. Successivamente dopo un'altra stagione di soli tornei locali, nella stagione 1919-1920, alla ripresa dei campionati esordisce in Prima Categoria (la massima serie dell'epoca); il 9 novembre 1919 mette a segno il suo primo gol in massima serie, in Milan-Ausonia Pro Gorla (3-1). Segna il suo secondo ed ultimo gol alcune settimane pi\u00f9 tardi, il 30 novembre, in Milan-Enotria Goliardo (3-1). Viene riconfermato in squadra anche per la stagione 1920-1921, al termine della quale smette di giocare con un bilancio totale di 15 presenze e 2 gol in massima serie e 26 presenze e 2 gol in partite ufficiali con la maglia del Milan."}
{"id": "4938411", "revid": "1543377", "url": "https://it.wikipedia.org/wiki?curid=4938411", "title": "Canottaggio ai Giochi della XI Olimpiade - Due con maschile", "text": "La competizione del due con maschile dei Giochi della XI Olimpiade si \u00e8 svolta dal 12 al 14 agosto 1936 al bacino di Gr\u00fcnau, Berlino.\nRisultati.\nBatterie.\nSi sono disputate il 12 agosto. Il vincitore di ciascuna serie in finale, i restanti al recuperi.\nRecuperi.\nSi sono disputati il 13 agosto. I primi due di ciascuna serie in finale.\nFinale.\nSi \u00e8 disputata il 14 agosto."}
{"id": "4938422", "revid": "599013", "url": "https://it.wikipedia.org/wiki?curid=4938422", "title": "Mario Roghi", "text": "Carriera.\nEsordisce nel campionato di Prima Categoria (la massima serie dell'epoca) nella stagione 1919-1920, disputando la sua prima partita ufficiale in campionato alla prima giornata, il 12 ottobre 1919, in Milan-Chiasso (3-1), nel corso della quale segna anche il suo primo gol in massima serie. Nel corso della stagione segna altri 5 gol, realizzando anche la sua prima ed unica doppietta in carriera alla terza giornata di campionato il 26 ottobre 1919 in Pavia-Milan (1-6). Successivamente ha fatto parte della rosa del Milan anche nella stagione 1921-1922, giocata nella Prima Divisione della CCI, nella quale ha segnato un gol. In totale ha giocato complessivamente 26 partite in massima serie, nel corso delle quali ha anche realizzato un totale di 6 gol. Nella stagione 1923-24 gioca a Lodi, in Seconda Divisione, con la maglia del Fanfulla."}
{"id": "4938425", "revid": "287204", "url": "https://it.wikipedia.org/wiki?curid=4938425", "title": "FIBA Asia Cup", "text": "La FIBA Asia Cup, conosciuta anche come FIBA Asia Stankovi\u0107 Cup (in onore di Borislav Stankovi\u0107), \u00e8 una competizione cestistica per squadre nazionali, organizzata con cadenza biennale dalla FIBA Asia."}
{"id": "4938427", "revid": "4175", "url": "https://it.wikipedia.org/wiki?curid=4938427", "title": "Chard (Somerset)", "text": ""}
{"id": "4938430", "revid": "109651", "url": "https://it.wikipedia.org/wiki?curid=4938430", "title": "Tariq Said Ramadan", "text": ""}
{"id": "4938432", "revid": "599013", "url": "https://it.wikipedia.org/wiki?curid=4938432", "title": "Lorenzo Oleario De Bellagente", "text": "Carriera.\nInizia la carriera nel nella stagione 1914-1915 in Prima Categoria (la massima serie dell'epoca); esordisce il 29 novembre 1914 in Bologna- (0-1), chiudendo la stagione con 2 presenze ed un gol.\nTorna a vestire la maglia del alla ripresa dei campionati dopo la prima guerra mondiale, nella stagione 1919-1920. In questa stagione segna anche la sua prima ed unica doppietta in carriera, il 21 dicembre 1919 in Ausonia Pro Gorla- (0-10), ultima giornata del girone B delle Eliminatorie Lombarde. Chiude la stagione con 4 presenze e 2 gol, ed un totale di 6 presenze e 3 gol in massima serie.\nIn seguito gioc\u00f2 anche con la maglia del nelle serie minori."}
{"id": "4938434", "revid": "486946", "url": "https://it.wikipedia.org/wiki?curid=4938434", "title": "Chiesa indipendente siro-malabarese", "text": ""}
{"id": "4938435", "revid": "124123", "url": "https://it.wikipedia.org/wiki?curid=4938435", "title": "Morti nel 47", "text": ""}
{"id": "4938442", "revid": "767487", "url": "https://it.wikipedia.org/wiki?curid=4938442", "title": "Ghost Academy", "text": "Ghost Academy (\"Promoci\u00f3n fantasma\") \u00e8 un film spagnolo del 2012 diretto da Javier Ruiz Caldera.\nTrama.\nModesto \u00e8 un professore di storia di scuola superiore. Viene cacciato da svariate scuole, ritenuto da docenti e alunni eccentrico, poich\u00e9 sin da giovane riesce a vedere i fantasmi. Tutto cambia quando viene chiamato ad insegnare in una scuola dove accadono cose inspiegabili. Per un'indicazione sbagliata Modesto finisce nella biblioteca abbandonata che si scopre essere \"abitata\" dai fantasmi di cinque ragazzi, morti a causa di un incendio venticinque anni prima e che ora infestano la scuola facendo scherzi ad alunni e insegnanti, tutto ci\u00f2 per\u00f2 rischia di causare la chiusura della scuola dato l'imminente arrivo dell'ispettrice scolastica. Modesto grazie al consiglio del fantasma del padre del suo psicanalista, capisce che l'unico modo per mandare via i fantasmi \u00e8 fargli risolvere la loro questione in sospeso, che in primo luogo si crede sia il superamento dell'anno interrotto a causa della morte. Una volta terminato il piano di studi e superato l'esame, i ragazzi ancora non riescono ad abbandonare la scuola. Si scoprir\u00e0 in seguito che ognuno di loro ha una questione in sospeso, in particolar modo, uno dei ragazzi deve confessare agli altri di essere stato lui a causare l'incendio. Una volta terminate tutte le questioni in sospeso i ragazzi riescono finalmente a lasciare il mondo terreno e Modesto si fidanza con la direttrice riuscendo cos\u00ec a salvare la scuola."}
{"id": "4938443", "revid": "1226", "url": "https://it.wikipedia.org/wiki?curid=4938443", "title": "Le terrificanti storie del Vascello Nero", "text": ""}
{"id": "4938445", "revid": "1573940", "url": "https://it.wikipedia.org/wiki?curid=4938445", "title": "Ampedus sanguineus", "text": "Ampedus sanguineus ) \u00e8 un coleottero appartenente alla famiglia Elateridae (sottofamiglia Elaterinae, trib\u00f9 Ampedini).\nDescrizione.\nAdulto.\n\"Ampedus sanguineus\" presenta una forma allungata con l'addome molto lungo rispetto al capo ed al torace. Le zampe sono quasi filiformi. Le antenne sono divergenti. Le elitre presentano una colorazione rosso vivo che si contrappone al nero del torace.\nLarva.\nLe larve sono simili a vermi robusti e cilindrici.\nBiologia.\nLe larve si nutrono di radici e la vita larvale pu\u00f2 durare pi\u00f9 di 4 anni.\nLa vita adulta dura pochi mesi, e durante questo periodo gli \"Ampedus\" cercano di pi\u00f9 il partner che il cibo, anche se occasionalmente possono essere visti sui fiori che si nutrono del polline e dei petali, a differenza delle femmine che, invece si nutrono di foglie. Dopo l'accoppiamento i maschi generalmente muoiono mentre le femmine vivranno ancora il tempo necessario per lo sviluppo e la deposizione delle uova.\nGli \"Ampedus sanguineus\" non sono abili volatori, infatti, quando avvertono il pericolo preferiscono usare il loro tipico meccanismo a molla, piuttosto che volare via. Tuttavia i maschi, per avvicinarsi alle femmine volano, seppur per brevi distanze.\nDistribuzione e habitat.\nQuesto coleottero vive in tutta Europa.\nPredilige ambienti boschivi dove vi siano querce, faggi e pini.\nConservazione.\n\"A. sanguineus\" \u00e8 inserito nella Lista rossa IUCN, valutato come specie a rischio minimo di estinzione."}
{"id": "4938448", "revid": "599013", "url": "https://it.wikipedia.org/wiki?curid=4938448", "title": "Renzo Azaghi", "text": "Carriera.\nEsordisce nella prima squadra della Nazionale Lombardia in Prima Categoria per poi passare al Milan nel 1918; con i rossoneri nella stagione 1918-1919 gioca 2 partite nella Coppa Mauro.\nPartito per servire l'Italia in guerra nella primavera del 1916, \u00e8 fatto prigioniero dalle truppe austro-ungariche e rinchiuso nel campo di prigionia di Mauthausen dove ai militari italiani, riuniti nella \"Societ\u00e0 Ginnastica Presto Liberi\", erano stati concessi degli attrezzi ginnici e un campo sportivo con rete per la palla a volo e il calcio.\nL'anno seguente alla ripresa dei campionati dopo la sospensione dovuta alla Prima guerra mondiale esordisce in Prima Categoria (la massima serie dell'epoca), campionato in cui continua a giocare fino al termine della stagione 1921-1922, disputando la sua ultima partita il 22 gennaio 1922 in Milan-Vicenza (7-0) e chiudendo la sua esperienza in massima serie con complessive 39 presenze senza gol segnati. Continu\u00f2 poi a giocare fino al 1924 nelle Riserve del Milan."}
{"id": "4938463", "revid": "767487", "url": "https://it.wikipedia.org/wiki?curid=4938463", "title": "Amilcare Della Noce", "text": "Carriera.\nInizia a giocare nelle giovanili del Milan, che per la stagione 1921-1922 lo aggrega alla prima squadra nel campionato di Prima Divisione, la massima serie dell'epoca, in cui Della Noce fa il suo esordio il 9 aprile 1922 in Juventus-Milan (0-0). Nel corso della stagione gioca altre 2 partite (l'ultima il 7 maggio 1922 in Mantova-Milan 2-1, penultima giornata di campionato), per un totale di 3 presenze senza reti in massima serie. In seguito ha giocato con la Richard S. Cristoforo di Milano."}
{"id": "4938467", "revid": "124756265", "url": "https://it.wikipedia.org/wiki?curid=4938467", "title": "Alessandro Staccioli", "text": "Biografia.\nLa famiglia era originaria di Siena e nel seminario di Siena comp\u00ec i primi studi.\nFu ordinato presbitero per i Missionari oblati di Maria Immacolata il 17 marzo 1956. Nel 1957 fu, con don Lionello Berti, un sacerdote originario di Fiesole, consacrato poi vescovo (1962) e deceduto tragicamente in seguito ad un incidente aereo, tra i primi missionari italiani inviati in Laos. La sua prima missione fu a Nan Tha, ove dovette costruire tutto. All'inizio degli anni sessanta il Laos fu coinvolto nelle vicende belliche della regione: visse giorni drammatici ed ebbe infine la sua missione distrutta; in quegli anni un suo confratello, padre Mario Borzaga (1932-1960), originario di Trento, fu ucciso pare dai guerriglieri del Pathet Lao (\u00e8 stato beatificato nel 11 dicembre 2016) ed anch'egli fu sul punto di essere pi\u00f9 volte ucciso. Nel 1961 invi\u00f2 lettere drammatiche al padre ancora vivente a Siena (la madre era deceduta qualche anno prima). Il 26 settembre 1968 fu nominato vicario apostolico di Luang Prabang e contemporaneamente eletto vescovo titolare di Tauriano.\nL'attivit\u00e0 missionaria si svolgeva in un difficile contesto ambientale: nel 1970 ordin\u00f2 l'ultimo sacerdote di etnia khmu, prima della ascesa al potere politico del partito comunista del Pathet Lao. Nel 1975, fu espulso dal Laos con gran parte dei sacerdoti stranieri.\nIl 29 novembre 1975 fu quindi nominato vescovo ausiliare di Siena (dal 1986 Siena-Colle di Val d'Elsa-Montalcino), incarico che svolse fino il 10 dicembre 1990 e Visitatore Apostolico dei Laotiani dal 1986 al 2006.\nFu segretario della Pontificia Unione Missionaria, e delegato pontificio per i profughi laotiani nel mondo.\nGenealogia episcopale.\nLa genealogia episcopale \u00e8:"}
{"id": "4938468", "revid": "599013", "url": "https://it.wikipedia.org/wiki?curid=4938468", "title": "Federica Di Criscio", "text": "Ha fatto parte della rosa della nazionale italiana che ha partecipato ai campionati europei nel 2013 e nel 2017, vestendo la maglia azzurra della nazionale in 25 incontri.\nCarriera.\nClub.\nFederica Di Criscio cresce calcisticamente a Lanciano, giocando con le giovanili dello Spal Lanciano, unica ragazzina nella squadra, dal 1998 fino al 2005. Durante un torneo viene notata dai dirigenti del Girls Roseto, squadra femminile di Roseto degli Abruzzi in provincia di Teramo, che la ingaggiano dal 2006. Con la squadra rosetana partecipa ai campionati di calcio a 8, ai tornei del campionato nazionale Primavera e in prima squadra a quelli di Serie C. Nello stesso periodo viene convocata alle selezioni per le giovanili della nazionale italiana. Nel 2008 le offrono un ingaggio con il Cervia femminile l'opportunit\u00e0 di fare un ulteriore salto di categoria militando in Serie A2; Di Criscio, a solo 15 anni, accetta cambiando cos\u00ec regione.\nCon il Cervia rimane fino al campionato 2008-2009 quando le viene proposto di fare un provino con il Bardolino Verona, societ\u00e0 che in seno ad una profonda ristrutturazione cerca giovani giocatrici per rinnovare la rosa destinata ad essere nuovamente allenata da Renato Longega. Posta sotto contratto, dal 2010 inizia la sua avventura in Serie A ed alla UEFA Women's Champions League 2010-2011 rimanendo con la squadra veronese, sempre nelle posizioni di vertice.\nAlla sua quinta stagione (2014-2015) con la maglia gialloblu, con la societ\u00e0 che nel frattempo ha cambiato denominazione in AGSM Verona, contribuisce a far raggiungere alla societ\u00e0 posizioni di vertice nella classifica fin dalle prime giornate, ed al termine del campionato conquista il suo primo scudetto personale e il titolo di campione d'Italia.\nNell'estate 2017 viene ufficializzato il suo passaggio al per vestire la maglia delle leonesse dalla stagione entrante, continuando cos\u00ec a giocare in UEFA Women's Champions League. Con il Brescia ha giocato tutta la stagione, compreso lo spareggio per l'assegnazione dello scudetto, perso contro la , e tutte e quattro le partite giocate dal Brescia in Champions League. Al termine della stagione la societ\u00e0 bresciana ha ceduto il titolo sportivo al e tutte le calciatrici della rosa sono state svincolate.\nDi Criscio si \u00e8, in seguito, trasferita alla neocostituita , iscrittasi al campionato di Serie A per la stagione successiva. Con la societ\u00e0 capitolina Di Criscio ha giocato per due stagioni consecutive, sebbene la stagione 2019-2020 sia stata contrassegnata da un infortunio al crociato anteriore destro, occorso l'8 dicembre 2019 nel corso della nona giornata di campionato contro l', che l'ha tenuta lontana dal campo nei mesi successivi. Al termine della stagione, Di Criscio non ha rinnovato il contratto con la Roma e si \u00e8 trasferita al , neopromosso in Serie A.\nDi Criscio ha giocato al Napoli per met\u00e0 stagione vestendo la fascia di capitano, trasferendosi nel mese di gennaio 2021 per la prima volta all'estero, andando a giocare in Norvegia tra le fila dell'. Nel luglio 2021 \u00e8 ritornata a giocare nel campionato italiano, passando alla , che era retrocessa in Serie B al termine della precedente stagione.\nNazionale.\nDal 2007 viene convocata alle selezioni per le giovanili della nazionale di calcio femminile italiana ma gioca la sua prima partita internazionale con la maglia azzurra della nazionale italiana Under-17 l'8 marzo del 2010, nella partita persa dall'Italia per 2 a 0 contro le nel secondo turno di qualificazione per i Campionati Europei di categoria 2010.\nIn seguito viene selezionata per la formazione Under-20 impegnata tra il 19 agosto e l'8 settembre al Mondiale di Giappone 2012. Con le Azzurrine disputa due dei tre incontri della fase a gironi, dove l'Italia, inserita nel gruppo B, riesce a pareggiare solo quello inaugurale, 1-1 con il , perdendo gli altri, 2-0 con la e 4-0 con , concludendolo all'ultimo posto venendo di conseguenza eliminata dal torneo.\nIl commissario tecnico Antonio Cabrini la convoca nella nazionale maggiore nel raduno del luglio 2013 per farla esordire nel campionato europeo di quell'anno, chiamandola nuovamente nel gennaio 2014 in previsione di utilizzarla durante le qualificazioni al campionato mondiale di Canada 2015 dove l'Italia si gioca le possibilit\u00e0 di accedere alle fasi finali nel gruppo 2. Condivide con le compagne il percorso che vede le Azzurre concludere al secondo posto nel girone dietro alla , conseguenza dell'unico pareggio e dell'unica sconfitta con le iberiche, riuscendo comunque ad accedere ai play-off per l'ultimo posto disponibile. Superata l' nel primo doppio confronto, deve infine cedere il posto ai per la sconfitta nell'ultimo incontro giocato allo stadio Marcantonio Bentegodi di Verona il 27 novembre 2014.\nCabrini continua a concederle fiducia convocandola nuovamente per le qualificazioni all'Europeo dei Paesi Bassi 2017, impiegandola brevemente negli incontri vinti dall'Italia il 7 giugno, 7-0 sulla , e il 16 settembre 2016, 3-0 sull'. Ottenuta la qualificazione alla fase finale Di Criscio trova spazio, partendo titolare, solamente nell'incontro vinto 3-2 con la dove gioca tutti i 90 minuti dell'incontro.\nCon l'avvicendamento sulla panchina della nazionale, affidata al nuovo tecnico Milena Bertolini dall'estate 2017, Di Criscio \u00e8 stata convocata nel settembre 2017 in sostituzione dell'infortunata Alice Tortelli in occasione delle prime due gare dei gironi eliminatori validi per la qualificazioni al campionato mondiale 2019, senza, per\u00f2, scendere in campo. Due mesi dopo \u00e8 stata nuovamente convocata in nazionale, anche questa volta, in sostituzione dell'infortunata Valery Vigilucci e senza poi scendere in campo nelle due partite valide per le qualificazioni ai mondiali.\nStatistiche.\nPresenze e reti nei club.\n\"Statistiche aggiornate al 9 gennaio 2021.\""}
{"id": "4938470", "revid": "1442080", "url": "https://it.wikipedia.org/wiki?curid=4938470", "title": "Challenger of Boca Raton 2003 - Doppio", "text": "Il doppio del torneo di tennis Challenger of Boca Raton 2003, facente parte della categoria ITF Women's Circuit, ha avuto come vincitrici Il tabellone di doppio del Challenger of Boca Raton 2003, torneo di tennis che faceva parte dell'ITF Women's Circuit nell'ambito dell'ITF Women's Circuit 2003, \u00e8 stato vinto da Sandra Cacic e Sonya Jeyaseelan. In finale hanno sconfitto la coppia formata da Shenay Perry e Ljudmila Skavronskaja (tds n. 3) con il punteggio di 7-5, 6-2."}
{"id": "4938472", "revid": "452415", "url": "https://it.wikipedia.org/wiki?curid=4938472", "title": "Christian Bohr", "text": "Biografia.\nScrisse il suo primo articolo scientifico, \"Om salicylsyrens indflydelse p\u00e5 k\u00f8dford\u00f8jelsen\" (\"Sull'influenza dell'acido salicilico nella digestione della carne\"), nel 1877. Consegu\u00ec una laurea in medicina nel 1880, e ottenne un dottorato in fisiologia sotto Carl Ludwig all'Universit\u00e0 di Lipsia. Divenne professore all'universit\u00e0 di Copenaghen nel 1886.\nFisiologia.\nNel 1891, fu la prima persona a definire lo spazio morto fisiologico, secondo l'equazione di Bohr.\nNel 1903 descrisse l'effetto delle modificazioni del pH e della concentrazione di anidride carbonica sull'affinit\u00e0 di legame fra emoglobina ed ossigeno, oggi noto come effetto di Bohr, che facilita il rilascio di ossigeno nei tessuti metabolicamente molto attivi, dove l'acidit\u00e0 ed il contenuto in anidride carbonica sono elevati."}
{"id": "4938478", "revid": "262457", "url": "https://it.wikipedia.org/wiki?curid=4938478", "title": "Dur-Sharrukin", "text": ""}
{"id": "4938486", "revid": "599013", "url": "https://it.wikipedia.org/wiki?curid=4938486", "title": "Giampiero Murer", "text": "Carriera.\nDopo aver giocato con l'Associazione Milanese Calcio in Promozione (seconda serie dell'epoca) e la A.C. Libertas di Milano in massima serie, nel 1921 passa al Milan, della cui rosa fa parte nella stagione 1921-1922, giocata nella Prima Divisione CCI. Murer esordisce con la squadra del capoluogo lombardo il 23 ottobre 1921 in Livorno-Milan (3-2), e nel corso della stagione gioca complessivamente 15 partite senza mai segnare. A fine stagione smette di giocare. Riposa nella tomba familiare al Cimitero Monumentale."}
{"id": "4938497", "revid": "237256", "url": "https://it.wikipedia.org/wiki?curid=4938497", "title": "Anna Mikhajlovna Voroncova", "text": ""}
{"id": "4938502", "revid": "316383", "url": "https://it.wikipedia.org/wiki?curid=4938502", "title": "Dinomaca", "text": "Essendo figlia di Megacle, figlio di Ippocrate, Dinomaca apparteneva all'importante famiglia ateniese degli Alcmeonidi.\nDato che Plutarco sostiene che la prima moglie di Pericle (anch'egli un Alcmeonide) sia stata una sua parente ma non ne cita il nome, alcuni storici sostengono che si trattasse di Dinomaca, mentre secondo altri sarebbe invece stata una sorella di Dinomaca."}
{"id": "4938503", "revid": "830939", "url": "https://it.wikipedia.org/wiki?curid=4938503", "title": "Deinomaca", "text": ""}
{"id": "4938509", "revid": "6923", "url": "https://it.wikipedia.org/wiki?curid=4938509", "title": "Storia della radioterapia", "text": "La storia della radioterapia pu\u00f2 essere ricostruita a partire dai primi esperimenti realizzati subito dopo la scoperta dei raggi x (1895), quando risult\u00f2 evidente che l'esposizione alla radiazione provocava ustioni cutanee. Rifacendosi all'elettroterapia e all'escarotomia - applicazione medica di sostanze caustiche - si cominci\u00f2 a usare le radiazioni per trattare tumori e lesioni prodotte da malattie come il lupus eritematoso, l\u2019\"ulcera rodente\" e l\u2019\"epitelioma\". \nSi pensava che le radiazioni avessero propriet\u00e0 battericide, infatti quando fu scoperto il radio, esso fu usato, oltre che in trattamenti simili a quelli con i raggi x, anche come additivo in trattamenti medici contro malattie come la tubercolosi, nei casi in cui c'erano bacilli resistenti.\nInoltre, poich\u00e9 si scopr\u00ec che la radiazione era presente in acque termali rinomate per i loro poteri curativi, fu commercializzata come cura miracolosa per tutti i tipi di disturbo nella \"paramedicina\" e anche come rimedio da parte di ciarlatani. La scienza medica riteneva che piccole dosi di radiazione non avrebbero provocato danni e che gli effetti dannosi causati da dosi pi\u00f9 consistenti sarebbero stati temporanei.\nUn uso ampiamente diffuso del radio in ambito medico cess\u00f2 quando si scopr\u00ec che il livello di sopportazione fisica era minore di quanto ci si aspettasse e che l'esposizione alla radiazione provocava nella cellula danni a lungo termine come il carcinoma, che poteva manifestarsi anche 40 anni dopo l'inizio del trattamento. Le radiazioni oggi sono utilizzate come trattamento per il cancro in radioterapia e vengono applicate seguendo rigide norme di radioprotezione.\nPrimi sviluppi della radioterapia (1895-1905).\nLe origini della radioterapia risalgono alla fine del XIX secolo, in seguito alle scoperte di Wilhelm Conrad R\u00f6ntgen (1895), Antoine Henri Becquerel (1896) e Marie Curie con il marito Pierre Curie (1898).\nAl primo and\u00f2 il Premio Nobel del 1901 grazie all'importante scoperta dei raggi x. Quella sera del 1895 R\u00f6ntgen, conclusi gli esperimenti giornalieri sui raggi catodici, aveva lasciato il tubo di Crookes coperto con dei fogli di carta nera sul tavolo, a qualche metro di distanza da una lastra di materiale fluorescente.\nSpente le luci del laboratorio, mentre usciva, osserv\u00f2 un'intensa fluorescenza di colore verde emessa dai cristalli di platinocianuro di bario, di cui era costituita la lastra. Cos\u00ec ebbe inizio lo studio della radiazione che Rontgen chiam\u00f2 \u201cx\u201d per indicare che era ancora di tipo sconosciuto. Il nome rimase, anche se molti dei suoi colleghi suggerirono di chiamarli \"raggi di R\u00f6ntgen\" in suo onore. La caratterizzazione di tali raggi port\u00f2 alla conoscenza di onde elettromagnetiche di alta frequenza, ovvero altamente energetiche, in grado di penetrare nei corpi e di \u201cvedere all'interno\u201d di essi. \nPer questo motivo risult\u00f2 immediatamente evidente la possibilit\u00e0 dell'applicazione di questi raggi nella ricerca e nella diagnostica e presto il loro utilizzo si diffuse in ambito medico. I raggi x furono usati per diagnosticare possibili fratture ossee, malattie cardiache e la tubercolosi. Furono introdotte procedure originali per rispondere a diverse proposte diagnostiche, come ad esempio quella di riempire le cavit\u00e0 digestive con bismuto, che permise di vedere attraverso tessuti e ossa.\nScoperta del potenziale terapeutico della radiazione.\nDurante le prime applicazioni e indagini scientifiche, gli sperimentatori notarono che una prolungata esposizione ai raggi x provocava infiammazioni e, pi\u00f9 raramente, danni ai tessuti della pelle. L'effetto biologico attrasse l'interesse di Leopold Freund ed Eduard Schiff, i quali soltanto un paio di mesi dopo l'annuncio di R\u00f6ntgen consigliarono il loro uso nel trattamento delle malattie. Pi\u00f9 o meno nello stesso periodo, Emil Grubbe cominci\u00f2 a sperimentare l'uso medico dei raggi x a Chicago. In questo periodo l'escarotomia era gi\u00e0 stata utilizzata per trattare le neoplasie maligne della pelle con bruciature caustiche, e cos\u00ec pure l'elettroterapia, con lo scopo di stimolare il tessuto della pelle.\nUno dei primi tentativi di trattamento del cancro con i raggi x fu fatto da Victor Despeignes, un medico francese che us\u00f2 i raggi su un paziente con un cancro allo stomaco. Nel 1896 pubblic\u00f2 un articolo con i risultati ottenuti: un trattamento della durata di una settimana fu seguito da una diminuzione del dolore e da una riduzione della dimensione del tumore, anche se alla fine il caso ebbe esito mortale. I risultati furono poco attendibili, perch\u00e9 al paziente furono somministrati contemporaneamente altri trattamenti.\nIl primo esperimento di L. Freund, attuato 1896, fu un tragico fallimento. Il fisico irradi\u00f2 una bambina di 4 anni affetta da nei sul collo e sulla schiena, ma l'irraggiamento provoc\u00f2 delle ulcere profonde, che resistettero a ulteriori trattamenti con le radiazioni.\nIl primo trattamento applicato con successo fu quello di Schiff, che lavorava con Freund su un caso di lupus vulgaris. Un anno dopo, nel 1897, i due sperimentatori pubblicarono un articolo sul loro successo e questo provoc\u00f2 ulteriori sperimentazioni sulla terapia con i raggi x. Nel 1898 essi effettuarono con successo un trattamento di un caso di lupus eritematoso. La lesione aveva assunto la forma comune di eritema \u201ca farfalla\u201d, che era apparso su entrambi i lati del volto. Schiff irradi\u00f2 uno solo dei due lati in modo da poter confrontare gli effetti del trattamento.\nIn pochi mesi le riviste scientifiche furono sommerse da descrizioni di trattamenti con raggi x eseguiti con successo su diversi tipi di neoplasie maligne dei tessuti della pelle.\nAltri effetti delle radiazioni furono ben presto scoperti, in particolare quello depilativo. Nel 1895 a Nashville, in Tennessee, il professore John Daniels volle produrre l'immagine radiografica del cranio del presidente del Vanderbit Medical College, prendendo spunto dall'esperimento effettuato anni prima da R\u00f6ntgen con la radiografia della mano. Tuttavia quello di Daniels fu un fallimento: non solo non si ottenne alcuna immagine, ma l'eccesso di esposizione rese completamente calva la povera cavia. Tale risultato sugger\u00ec l'utilizzo della radiazione x nel trattamento della tinea capitis delle scolaresche. Cos\u00ec gli scolari cominciarono a essere sottoposti a tale trattamento dove venivano usati pi\u00f9 tubi radiogeni nella stessa stanza, senza alcuna protezione; la salubrit\u00e0 e la sicurezza dell'ambiente in cui avveniva la cura erano indicate dalla vitalit\u00e0 di un canarino in gabbia. I danni provocati dalla radiazione furono molto seri e spesso anche mortali.\nSe nel campo della depilazione molto spesso i risultati positivi erano assai minori degli effetti collaterali, non fu lo stesso in altri ambiti. Infatti il dermatologo americano William Pusey nel 1898 rifer\u00ec gli effetti positivi ottenuti con la radiazione nella cura di ipertricosi e acne.\nAltre applicazioni delle radiazioni x si ebbero nella cura dei tumori maligni.\nIl primo tentativo di utilizzo della radiazione per tale scopo fu effettuato da un medico di Chicago, J. Gilman, nel gennaio del 1896.\nIl primo vero successo nella cura di un tumore maligno fu ottenuto da Emil Grubbe, che nel 1899 tratt\u00f2 con le radiazioni una paziente affetta da cancro al seno. Lo sperimentatore not\u00f2 dei miglioramenti, ma non pubblic\u00f2 immediatamente i suoi risultati e per questo motivo non gli fu attribuito il merito di aver curato per primo un tumore maligno. Tale riconoscimento venne assegnato allo svedese Tor Stenbeck, che nel 1899 pubblic\u00f2 i risultati dei primi trattamenti applicati con successo su un'ulcera rodente e un epitelioma, confermati nello stesso anno da Tage Sj\u00f6gren. Quello di Stenbeck \u00e8 il primo caso documentato di guarigione da tumore maligno attraverso il trattamento con raggi x. \nPresto i loro risultati furono confermati anche da un vasto numero di altri sperimentatori: per esempio, nel 1901 a Boston Francis Williams cur\u00f2 un tumore maligno al labbro inferiore.\nGrazie ai successi ottenuti in campo medico nella cura di diversi disturbi, dalle semplici verruche ai tumori maligni, la ricerca si infitt\u00ec.\nLa natura dell'agente attivo nel trattamento terapeutico era ancora sconosciuta e soggetta ad ampie discussioni. L. Freund e Schiff credevano che fosse dovuta alla scarica elettrica, Nikola Tesla invece afferm\u00f2 che era causata dall'ozono prodotto dai raggi x, mentre altri ritennero che il merito era proprio dei raggi x. La posizione di Tesla fu presto smentita e rimasero soltanto le altre due teorie. Nel 1900, Robert Kienb\u00f6ck dimostr\u00f2 con degli studi basati su una serie di esperimenti che si trattava dei raggi x. \nUlteriori studi pubblicati tra il 1899 e il 1900 suggerirono che i raggi variavano la loro penetrazione a seconda del livello di vuoto nel tubo.\nNiels Finsen e la fototerapia.\nNiels Finsen, un medico faroese-danese, a quell'epoca aveva gi\u00e0 coltivato un certo interesse per gli effetti biologici della luce. Pubblic\u00f2 un articolo, \"Om Lysets Indvirkningen paa Huden\" (\u201cSugli effetti della luce sulla pelle\u201d) nel 1893. Partendo dalla scoperta che i raggi x potevano avere degli effetti terapeutici, estese la sua ricerca per esaminare raggi di luce direzionati. Nel 1896, pubblic\u00f2 una nuova relazione sui suoi studi, \"Om Anvendelse i Medicinen af koncentrerede kemiske Lysstraaler\" (\u201cL'uso di raggi di luce chimica concentrata in medicina\u201d). Finsen scopr\u00ec che il lupus vulgaris era sensibile al trattamento con raggi ultravioletti quando questi venivano scomposti attraverso un sistema di cristalli di quarzo. In seguito cre\u00f2 una lampada per separare i raggi. La cosiddetta lampada Finsen fu largamente usata in fototerapia e alcuni suoi derivati furono utilizzati quando si svolsero esperimenti con altri tipi di radioterapia. Furono apportate delle modifiche alla forma originale elaborata da Finsen e i modelli ora maggiormente diffusi sono quelli Finsen-Reyn e Finsen-Lomholt.\n\u00c8 stato stimato che, dal 1905, il 50% dei casi di \"lupus\" furono curati con successo con i metodi di Finsen. Per le sue ricerche Finsen fu presto insignito del premio Nobel.\nR\u00f6ntgenterapia.\nQueste nuove applicazioni terapeutiche dei raggi x vennero definite col nome di R\u04e7ntgenterapia, in onore di Wilhelm Conrad R\u00f6ntgen. Era ancora poco chiaro come i raggi x agissero sulla pelle; ci\u00f2 su cui si concordava era l'azione della radiazione sull'area malata, che veniva distrutta e rimossa o assorbita.\nDal 1900 i disturbi causati dai trattamenti con i raggi x erano stati classificati in quattro categorie; queste erano basate inizialmente su un insieme di cinque classi definite da Freund: \nInoltre, i raggi x furono applicati con successo anche su altre forme di carcinoma, vennero effettuati esperimenti sul trattamento della leucemia. A causa delle presunte propriet\u00e0 battericide, venne proposto l'uso contro infezioni come la tubercolosi. I raggi x vennero usati anche per curare l'epilessia, che precedentemente era stata trattata in modo sperimentale anche con la corrente elettrica.\nSviluppi successivi e uso del radio (1905-1915).\nA causa dell'eccitazione per il nuovo trattamento, le pubblicazioni sugli effetti terapeutici dei raggi x spesso erano esagerate sulla possibilit\u00e0 di curare diversi tipi di malattie.\nLe relazioni sui casi in cui il trattamento aveva peggiorato le condizioni di alcuni pazienti furono ignorate a favore di un ottimismo speranzoso. Henry G. Piffard defin\u00ec questi medici \u201cmaniaci delle radiazioni\u201d e \"radiografters\" (innestatori del radio). Fu dimostrato che i raggi x costituivano una cura solo per certi tipi di epitelioma basocellulare, ma era del tutto inefficace nel trattamento del cancro maligno, rivelandosi una non valida alternativa alla chirurgia. In molti casi il cancro ricompariva dopo un certo periodo di tempo dal trattamento.\nEsperimenti con i raggi x sulla tubercolosi polmonare si rivelarono inutili. E se la comunit\u00e0 medica aveva perso la speranza nella validit\u00e0 della terapia con i raggi x, il pubblico la considerava sempre pi\u00f9 come un tipo di trattamento pericoloso. Tutto ci\u00f2 sfoci\u00f2 in un periodo di pessimismo riguardo all'uso dei raggi x, che dur\u00f2 dal 1905 fino al 1910 o 1912 circa.\nRadioterapia.\nSubito dopo la scoperta del radio nel 1898 da parte di Marie Curie, ci fu una speculazione sulla possibilit\u00e0 che le radiazioni potessero essere usate in terapia esattamente come era successo per i raggi x. L'effetto fisiologico del radio fu osservato per la prima volta nel 1900 da Otto Walkhoff, e successivamente fu confermato da ci\u00f2 che \u00e8 noto come \u201custione di Becquerel\u201d. Nel 1901 Henri Becquerel aveva posizionato un tubo contenente del radio nel taschino del panciotto, dove era rimasto per diverse ore; dopo un paio di settimane aveva notato una grave infiammazione sulla sua pelle proprio dove aveva messo il campione di radio. Ernest Besnier, un dermatologo, esamin\u00f2 la pelle e dedusse che l'infiammazione fosse dovuta al radio, tesi che fu verificata grazie ad alcuni esperimenti di Curie. Besnier propose l'uso del radio in terapia accanto ai raggi x e agli ultravioletti.\nA tale scopo Becquerel nel 1901 diede una quantit\u00e0 di radio a Henri-Alexandre Danlos dell'H\u00f4pital St. Louis di Parigi. Danlos tratt\u00f2 con successo alcuni casi di \"lupus\" con una miscela di radio e cloruro di bario. Cominciarono ulteriori esperimenti sulla radioterapia, tuttavia a un ritmo molto pi\u00f9 lento rispetto a quello sostenuto con i raggi x a causa degli elevati costi del radio e delle difficolt\u00e0 nel reperirlo.\nMetodi di applicazione.\nSi cominci\u00f2 presto a pensare che il radio potesse essere usato per trattare i disturbi che non erano adeguatamente curati dai trattamenti con i raggi x, perch\u00e9, a differenza di questi ultimi, il radio poteva essere applicato in una moltitudine di modi.\nPer applicare il radio sono stati testati diversi metodi, che sono stati suddivisi in due categorie: l'uso delle emanazioni del radio (oggi chiamate radon) e l'uso dei sali di radio.\nUn metodo per sfruttare le emanazioni era l'inalazione, nella quale il radon era mescolato con l'aria. Le inalazioni di radio sono state studiate per lo pi\u00f9 in Germania, dove dei reparti furono dedicati all'inalazione. \nQuesta tecnica si diffuse sia per trattare malattie dei polmoni, come la tubercolosi, sia per curare disturbi in tutto il corpo una volta assorbite dal sangue attraverso la superficie del polmone. \u00c8 stato provato che gli effetti benefici prodotti dai bagni di radio erano il risultato dell'inalazione dei vapori.\nUn altro trattamento consisteva nel condensare le emanazioni a temperatura ambiente in sostanze come la vaselina, la glicerina e la lanolina. Queste poi venivano applicate esternamente sulla parte malata, mentre sostanze come chinino, sottonitrato di bismuto e arsenico erano consumate o applicate internamente.\nLe emanazioni del radio erano anche inserite in tubi di vetro o metallo o in applicatori piatti di vetro che venivano applicati esattamente come i tubi di radio. In altri casi il radon era anche depositato su punte metalliche o superfici piatte di metallo usando dispositivi elettrici che avevano lo stesso livello di radioattivit\u00e0 della famiglia del radio, ma con durata inferiore. Un trattamento consisteva poi nel depositare il materiale radioattivo nei tessuti utilizzando corrente galvanica. Con un altro metodo si potevano depositare le emanazioni del radio su un applicatore, pensato per risolvere i bisogni personali di ciascun paziente, che in seguito avrebbe potuto portarselo a casa.\nFurono anche realizzate delle soluzioni diluite di sali di radio, destinate all'uso interno. Ai pazienti erano prescritti dosaggi regolari. Pi\u00f9 raramente i sali erano preparati in sospensioni liquide per essere iniettati in trattamenti sottocutanei e applicati localmente ai tessuti malati. Questo era considerato il metodo pi\u00f9 costoso, perch\u00e9 il radio era irrimediabilmente perso.\nCome le emanazioni di radio, anche le soluzioni di sali di radio erano inserite in tubi, in questo caso di platino. Nei tubi di metallo, il radio poteva essere impiegato in molti modi: esternamente, oppure all\u2019interno del corpo in posti come la bocca, il naso, l\u2019esofago, il retto e la vagina, oppure direttamente dentro a un tumore attraverso delle incisioni.\nBagni di radio.\nNel 1903, J. J. Thomson, lo scopritore dell\u2019elettrone, scrisse una lettera alla rivista \"Nature\", nella quale spieg\u00f2 dettagliatamente la sua scoperta riguardo alla presenza di radioattivit\u00e0 nell\u2019acqua di pozzo. Subito dopo, altri scoprirono che anche le acque di molte rinomate sorgenti termali erano radioattive. La causa di questa radioattivit\u00e0 era dovuta alla presenza di emanazioni di radio, prodotte dal radio presente nel suolo attraverso il quale scorrevano le acque. Nel 1904, \"Nature\" pubblic\u00f2 uno studio sulla radioattivit\u00e0 naturale di diverse acque minerali.\nPrendendo spunto da questo, si consigli\u00f2 ai pazienti di immergere dei preparati di sali di radio nell'acqua mentre facevano il bagno; in questo modo potevano effettuare il trattamento a casa. I bagni di radio furono usati sperimentalmente per trattare l'artrite, la gotta e nevralgie.\nR\u00f6ntgenterapia vs. Radioterapia.\nI medici osservarono che i raggi x e il radio avevano vantaggi diversi in differenti casi. Gli effetti pi\u00f9 significativi ottenuti con la radioterapia riguardavano lupus eritematoso, crescite ulcerose e cheloidi, in particolare perch\u00e9 il radio poteva essere applicato sui tessuti in modo pi\u00f9 preciso dei raggi x. Generalmente il radio era preferibile quando si desiderava una reazione localizzata, mentre si utilizzavano i raggi x nei casi in cui c'era necessit\u00e0 di trattare un'area pi\u00f9 vasta. Si riteneva anche che il radio, al contrario dei raggi x, fosse battericida. Poich\u00e9 non potevano essere applicati localmente, si scopr\u00ec pure che i raggi x avevano un effetto sulla pelle peggiore rispetto al radio nel trattamento di neoplasie maligne. In alcuni casi era consigliata una terapia combinata di raggi x e radio. Per molte malattie della pelle le ulcere venivano trattate con il radio mentre le aree circostanti con i raggi x: si riteneva, infatti, che si avrebbe avuto un effetto positivo anche sul sistema linfatico.\nTubercolosi e iodio-radioterapia.\nDopo aver usato il radio nel trattamento chirurgico della tubercolosi, alcuni ricercatori, tra i quali B\u00e9la Augustin e A. de Szendeffy, svilupparono rapidamente un trattamento usando iodio radioattivo metilato, brevettato sotto il nome di \"dioradin\" (il nome deriva da \u201ciodin\u201d e \u201cradio\u201d) nel 1911. L'applicazione di questo trattamento era chiamata iodio-radio terapia e prevedeva l'iniezione intramuscolare di dioradin. Agli sviluppatori sembr\u00f2 un'idea promettente, perch\u00e9 in diversi casi febbre ed emottisi scomparvero. Le inalazioni di solo iodio erano state sviluppate in Francia tra il 1830 e il 1870 come trattamento sperimentale per la tubercolosi.\nCommercializzazione, ciarlataneria e fine di un'epoca (1915-1935).\nLo sfruttamento commerciale del radio cominci\u00f2 ad essere molto diffuso solo nel 1913, in quel tempo infatti erano stati scoperti metodi pi\u00f9 efficaci per estrarre il radio dalla pechblenda ed era decollata l'estrazione mineraria del radio.\nProdotti commerciali.\nA causa dell'elevato costo di estrazione, soltanto quantit\u00e0 minime di radio erano state aggiunte ai sali da bagno, alle acque termali e ai fanghi e per questo motivo la loro efficacia era messa in discussione, dal momento che i medici concordavano sul fatto che il radio avesse un potere curativo considerevole solo in dosi alte. Si riteneva anche che le emanazioni delle radiazioni in dosi elevate non avrebbero causato nessun danno, perch\u00e9 i depositi radioattivi sarebbero stati assorbiti, rilasciati nell'urina e dispersi in circa tre ore.\nAttivatori di emanazioni di radiazione.\nCominciarono ad essere prodotti e commercializzati \"attivatori di emissione di radiazione\", apparecchiature che avrebbero arricchito l'acqua con emanazioni di radio. Gli emanatori costruiti con crismi scientifici furono venduti a ospedali, universit\u00e0 e singoli ricercatori. Alcune aziende pubblicizzavano la loro vendita a privati solo su prescrizione medica e avrebbero garantito l'intensit\u00e0 radiante per ogni dose.\nAltri prodotti, che imitavano gli attivatori di emanazione, erano commercializzati pi\u00f9 liberamente al pubblico. Un prodotto di questo tipo era il \"Revigator\", un \u201cradioactive water crock\u201d (ovvero un vaso d'acqua radioattiva), un barattolo erogatore fatto di un minerale contenente radio. L'idea era che il radon prodotto dal minerale si sarebbe disciolto nell'acqua durante la notte. Era pubblicizzato in questo modo: \u201cRiempi il barattolo ogni notte. Bevi liberamente\u2026 quando hai sete e al momento di alzarsi e di coricarsi, circa sei o pi\u00f9 bicchieri al giorno\u201d. L'American Medical Association (AMA) era preoccupata che il pubblico fosse imbrogliato da ciarlatani. Per questo motivo stabil\u00ec delle linee guida (in vigore dal 1916 al 1929): gli emanatori candidati ad ottenere l'approvazione dell'AMA dovevano generare pi\u00f9 di 2\u00a0\u03bcCi (74\u00a0kBq) di radon al litro d'acqua in un tempo di 24 ore. La maggior parte dei dispositivi sul mercato, incluso il Revigator, non entrarono negli standard.\nRimedi della \"paramedicina\".\nMolte altre cure vennero proposte sul mercato da omeopati e ciarlatani. Nel frattempo il radio e il radon venivano venduti alla gente a prezzi piuttosto bassi e questo favor\u00ec la diffusione e il loro utilizzo, privo di qualsiasi protezione. L'omeopata statunitense William J. A. Bailey produsse il Radithor, una soluzione di radio-226 e radio-228, assicurando che possedeva propriet\u00e0 terapeutiche. Il prodotto and\u00f2 a ruba in quegli anni, ma provoc\u00f2 danni gravissimi. Questo tipo di trattamento fu chiamato \u201cmild-radiumtherapy\u201d e consisteva nell'utilizzo di quantit\u00e0 minime di sostanze radioattive, che venivano somministrate per via orale, inalatoria o parenterale.\nAnche molte marche di dentifricio, come il Doramad Radioactive Toothpaste, contenevano radio, perch\u00e9 si riteneva rendesse i denti pi\u00f9 bianchi. Si credeva, infatti, che il radio era in grado di eliminare i batteri nella bocca delle persone.\nUn prodotto, chiamato \u201cDegnen's Radio-Active Eye Applicator\u201d, della ditta di Los Angeles, in California, \u201cRadium Appliance Company\u201d, fu venduto come trattamento per la miopia, l'ipermetropia e la presbiopia e l'eterofobia.\nFurono vendute creme per il viso e ciprie con nomi come \u201cRevigorette\u201d e \u201cTho-radia\u201d.\nEra anche venduto come integratore per le sigarette.\nAziende commercializzavano anche pillole e compresse radioattive per il trattamento delle malattie pi\u00f9 varie.\nRadium spa hotel a Joachimstahl.\nAlla luce delle presunte propriet\u00e0 curative della radioattivit\u00e0, fu aperta una SPA a Joachimsthal, il luogo in cui Madame Curie raccolse alcuni dei suoi originali campioni di radio dalle acque termali. Furono costruite delle sale di inalazione del radon, dove dei tubi d'aria portavano su il gas raccolto una cisterna posta nel seminterrato; il cliente avrebbe poi respirato il gas attraverso un dispositivo di inalazione. Furono anche costruiti dei bagni che erano a loro volta irradiati e dell'aria irradiata era anche filtrata attraverso una pipa per inalazioni. Questo tipo di trattamento fu chiamato emanoterapia.\nPreoccupazione per la salute pubblica.\nNegli USA la preoccupazione riguardo all'uso diffuso del radio fu portata alla luce dal senatore della California John D. Works all'inizio del 1915. In un discorso informale cit\u00f2 delle lettere di alcuni medici che chiedevano informazioni sull'efficacia dei prodotti che venivano commercializzati. Sottoline\u00f2 che la radiazione aveva spesso l'effetto di peggiorare il cancro, anzich\u00e9 curarlo, e molti medici credevano che l'idea che il radio potesse essere usato per curare i tumori fosse \"un'illusione\u201d a quel punto dello sviluppo della terapia (un medico citato parl\u00f2 di rapporto fallimento-successo pari a 100 a 1). Inoltre gli effetti dell'acqua contenente radio non erano dimostrati.\nIntorno all'inizio degli anni \u201820, una nuova preoccupazione per la salute pubblica fu provocata dalla morte di alcune operaie in un'industria di orologi radioluminescenti, in seguito chiamate \u201cRadium Girls\u201d (le ragazze del radio). \nNel 1932, il noto imprenditore Eben Byers mor\u00ec per avvelenamento da radiazione per l'uso eccessivo di \u201cRadithor\u201d, una soluzione di acqua al radio, con un contenuti di radio garantito dal produttore di 2 \u03bcCi.\nSi scoprirono, inoltre, casi di sviluppo di carcinoma in pazienti che erano stati sottoposti alla radioterapia convenzionale anche 40 anni prima.\nRobley D. Evans nel 1933 fece le prime misurazioni del radon esalato e della secrezione di radio da parte di un ex-produttore di quadranti di orologio (che, all\u2019epoca, erano radioluminescenti). Al Massachusetts Institute of Technology (MIT) egli raccolse delle misure affidabili della quantit\u00e0 di sostanze radioattive contenute nel corpo di 27 produttori di quadranti di orologio. Questa informazione fu utilizzata nel 1941 dal National Bureau of Standards per fissare il livello di tolleranza del radio a 0,1 \u03bcCi (3,7 kBq).\nIl metodo Coutard.\nAl Congresso Internazionale di Oncologia a Parigi, nel 1922, Henri Coutard, un radiologo francese che collaborava con l\u2019Istituto Curie, dimostr\u00f2 che il cancro laringeo poteva essere trattato con i raggi x senza forti controindicazioni. Coutard era stato ispirato dalle osservazioni di Claudius Regaud, che aveva scoperto, effettuando degli esperimenti su un coniglio, che una dose di raggi x, sufficiente a provocare gravi danni alla pelle e la distruzione dei tessuti se assunta in una sola dose, avrebbe invece sterilizzato il coniglio, ma non avrebbe avuto effetto sui tessuti sottocutanei se somministrata in modo frammentato, nel corso di alcuni giorni.\nDal 1934, Coutard aveva sviluppato un processo protratto e frazionato di somministrazione della dose che rimane alla base dell'attuale radioterapia. Il dosaggio di Coutard e il frazionamento erano pensati per creare una forte ma reversibile reazione della mucosa. A differenza dei medici precedenti, che credevano che le cellule tumorali fossero maggiormente colpite dalla radiazione, suppose che l'insieme delle cellule tumorali avesse la stessa sensibilit\u00e0 delle cellule normali. Coutard attest\u00f2 un tasso del 23% di guarigione nel trattamento del cancro alla testa e al collo. Dal 1935 gli ospedali cominciarono a eseguire il suo piano di trattamento, che si diffuse sempre di pi\u00f9.\nSviluppo di nuove tecniche curative (1935-53).\nLa ricerca port\u00f2 a scoprire negli anni trenta e quaranta che il nucleo di atomi pesanti, come l\u2019uranio, se sottoposto a un processo chiamato scissione, pu\u00f2 essere diviso in due nuclei pi\u00f9 leggeri. Durante questo processo vengono rilasciati neutroni ed energia sotto forma di raggi gamma. I neutroni, a loro volta, provocano la divisione di ulteriori nuclei creando un fenomeno di reazione a catena, fino a raggiungere una condizione di stabilit\u00e0. Fu Enrico Fermi, fisico italiano, a fare questa importante scoperta. In seguito alle leggi razziali del governo fascista il fisico si rifugi\u00f2 in America dove lavor\u00f2 al progetto Manhattan e alla costruzione del primo reattore nucleare nel 1942. Scopr\u00ec che i neutroni pi\u00f9 lenti erano pi\u00f9 efficienti nel provocare la scissione rispetto a quelli pi\u00f9 veloci. Per rallentarli si utilizzarono, quindi, dei moderatori, in particolare Fermi us\u00f2 la grafite. Ricerche analoghe erano svolte nello stesso periodo in Europa, in particolare a Parigi, sotto la guida dei coniugi Pierre e Marie Curie. In seguito all'occupazione nazista gli scienziati si trasferirono in Inghilterra e successivamente in Canada, dove, a differenza dei colleghi americani, utilizzarono la tecnica dell\u2019acqua pesante. Il progetto canadese prosegu\u00ec nelle ricerche e nel 1944 si costitu\u00ec la societ\u00e0 Eldorado Mining &amp; Refining Ltd. Nella cura dei tumori veniva utilizzato il radio ottenuto raffinando l\u2019uranio. Il 5 settembre 1945 la prima pila atomica ad acqua pesante venne utilizzata per combattere i tumori. Nello stesso periodo furono realizzati a Chalk River una serie di reattori nucleari sempre pi\u00f9 efficienti nell\u2019estrazione di isotopi. Il primo reattore fu realizzato nel 1947 e vedeva l\u2019uso dell\u2019uranio come combustibile e dell\u2019acqua pesante come moderatore. Grazie ad esso si \u00e8 potuto estrarre un isotopo radioattivo del cobalto-59, ovvero il cobalto-60, che divenne un potente sostituto del radio. \nCon la realizzazione, in seguito, del reattore NRX si \u00e8 potuto produrre isotopi pi\u00f9 rapidamente e con una pi\u00f9 elevata attivit\u00e0 specifica, misurata in curie al grammo, rispetto a quelli prodotti da qualsiasi altro reattore.\nNel settembre del 1949 fu affidata alla societ\u00e0 Eldorado Mining &amp; Refining Ltd. la distribuzione esclusiva del cobalto-60. Il 16 ottobre 1951 Eldorado-A, la prima unit\u00e0 di telecobaltoterapia, fu installata in Ontario nel Victoria Hospital e il 27 ottobre il primo paziente fu sottoposto alla cura per irradiazione del cobalto. La societ\u00e0 canadese costru\u00ec altre unit\u00e0 di telecobaltoterapia e la prima ad arrivare in Europa fu quella installata nell\u2019ospedale San Lorenzo a Borgo Valsugana il 7 ottobre 1953. In quell\u2019anno era direttore del reparto di Radiologia il professore Claudio Valdagni. L\u2019inserimento della sorgente fu eseguito da Fred Boyd, un ingegnere canadese. Una volta inserita si procedette al collaudo e alla taratura del fascio, sotto la supervisione di Angelo Drigo, ordinario di Fisica presso l\u2019Universit\u00e0 di Ferrara.\nFu proprio in questi anni che cominciarono ad essere divisi due ambiti fondamentali: la radiologia e la radioterapia. Si super\u00f2, cos\u00ec, quell\u2019empirismo sperimentale che aveva caratterizzato i primi utilizzi delle radiazioni.\nTecniche radioterapiche negli anni '50.\nFino agli anni cinquanta i raggi X per scopo medico erano prodotti con i tubi di Coolidge, ma la radiazione era poco efficace per curare i tumori profondi, perci\u00f2 per riuscire a colpire il focolaio tumorale in profondit\u00e0, i radioterapisti aumentavano le dosi di radiazione con trattamenti pi\u00f9 lunghi, per ionizzare pi\u00f9 nuclei cellulari, questo per\u00f2 produceva arrossamenti e, talvolta, bruciature della pelle.\nMa se invece degli elettroni da 0,2 MeV dei tubi di Coolidge si usano elettroni da 10 MeV o fasci di fotoni da 1,17-1,35 MeV, (prodotti da acceleratori lineari i primi, emessi dell'isotopo cobalto-60 i secondi) la situazione \u00e8 completamente diversa: la dose a 20 centimetri di profondit\u00e0 \u00e8 pi\u00f9 di dieci volte maggiore e, cosa altrettanto importante, la dose sulla pelle \u00e8 circa la met\u00e0 del massimo, che si ha invece a 2 centimetri di profondit\u00e0. Fino agli anni cinquanta l'applicazione medica delle radiazioni era avvenuta in modo molto approssimativo e sperimentale. Grazie ai medici e ai fisici della Scuola di Manchester, in particolare Ralston Paterson, si sono svolti degli studi con i quali \u00e8 stato possibile determinare delle dosi pi\u00f9 precise da applicare sui pazienti. \nNegli anni \u201850 l'utilizzo delle radiazioni in modo consapevole presentava molte difficolt\u00e0 di diverso tipo. L'elettronica era a valvole e, non essendovi, allora, amplificatori operazionali, le correnti delle camere a ionizzazione dovevano essere misurate tramite elettrometri a filo o a lamina vibrante per evitare i problemi di deriva degli amplificatori in corrente continua, inevitabili con correnti tanto modeste, i fantocci simulatori delle strutture anatomiche dovevano essere realizzati artigianalmente. Il calcolo era effettuato manualmente, per le somme e le sottrazioni, e con il regolo calcolatore per le operazioni pi\u00f9 complicate. Gli integrali non potevano che essere risolti con gli artifici offerti dall'analisi o con metodologie numeriche manuali. I supporti essenziali per la grafica erano la carta da disegno o quella per lucidi; la strumentazione consisteva in riga, squadra, curvilinee, compasso, tavola da disegno con tecnigrafo e altri componenti del genere. La tomografia computerizzata non esisteva e per questo persistevano diverse difficolt\u00e0 nella localizzazione della sede tumorale, nella stima delle sue profondit\u00e0 per le diverse porte d'irraggiamento, delle dimensioni e del contorno, avendo normalmente quale sola fonte d'informazione due proiezioni radiografiche ortogonali con inevitabili ingrandimenti, solitamente differenti. Non solo, ma si dovevano localizzare le traiettorie dei fasci individuando i loro punti d'entrata e d'uscita sulla cute del paziente.\nTecniche radioterapiche attuali.\nAd oggi, la radioterapia fa uso di diverse tecniche. Si suddivide principalmente in:\nLe differenze sono nella posizione della sorgente radioattiva rispetto al paziente: nella radioterapia esterna si trova all'esterno del corpo; la brachiterapia, invece, sfrutta delle sorgenti radioattive sigillate posizionate in modo preciso sull'area da trattare; infine i radioisotopi nel sistema sono somministrati per infusione o ingestione orale. \nNella brachiterapia le sorgenti radioattive possono essere posizionate in modo temporaneo o permanente. Le sorgenti temporanee sono generalmente posizionate con una tecnica chiamata \u201cafterloading\u201d. Nell'\u201dafterloading\u201d un tubo o applicatore vuoto \u00e8 posizionato con un intervento chirurgico nell'organo che deve essere trattato e le sorgenti sono inserite nell'applicatore dopo che questo \u00e8 stato impiantato. Questa tecnica minimizza l'esposizione alla radiazione del personale medico.\nLa terapia delle particelle, meglio nota come protonterapia, \u00e8 un caso speciale di radioterapia con fasci esterni in cui le particelle sono protoni o ioni pesanti (ioni carbonio).\nLa radioterapia intraoperatoria, o IORT, \u00e8 un tipo particolare di radioterapia che \u00e8 somministrata immediatamente dopo aver rimosso chirurgicamente il cancro. Questo metodo \u00e8 stato utilizzato per il cancro al seno (TARGeted Intraoperative radiation therapy, o TARGIT), al cervello e al retto.\nLo iodio radioattivo, come era stato sviluppato nel 1911, rimane oggi perlopi\u00f9 come trattamento per tireotossicosi (ipertiroidismo) e alcuni tipi di cancro alla tiroide che assorbono iodio. Il trattamento prevede l'uso dell'importante isotopo dello iodio iodio-131 (131I), spesso chiamato semplicemente \u201cradioiodio\u201d (nonostante tecnicamente tutti gli isotopi dello iodio siano radioattivi)."}
{"id": "4938512", "revid": "599013", "url": "https://it.wikipedia.org/wiki?curid=4938512", "title": "Brock Radunske", "text": "Carriera.\nClub.\nFu scelto al Draft NHL 2002 dagli Edmonton Oilers al terzo giro (79\u00ba assoluto), quando militava nella squadra della Michigan State University, ma non arriver\u00e0 mai a giocare in NHL. Per tre stagioni gioc\u00f2 con squadre satellie tra American Hockey League (Edmonton Road Runners e Grand Rapids Griffins) ed ECHL (Greenville Grrrowl e Stockton Thunder), prima di trasferirsi in Europa.\nGioc\u00f2 infatti tre incontri in Lega Nazionale A con l'HC Davos al termine della stagione 2006-2007, ma senza prendere parte ai play-off.\nNella stagione successiva pass\u00f2 nella Deutsche Eishockey-Liga, con la maglia degli Augsburger Panthers.\nA partire dalla stagione 2008-2009, si \u00e8 accasato in Asia League Ice Hockey con i coreani Anyang Halla, con cui ha vinto quattro volte il titolo (2009\u20132010, 2010\u20132011, 2015-2016 e 2017-2018).\nNazionale.\nDopo cinque anni in Corea del Sud ha acquisito la cittadinanza e, a partire dal 2013 \u00e8 divenuto eleggibile per la nazionale, con cui ha disputato i mondiali di prima divisione del 2013. \u00c8 stato il primo giocatore naturalizzato senza ascendenti sudcoreani a giocare con la nazionale della .\nHa poi giocato anche altre tre edizioni del mondiale cadetto, ottenendo nell'edizione 2017 la promozione nel mondiale \u00e9lite successivo.\nNel 2018 ha giocato sia il mondiale maggiore che il torneo olimpico di ."}
{"id": "4938513", "revid": "110157", "url": "https://it.wikipedia.org/wiki?curid=4938513", "title": "Troy (nome)", "text": "Origine e diffusione.\nRiprende un cognome che inizialmente indicava una persona proveniente dalla citt\u00e0 di Troyes.\nOnomastico.\nNessun santo porta questo nome, che quindi \u00e8 adespota; l'onomastico pu\u00f2 essere festeggiato il 1\u00ba novembre, giorno di Ognissanti."}
{"id": "4938516", "revid": "1100311", "url": "https://it.wikipedia.org/wiki?curid=4938516", "title": "Esteban Sachetti", "text": "Biografia.\nPossiede anche il passaporto italiano.\nCarriera.\nHa iniziato la propria carriera tra le giovanili del , passando dalla squadra C alla B. Nell'estate 2010 si trasferisce al San Fernando.\nDopo un solo anno si trasferisce a Cipro, dapprima con il per poi passare in prestito all', che lo riscatter\u00e0 la sessione successiva."}
{"id": "4938521", "revid": "1543377", "url": "https://it.wikipedia.org/wiki?curid=4938521", "title": "Fred Basolo", "text": "\u00c8 noto per le ricerche svolte nei campi della chimica di coordinazione, della chimica metallorganica e della chimica bioinorganica, e come autore del testo \"Mechanisms of Inorganic Reactions\".\nVita.\nI suoi genitori, Giovanni Basolo e Caterina Morena Basolo immigrarono nell'Illinois dal Piemonte ed ebbero tre figli; il pi\u00f9 piccolo fu Alfredo Basolo, che inizi\u00f2 a chiamarsi \"Fred\" quando and\u00f2 alle scuole elementari. Dopo aver frequentato scuole pubbliche locali entr\u00f2 alla Southern Illinois University laureandosi nel 1940. Si trasfer\u00ec quindi all'Universit\u00e0 dell'Illinois (Urbana-Champaign) dove ottenne il Master in chimica nel 1942 e il Ph.D. nel 1943 lavorando nel gruppo di John C. Bailar Jr. Nei restanti anni della seconda guerra mondiale svolse ricerche presso la ditta Rohm and Haas. Nell'autunno del 1946 accett\u00f2 un posto di istruttore di chimica alla Northwestern University a Evanston (Illinois). Nello stesso anno conobbe la studentessa di chimica Mary Nutely che spos\u00f2 il 14 giugno 1947. In seguito avrebbero avuto quattro figli (tre femmine e un maschio). La famiglia Basolo visse in Europa nel 1954-55 grazie ad una borsa di studio Guggenheim. Basolo lavor\u00f2 nel laboratorio del chimico danese Jannik Bjerrum; con la famiglia pot\u00e9 anche visitare molti paesi, compresa l'Italia, incontrando i parenti dei genitori.\nBasolo avanz\u00f2 nella posizione accademica alla Northwestern University ricoprendo i ruoli di professore assistente (1950-55), professore associato (1955-58), professore (1958-79), \"distinguished professor\" (1980-1990). Negli anni 1969-1972 diresse il dipartimento di chimica.\nNel 1997 lui e sua moglie ebbero un incidente automobilistico. Lei mor\u00ec in seguito alle ferite riportate; lui sub\u00ec vari interventi chirurgici alla schiena, perdendo l'uso delle gambe. Negli ultimi dieci anni di vita us\u00f2 una sedia a rotelle motorizzata. Mor\u00ec di insufficienza cardiaca nel 2007.\nRicerche.\nLa maggior parte delle ricerche di Basolo si svolsero in collaborazione con il suo collega Ralph Pearson alla Northwestern University, e riguardarono reazioni di sostituzione dei leganti in complessi ottaedrici di Co(III) e in complessi planari quadrati di Pt(II), meccanismi di aquazione di complessi amminici di Co(III) e Cr(III) (compresa l'idrolisi basica), isomeria di legame, trasportatori artificiali di ossigeno, chimica metallorganica, effetto indenile, chimica bioinorganica.\nOpere.\nLe ricerche di Basolo sono documentate da pi\u00f9 di 375 pubblicazioni.\nInsieme al suo collega Ralph Pearson nel 1958 pubblic\u00f2 la prima edizione di una monografia sui meccanismi delle reazioni inorganiche, che evidenzi\u00f2 l'importanza dei composti di coordinazione nei meccanismi di reazione. Una seconda edizione segu\u00ec nel 1967. Quest'opera, collegando i concetti di teoria del campo dei leganti con la chimica organica fisica, fece evolvere la natura puramente descrittiva della chimica di coordinazione trasformandola in una scienza quantitativa.\nNel 1964 fu pubblicata la prima edizione di un secondo libro sulla chimica di coordinazione, scritto assieme a Ronald C. Johnson.\nHa scritto inoltre un'autobiografia, apparsa nel 2002.\nOnorificenze.\nBasolo ha ricevuto numerosi premi; tra i pi\u00f9 significativi sono il Premio Willard Gibbs (1996) e la Medaglia Priestley (2001). \u00c8 stato membro di molte accademie, tra cui: Accademia nazionale delle scienze (Stati Uniti d'America), American Academy of Arts and Sciences. Nel 1983 \u00e8 stato presidente della American Chemical Society."}
{"id": "4938525", "revid": "1318658", "url": "https://it.wikipedia.org/wiki?curid=4938525", "title": "Boulevard des Capucines", "text": "Il boulevard des Capucines \u00e8 uno dei \"Grands Boulevards\" di Parigi. Passa per il II e il IX \"arrondissement\". Lungo 440\u00a0m (e largo 35,4), va dal n. 25 di \"rue Louis-le-Grand\" e n. 1 di \"rue de la Chauss\u00e9e-d'Antin\" al n. 24 di \"rue des Capucines\" e al N. 2 di \"rue de Caumartin\". Sua naturale prosecuzione \u00e8 il \"boulevard de la Madeleine\".\n\u00c8 servito dalle stazioni della metropolitana di \"Op\u00e9ra\" e di \"Madeleine\".\nStoria.\nIl \"boulevard\" venne aperto nel luglio del 1676 e deve il suo attuale nome al Convento dei Cappuccini, il cui giardino si estendeva lungo il lato sud fiancheggiante l'allora \"rue Neuve-des-Capucines\", prima che diventasse un \"boulevard\". Durante il periodo rivoluzionario era una parte del \"boulevard Cerutti\".\nLa \"rue Basse-du-Rempart\", che era stata tracciata su una parte del sedime dell'attuale \"boulevard\", esprime bene il fatto che la via era situata originalmente ai piedi stessi della cinta difensiva fatta erigere da Luigi XIII.\nLuoghi di particolare interesse.\n(per numero civico) "}
{"id": "4938527", "revid": "354397", "url": "https://it.wikipedia.org/wiki?curid=4938527", "title": "Reazioni di sostituzione dei leganti", "text": ""}
{"id": "4938528", "revid": "1305772", "url": "https://it.wikipedia.org/wiki?curid=4938528", "title": "Thrash Rally", "text": " \u00e8 un \"videogioco di guida\" sviluppato nel 1991 dalla Alpha Denshi e pubblicato dalla SNK su piattaforme Arcade, Neo Geo e Neo Geo CD.\nTrattasi di un videogioco inerente allo sport del rally con visuale dall'alto, e presenta la possibilit\u00e0 di gareggiare sia per il campionato del mondo rally che nella nota competizione Parigi-Dakar; tra le particolarit\u00e0 vi \u00e8 la possibilit\u00e0 di utilizzare veicoli quali moto da enduro, camion e dune buggy.\nLa versione per Neo Geo CD venne realizzata nell'ottobre del 1994 con il nome Rally Chase e presenta alcune modifiche rispetto alla versione originale.\nSistema di gioco.\n\"Thrash Rally\" propone in chiave rallistica il tipico videogioco di guida del tempo con visuale dall'alto e controllabile tranquillamente con un joystick, simile al gioco \"Drift Out\" della Visco Corporation che usc\u00ec solamente due mesi prima rispetto al gioco della ADK.\nIl gioco \u00e8 incentrato sul campionato del mondo rally 1992 e sul Rally Dakar 1992 che, come si pu\u00f2 vedere anche nel gioco, prevedeva come citt\u00e0 di partenza Parigi e come arrivo Citt\u00e0 del Capo.\nIl veicolo del giocatore \u00e8 facilmente controllabile con il joystick che necessita solamente degli input di sinistra e destra per la sterzata, mentre sono presenti un pulsante per l'accelerazione ed uno per frenare.\n\u00c8 possibile scegliere una tra due modalit\u00e0 di gioco: con la modalit\u00e0 \"World Championship\" il giocatore dovr\u00e0 affrontare sei differenti competizioni di rally sparse in tutto il mondo e valide per il campionato del mondo rally, con il Rally Dakar come ultima sfida, mentre con la modalit\u00e0 \"Dakar Paris-The Cape\" il giocatore garegger\u00e0 solamente nel Rally Dakar; il solo vantaggio nel scegliere la modalit\u00e0 \"Dakar Paris-The Cape\" \u00e8 l'opportunit\u00e0 di poter scegliere tra i veicoli, oltre alle sei automobili di base, anche tra una moto da enduro, un camion ed una dune buggy.\nOgni competizione \u00e8 divisa in tre o pi\u00f9 prove speciali, ciascuna delle quali va terminata entro un tempo limite, pena la conclusione della partita; alcune delle prove speciali di una competizione si ripete come se la competizione stessa fosse basata su giri ripetuti di un circuito.\nIn base ai tempi realizzati in ciascuna prova speciale e competizione vi sono delle classifiche con punteggio.\nPiloti rivali.\nNelle classifiche dei tempi e dei punteggi ogni pilota viene indicato o con l'iniziale del nome ed il cognome completo o con le sole iniziali, mentre il proprio giocatore \u00e8 rappresentato da tre lettere che vengono scelte ad inizio gioco; i nomi e le iniziali dei piloti controllati dalla CPU sono chiari riferimenti a piloti di rally realmente esistiti, molti dei quali presero parte al Rally Dakar 1992 o al campionato del mondo rally 1992.\nSponsor.\nNel gioco sono presenti i loghi di note aziende che al tempo erano solite sponsorizzare competizioni sportive inerenti ai motori, opportunamente modificati per non violare le leggi sullo sfruttamento d'immagine.\nTra questi si possono riconoscere nel gioco: Martini, Marlboro, Rothmans, BMG, Nokia, Sparco, GMC, Q8, Pioneer."}
{"id": "4938529", "revid": "279320", "url": "https://it.wikipedia.org/wiki?curid=4938529", "title": "Rally Chase", "text": ""}
{"id": "4938534", "revid": "872082", "url": "https://it.wikipedia.org/wiki?curid=4938534", "title": "Carlo Aldini", "text": "Carriera.\nLa sua carriera cinematografica ha inizio nel 1920, in \"La 63 - 7157\", diretto da Salvo Alberto Salvini e si conclude nel 1930, dirigendo ed interpretando \"Im Kampf mit der Unterwelt\", film di sua produzione. Negli anni venti fonda a Berlino la \"Aldini-Film GmbH\", collaborando con Luigi Romano Borgnetto."}
{"id": "4938535", "revid": "729019", "url": "https://it.wikipedia.org/wiki?curid=4938535", "title": "Escarotomia", "text": "L'escarotomia \u00e8 un'operazione chirurgica che consiste nell'incisione di un'escara circonferenziale, secondo linee prestabilite, al fine di interrompere la costrizione sui tessuti sottostanti.\nL'operazione viene eseguita quando un'ustione profonda ha interessato in modo circonferenziale una parte del corpo, e l'escara che ne \u00e8 derivata provoca una costrizione dei tessuti sottostanti e, in base alla localizzazione, una pericolosa ipovascolarizzazione dei territori a valle o una ipoespansione del torace."}
{"id": "4938542", "revid": "767487", "url": "https://it.wikipedia.org/wiki?curid=4938542", "title": "Edmar Lacerda da Silva", "text": "Carriera.\nHa iniziato la propria carriera in Portogallo prima di trasferirsi a Cipro nell'estate 2007. Dal 2011 milita nell'AEL Limassol."}
{"id": "4938545", "revid": "237256", "url": "https://it.wikipedia.org/wiki?curid=4938545", "title": "Anastasia Petrovna Prozorovskaja", "text": ""}
{"id": "4938557", "revid": "287204", "url": "https://it.wikipedia.org/wiki?curid=4938557", "title": "National Hockey League 1986-1987", "text": "La stagione 1986-1987 \u00e8 stata la 70\u00aa edizione della National Hockey League. La stagione regolare inizi\u00f2 il 9 ottobre 1986 e si concluse il 5 aprile 1987, mentre i playoff della Stanley Cup terminarono il 14 maggio 1987. Al posto dell'NHL All-Star Game nel febbraio del 1987 fu organizzato il Rendez-vous '87, due partite amichevoli giocate a Qu\u00e9bec fra le stelle della NHL e la nazionale sovietica. Gli Edmonton Oilers sconfissero i Philadelphia Flyers nella finale di Stanley Cup per 4-3, conquistando il terzo titolo nella storia della franchigia in quattro stagioni. Solo due anni prima gli Oilers avevano sconfitto sempre i Flyers per 4-0.\nPrima dell'inizio della stagione regolare Chicago cambi\u00f2 ufficialmente il nome della squadra da \"Black Hawks\" a \"Blackhawks\" dopo aver ritrovato alcuni documenti originali del 1926, anno di fondazione della franchigia. Gli Edmonton Oilers vinsero il secondo Presidents' Trophy, mentre Wayne Gretzky si aggiudic\u00f2 l'ottavo Hart Trophy e il nono Art Ross Trophy consecutivi. Il 4 aprile 1987 il giocatore dei New York Islanders Denis Potvin divent\u00f2 il primo difensore nella storia della NHL capace di conquistare 1.000 punti in carriera. A differenza delle stagioni precedenti il primo turno dei playoff fu allungato da serie al meglio delle cinque gare a serie al meglio delle sette, in modo da ridurre eliminazioni a sorpresa. Per la quarta volta dalla sua creazione il Conn Smythe Trophy fu assegnato a un giocatore della squadra sconfitta in finale, il portiere di Philadelphia Ron Hextall.\nPre-season.\nNHL Entry Draft.\nL'Entry Draft si tenne il 21 giugno 1986 presso il Forum de Montr\u00e9al di Montr\u00e9al, in Qu\u00e9bec. I Detroit Red Wings nominarono come prima scelta assoluta l'ala destra canadese Joe Murphy. Altri giocatori rilevanti all'esordio in NHL furono Vincent Damphousse, Brian Leetch, Adam Graves e Teppo Numminen.\nStagione regolare.\nClassifiche.\nPrince of Wales Conference.\nAdams Division\nPatrick Division\nClarence Campbell Conference.\nNorris Division\nSmythe Division\nStatistiche.\nClassifica marcatori.\nLa seguente lista elenca i migliori marcatori al termine della stagione regolare.\nClassifica portieri.\nLa seguente lista elenca i migliori portieri al termine della stagione regolare.\nPlayoff.\nAl termine della stagione regolare le migliori 16 squadre del campionato si sono qualificate per i playoff. Gli Edmonton Oilers si aggiudicarono il Presidents' Trophy avendo ottenuto il miglior record della lega con 106 punti.\nTabellone playoff.\nNel primo turno la squadra con il ranking pi\u00f9 alto di ciascuna Division si sfida con quella dal posizionamento pi\u00f9 basso seguendo lo schema 1-4 e 2-3, usufruendo anche del vantaggio del fattore campo. Il secondo turno determina la vincente divisionale, mentre il terzo vede affrontarsi le squadre vincenti delle Division della stessa Conference per accedere alla finale di Stanley Cup. Il fattore campo osservato nelle finali di conference e in finale di Stanley Cup fu determinato dai punti ottenuti in stagione regolare. Ciascuna serie, al meglio delle sette gare, segu\u00ec il formato 2-2-1-1-1: la squadra migliore in stagione regolare avrebbe disputato in casa Gara-1 e 2, (se necessario anche Gara-5 e 7), mentre quella posizionata peggio avrebbe giocato nel proprio palazzetto Gara-3 e 4 (se necessario anche Gara-6).\nStanley Cup.\nLa finale della Stanley Cup 1987 \u00e8 stata una serie al meglio delle sette gare che ha determinato il campione della National Hockey League per la stagione 1986-87. Gli Edmonton Oilers hanno sconfitto i Philadelphia Flyers in sette partite e si sono aggiudicati la Stanley Cup per la terza volta nella loro storia.\nPremi NHL.\nNHL All-Star Team.\nFirst All-Star Team\nSecond All-Star Team\nNHL All-Rookie Team"}
{"id": "4938560", "revid": "61051", "url": "https://it.wikipedia.org/wiki?curid=4938560", "title": "B\u00e5tsfjord Airport", "text": ""}
{"id": "4938563", "revid": "339392", "url": "https://it.wikipedia.org/wiki?curid=4938563", "title": "Kepler 186f", "text": ""}
{"id": "4938564", "revid": "1543377", "url": "https://it.wikipedia.org/wiki?curid=4938564", "title": "Kepler-186 f", "text": "Kepler-186\u00a0f \u00e8 un pianeta extrasolare orbitante intorno alla stella nana rossa Kepler-186, distante circa 580 anni luce dalla Terra. Era stato descritto al momento della scoperta come il primo pianeta extrasolare con un raggio simile a quello del nostro pianeta e rientrante nella cosiddetta \"zona abitabile\", tuttavia la distanza del sistema dopo misurazioni effettuate con il satellite Gaia fu riscontrata essere nettamente maggiore, e questo port\u00f2 al rialzo della stima del raggio della stella e di conseguenza anche di quello dell'esopianeta, che risult\u00f2 alla fine pi\u00f9 simile a una super Terra che a un analogo terrestre. \nIl pianeta \u00e8 stato individuato, insieme ad altri quattro pianeti pi\u00f9 vicini alla loro stella, dal telescopio Kepler utilizzando il metodo del transito. Dopo tre anni di osservazioni, i primi risultati sono stati resi pubblici ad una conferenza il 19 marzo 2014 e la scoperta ufficialmente annunciata il 17 aprile 2014 e pubblicata sulla rivista scientifica \"Science\".\nDenominazioni precedenti.\nAll'inizio, come capita con gli oggetti osservati dal telescopio Kepler, la stella era stata inserita nel \"Kepler Input Catalog\" (KIC), per passare successivamente tra le \"Kepler Object of Interest\" (KOI), poich\u00e9 potenzialmente era divenuta una stella con pianeti orbitanti. Le sue denominazioni precedenti sono state quindi KIC 8120608 e poi KOI 571. Solo verso la fine del 2013, quando iniziavano ad emergere nuove informazioni e il numero degli articoli e pubblicazioni su di essa aumentava, si \u00e8 iniziato a chiamarla anche come Kepler-186.\nCaratteristiche orbitali.\nKepler-186\u00a0f ha un periodo di rivoluzione di 129,9 giorni e, data la relativamente breve distanza che lo separa dalla sua stella (il semiasse maggiore varia da un minimo di 0,355 ad un massimo di 0,365 UA, molto simile alla distanza che c'\u00e8 tra Mercurio e il Sole), non \u00e8 certo se sia in rotazione sincrona con essa. Vista la bassa luminosit\u00e0 della stella, riceve un flusso di radiazioni che \u00e8 pari a circa 1/3 di quello che la Terra riceve dal Sole ma, trovandosi ad una distanza minore dal suo astro, si posiziona comunque all'interno della zona abitabile anche se, dalle prime osservazioni, si verrebbe a trovare quasi al limite esterno, in una posizione che pu\u00f2 ricordare quella di Marte all'interno del sistema solare. A quella distanza, infatti, il suo flusso di radiazioni dovrebbe essere compreso tra l'88% e il 25% rispetto a quello terrestre per poter essere abitabile; dalle prime analisi il flusso risulterebbe pari al 32% di quello terrestre. Il flusso radiante che Kepler-186\u00a0f riceve \u00e8 comparabile a quello di un altro esopianeta molto simile alla Terra, Gliese 581 d.\nMassa, densit\u00e0 e composizione.\nKepler-186\u00a0f pareva inizialmente avere un raggio pi\u00f9 grande di quello terrestre solo dell'11%, tuttavia studi successivi stimano il raggio del pianeta a circa . La sua massa, densit\u00e0 e composizione sono ancora sconosciute: la massa stimata varia da 0,32 M\u2295, se fosse composto interamente da acqua e ghiaccio, fino a 3,77 M\u2295, per una composizione completamente di ferro. Nel caso di una composizione simile a quella della Terra, un terzo di ferro ed i rimanenti due terzi di rocce silicee, la sua massa risulterebbe pari a 1,44 M\u2295. Una massiccia atmosfera di idrogeno ed elio, tipica dei giganti gassosi come Giove o Saturno, \u00e8 difficile da ipotizzare in pianeti con un raggio inferiore a 1,5 R\u2295 e, dato che le stelle nane rosse come Kepler-186, emettono un forte flusso di luce ultravioletta ad alta energia durante le fasi iniziali della loro esistenza, si avrebbe avuto un effetto di fotoevaporazione che molto probabilmente avrebbe portato all'allontanamento dall'atmosfera del pianeta sia dell'idrogeno sia dell'elio eventualmente presenti.\nFormazione, evoluzione ed abitabilit\u00e0.\nLa stella Kepler-186 ospita altri quattro pianeti (Kepler-186\u00a0b,\u00a0c,\u00a0d,\u00a0e) probabilmente in rotazione sincrona con la loro stella a causa della forte attrazione gravitazionale che essa esercita su di loro; non \u00e8 chiaro se la stessa situazione si applichi a Kepler-186\u00a0f dato che \u00e8 molto pi\u00f9 distante dalla stella; la probabilit\u00e0 che il campo gravitazionale influisca in maniera rilevante sulla rotazione del pianeta da bloccarlo in rotazione sincrona \u00e8 circa del 50%.\nDato che si trova pi\u00f9 vicino alla sua stella, una nana rossa, di quanto non lo sia la Terra rispetto al Sole, probabilmente il suo moto di rotazione \u00e8 molto pi\u00f9 lento rispetto a quello terrestre, dunque un suo giorno potrebbe durare settimane o anche mesi. In tutto ci\u00f2 bisogna anche tenere conto della fase evolutiva del sistema stellare, quindi della sua et\u00e0, che al momento risulta difficile da calcolare: si pensa sia di circa due miliardi di anni (poco meno della met\u00e0 del Sistema Solare).\nL'inclinazione assiale di Kepler-186\u00a0f \u00e8 probabilmente molto piccola, in questo caso non sarebbero presenti delle stagioni a differenza della Terra e di Marte; anche a causa della piccola eccentricit\u00e0 che comporta una orbita circolare e non ellittica. Tuttavia l'inclinazione potrebbe essere maggiore (23\u00b0 circa) se ci fosse un altro pianeta tra Kepler-186\u00a0e Kepler-186\u00a0f. Questo ipotetico pianeta non \u00e8 ancora stato osservato, ma le attuali teorie delle formazione dei sistemi planetari e le simulazioni hanno mostrato come ci sia una discreta possibilit\u00e0 che esista un altro pianeta di massa minore rispetto agli altri cinque (poich\u00e9, in caso contrario, comporterebbe delle grosse instabilit\u00e0 alla sua orbita), collocato proprio prima di Kepler-186\u00a0f.\nL'appartenenza di Kepler-186\u00a0f alla zona abitabile non implica necessariamente che esso sia realmente abitabile da forme di vita come noi le intendiamo: per considerare un pianeta abitabile, infatti, non basta che ci sia dell'acqua liquida sul suo suolo ma bisogna considerare anche altri parametri: tra i pi\u00f9 importanti la sua composizione atmosferica, che per\u00f2 \u00e8 tuttora sconosciuta. Inoltre non sar\u00e0 facile determinarla visto che, con le attuali strumentazioni e la sua distanza dalla Terra, non \u00e8 possibile ottenere dei dati e anche i prossimi telescopi gi\u00e0 progettati, come il Telescopio Spaziale James Webb, non potranno fornire con certezza la sua reale composizione. Un modello climatico suggerisce che la temperatura sulla superficie del pianeta potrebbe essere al di sopra dei 273\u00a0K (0\u00a0\u00b0C) se la presenza di diossido di carbonio nell'atmosfera fosse compresa tra 0,5-5 bar. In ogni caso per essere potenzialmente abitabile dovrebbe avere un'atmosfera con abbondanti gas serra che possa riscaldare la superficie, visto che il pianeta riceve solo un terzo delle radiazioni che riceve la Terra dal Sole; la sua temperatura di equilibrio planetaria \u00e8 infatti solamente di , vale a dire .\nParagone con altri pianeti simili alla Terra scoperti nella zona abitabile.\nIl precedente pianeta pi\u00f9 simile alle dimensioni della Terra, scoperto nella zona abitabile, era Kepler-62\u00a0f con un raggio di 1,4 R\u2295. Tuttavia oltre ad essere probabilmente molto differente rispetto alla Terra per temperatura, atmosfera e altri elementi, assumendo la stessa composizione, il volume del pianeta aumenta in proporzione cubica in funzione del raggio, aumentando di conseguenza anche in maniera considerevole la massa.\nUno studio dell'evoluzione dell'atmosfera di pianeti che si trovano nella zona abitabile, suggerisce che le dimensioni del raggio, per far s\u00ec che il pianeta perda nei primi tempi l'eccessiva quantit\u00e0 di idrogeno ma mantenga uno strato di gas secondario, \u00e8 compreso tra 0,8 e 1,5 R\u2295.\nStudi futuri.\nA circa 500 anni luce di distanza, Kepler-186\u00a0f \u00e8 troppo lontano e la sua stessa stella \u00e8 troppo poco luminosa per gli attuali telescopi per poter osservare e determinare la sua massa, il clima e la composizione dell'atmosfera. Tuttavia, questa scoperta mostra come ci siano altri pianeti della dimensione della Terra nella zona abitabile. Il telescopio Kepler \u00e8 concentrato soltanto su una piccola regione di spazio, ma ci sono dei progetti come il \"Transiting Exoplanet Survey Satellite\" che, ultimati in tempi brevi, permetteranno di osservare una quantit\u00e0 molto maggiore di stelle. Inoltre, i telescopi di prossima generazione saranno in grado di determinare le caratteristiche fondamentali (come massa, composizione e atmosfera) di questi esopianeti necessarie per stabilire se esistono realmente o no le condizioni per supportare qualche forma di vita. Infatti, l'attuale stato delle nostre capacit\u00e0 di osservazione non ci consente di avere queste informazioni in modo sufficientemente preciso.\nObiettivo del SETI.\nIl 17 aprile 2014, la Allen Telescope Array ha pubblicato una lista delle emissioni radio provenienti dal sistema Kepler-186 registrate nell'arco di un mese. Nessun segnale attribuibile a tecnologie extraterrestri \u00e8 stato individuato. Tuttavia, secondo il SETI, per essere realmente intercettabili, le trasmissioni dovrebbero essere almeno 10 volte pi\u00f9 intense rispetto a quelle che si potrebbero inviare utilizzando il Radiotelescopio di Arecibo, attualmente il pi\u00f9 potente trasmettitore esistente sulla Terra."}
{"id": "4938565", "revid": "287204", "url": "https://it.wikipedia.org/wiki?curid=4938565", "title": "Aeroporto di Batsfjord", "text": ""}
{"id": "4938566", "revid": "1889177", "url": "https://it.wikipedia.org/wiki?curid=4938566", "title": "Ohann\u00e9s Gurekian", "text": "Biografia.\nGli studi.\nOhann\u00e9s Gurekian (\u0545\u0578\u057e\u0570\u0561\u0576\u0576\u0567\u057d \u053f\u056b\u0582\u0580\u0565\u0572\u0565\u0561\u0576 in armeno) nacque a Costantinopoli il 24 agosto 1902, da genitori armeni, L\u00e9on Gurekian e Mariamik Azarian (1875-1956). Figlio unico, arriv\u00f2 con i suoi genitori in Italia, a Roma, nel 1907. Frequent\u00f2 le scuole elementari a Roma e ad Asolo, e in seguito, essendo la famiglia stabilitasi ad Asolo, il collegio armeno Moorat Rapha\u00ebl di Venezia.\nSu indirizzo del padre architetto, si iscrisse alla facolt\u00e0 di ingegneria dell'universit\u00e0 di Padova, dove si laure\u00f2 in ingegneria civile nel 1924. Continu\u00f2 la frequenza all'universit\u00e0 per la specializzazione in ingegneria idraulica, che ottenne nel 1926, ma non esercit\u00f2 mai la professione. Immediatamente dopo la specializzazione, si trasfer\u00ec a Torino, nello studio dell'architetto Ballatore di Rosanna. Vi fece tirocinio da architetto fino al suo ritorno ad Asolo.\nLe Dolomiti.\nDopo un breve periodo di collaborazione con l'ingegnere Bolzon di Asolo, si trasfer\u00ec a Frassen\u00e9 Agordino, che aveva avuto occasione di conoscere nel corso delle vacanze che vi trascorrevano i genitori sin dal 1922, attratto dal fascino delle crode dolomitiche, e vi si stabil\u00ec, iniziando a esercitare la professione di ingegnere civile.\nDurante il periodo studentesco, faceva parte della sezione trevigiana del Club Alpino Italiano e, arrivato nell'Agordino, si iscrisse alla sezione di Agordo. Fece la conoscenza degli assi dell'alpinismo Attilio Tissi, Giovanni e Alvise Andrich, Domenico Rudatis, Alberico Biadene e, consolidata l'amicizia, ne divent\u00f2 spesso compagno di cordata. Il 25 agosto 1929, esegu\u00ec la prima ascensione della Torre Armena, gruppo dell'Agner.\nNel 1932, fu nominato commissario straordinario della sezione di Agordo del Club Alpino Italiano, storicamente il pi\u00f9 importante sodalizio italiano, e dal 1933 al 1946 ne fu nominato presidente. Nel 1935, collabor\u00f2 con Ettore Castiglioni alla stesura della parte relativa alla Catena meridionale nel volume delle Pale di San Martino-Guida dei Monti d'Italia.\n\u00c8 considerato un pioniere del moderno alpinismo delle alpi orientali. Si dedic\u00f2 attivamente alla valorizzazione del turismo a Frassen\u00e9, dove fond\u00f2 la prima associazione Pro Loco d'Italia, e nel 1933 fu nominato membro del Consiglio provinciale del turismo di Belluno. In qualit\u00e0 di presidente della sezione agordina del CAI, cur\u00f2 il restauro del rifugio Scarpa, ai piedi del massiccio dell'Agner, che gli \u00e8 stato intitolato dopo la morte.\nDal 1934 al 1946, oltre a svolgere l'attivit\u00e0 di professionista, insegn\u00f2 all'istituto minerario di Agordo. Nel 1936, spos\u00f2 Dina Della Lucia Dies di Frassen\u00e9. Ebbero tre figli: Armen (1938), Mannig (1944) e Ha\u00efg (1945-1985).\nLa professione.\nAll'inizio del secondo conflitto mondiale, si trasfer\u00ec definitivamente ad Asolo, pur continuando, per tutta la sua vita, a essere legato professionalmente alle vallate Agordine. Alla fine della guerra, venne chiamato a far parte del Comitato per la ricostruzione della provincia di Belluno, individuando, per le varie zone da ricostruire, le tipologie edilizie tradizionali da adottare. Progett\u00f2 il piano di ricostruzione dell'abitato di Caviola, totalmente bruciato, per rappresaglia, dalle truppe naziste nella Valle del Biois il 20-21 agosto 1944.\nNel 1948, spinto dalla necessit\u00e0 di aggiornamento dopo il periodo di torpore bellico, si iscrisse alla scuola di architettura e di urbanistica dell'Insitut Polytechnique dell'universit\u00e0 di Losanna, con rettore l'architetto Jean Andr\u00e9 Tschumi. Pur avendo ultimato la frequenza dei corsi il 31 ottobre 1950, non pot\u00e9 laurearsi in architettura per mancanza di tempo derivante dalla attivit\u00e0 professionale. La sua attivit\u00e0 professionale fu fondamentalmente rivolta all'urbanistica, all'edilizia pubblica e a quella industriale.\nDal 1964, collaborarono nel suo studio i figli, prima Armen e successivamente Ha\u00efg. Mor\u00ec ad Asolo il 1\u00ba marzo 1984.\nOpere e progetti significativi.\n1970-1984.\ne numerosi complessi scolastici e abitazioni individuali."}
{"id": "4938571", "revid": "599013", "url": "https://it.wikipedia.org/wiki?curid=4938571", "title": "Joseph Yegba Maya", "text": "Carriera.\nClub.\nHa militato tutta la carriera in club francesi. Ha realizzato 124 gol in 238 partite nel massimo campionato francese, posizionandosi al 39\u00ba posto della classifica all-time di tale competizione.\nNazionale.\nHa militato nella Nazionale camerunese, prendendo parte anche alla Coppa delle Nazioni Africane 1972, con cui \u00e8 giunto al terzo posto."}
{"id": "4938586", "revid": "775372", "url": "https://it.wikipedia.org/wiki?curid=4938586", "title": "Audismo", "text": "Il termine audismo si riferisce a forme di discriminazione nei confronti della comunit\u00e0 sorda.\nStoria.\nTermine coniato da un ricercatore, Tom L. Humphries, il quale afferm\u00f2 che il fenomeno era molto diffuso negli Stati Uniti. Secondo il ricercatore statunitense, l'audismo \u00e8 la discriminazione delle persone nei confronti delle persone sorde.\nIl disagio socio-psicologico.\nMolti sordi si trovano in una condizione che li fa sentire discriminati dalle persone udenti in una specie di ghetto, come ad esempio il fenomeno che accadde negli Stati Uniti d'America e nel Regno Unito per le lingue dei segni dei rispettivi Paesi, cio\u00e8 ASL e BSL, nel XVIII e XIX secolo.\nDal punto di vista sociale, \u00e8 difficile che molti giovani in et\u00e0 adolescenziale accettino l'identit\u00e0 sorda, in quanto tendono a percepire come \"diverse\" le persone non sorde.\nIdeologia.\nSecondo Harlan Lane, professore universitario del Dipartimento di Psicologia negli USA, l'audismo esiste da molti secoli, anche se il recente riconoscimento della comunit\u00e0 dei sordi come una cultura che usa un linguaggio discretamente diffuso, ha accresciuto il fenomeno. Col tempo, per\u00f2, si \u00e8 visto che l'audismo riflette i pregiudizi da parte delle persone, che permangono tuttora nei confronti delle persone sorde, e il fenomeno \u00e8 stato quindi riconosciuto come esistente soprattutto all'interno di un preciso contesto medico, culturale, di istruzione e linguistico; la maggior parte del fenomeno dell'audismo si concentra proprio in questi ambiti.\nNegli ultimi decenni, con la proliferazione di mezzi di comunicazione di massa facilmente accessibili, il fenomeno dell'audismo si \u00e8 ampliato anche in contesti diversi da quelli originari. Harlan Lane esamina lo sviluppo etico della societ\u00e0 riguardo al concetto di sordit\u00e0. La radice dell'audismo \u00e8 ritenuta essere il fonocentrismo, ossia la convinzione che la lingua parlata e i suoni siano intrinsecamente superiori rispetto alla lingua dei segni ed alla lingua scritta."}
{"id": "4938588", "revid": "767487", "url": "https://it.wikipedia.org/wiki?curid=4938588", "title": "Complesso sinaptinemale", "text": "Il complesso sinaptinemale o sinaptonemico (CS) \u00e8 la struttura che lega i cromosomi omologhi nella fase zigotene della meiosi I. L'appaiamento avviene in realt\u00e0 in due fasi: in un primo momento i cromosomi si allineano in maniera approssimativa, restando distanti di 300 nm l'uno dall'altro; successivamente si legano pi\u00f9 ermeticamente punto per punto, rimanendo distanti solo 100 nm circa.\nStruttura e funzione.\nIl complesso sinaptinemale pu\u00f2 essere schematizzato come una sorta di scala: \u00e8 costituito da tre barre parallele da cui si slanciano diverse fibre trasversali le quali legano le barre laterali con quella centrale.\nLa cromatina di ogni omologo \u00e8 legata molto strettamente a ciascuna delle barre laterali del CS che tiene legati insieme i due cromosomi.\nAlcune osservazioni al microscopio hanno dimostrato che gli elementi laterali della scala derivano direttamente dagli assi proteici dei cromosomi del leptotene. Questa scoperta ha per\u00f2 portato a un dubbio circa la formazione della sinapsi: non \u00e8 ancora stato provato se essa si formi e si concluda in fase zigotene, oppure inizi in fase leptotene ma risulti visibile al microscopio soltanto a processo ormai avviato, e dunque in zigotene.\nDi conseguenza anche il ruolo del complesso sinaptinemale non \u00e8 ben definito: se si prende in considerazione l'ipotesi che vuole che la sinapsi si formi in fase zigotene, allora il ruolo del CS \u00e8 quello di mantenere saldi i due cromosomi mentre avviene il fenomeno del crossing-over durante il pachitene. Se invece si volesse prendere in considerazione l'ipotesi che l'appaiamento sinaptinemale cominci nella fase di leptotene, allora il ruolo del complesso sinaptinemale sarebbe pi\u00f9 verosimilmente quello di costituire un'impalcatura che permetta alle molecole di DNA interagenti di continuare nelle attivit\u00e0 di scambio."}
{"id": "4938594", "revid": "1543377", "url": "https://it.wikipedia.org/wiki?curid=4938594", "title": "Vergine Assunta e san Michele Arcangelo", "text": "San Michele Arcangelo combatte il demonio e Vergine Assunta tra gli angeli \u00e8 un dipinto a olio su tavola (243x166 cm) di Dosso Dossi e Battista Dossi, databile al 1533-1534 circa e conservato nella Galleria nazionale di Parma.\nStoria.\nL'opera nasce con la committenza del duca Alfonso I d'Este per celebrare il rinnovato dominio su Reggio Emilia e Modena. Gli Estensi ne avevano perso il controllo nel 1510 in favore di Papa Giulio II e, una volta recuperata la supremazia in quei luoghi, intese celebrare l'evento collocando due opere votive nel Duomo delle due citt\u00e0. Dosso Dossi e il fratello Battista Dossi eseguirono quindi quest'opera per Reggio, mentre quella destinata a Modena \u00e8 una Nativit\u00e0 ed \u00e8 tuttora conservata nella Galleria Estense. In entrambi i dipinti \u00e8 possibile ritrovare riferimenti alla vicenda o probabili ritratti della famiglia Estense.\nDescrizione.\nL'opera si compone di due piani sovrapposti: nella parte superiore troviamo la Vergine Assunta al cielo, circondata da schiere angeliche, mentre in primo piano si pu\u00f2 riconoscere san Michele Arcangelo con il consueto attributo della bilancia per la pesa delle anime legata alla cintura, mentre lotta con il demonio. Sullo sfondo si tagliano paesaggi montani, un borgo turrito e una rappresentazione di apostoli che circondano il sepolcro di Maria, vuoto, nel quale sono nati miracolosamente alcuni fiori"}
{"id": "4938596", "revid": "775372", "url": "https://it.wikipedia.org/wiki?curid=4938596", "title": "Sordofobia", "text": "Con il termine sordofobia si intende l'ostilit\u00e0, la paura o l'intolleranza nei confronti di persone sorde, comunit\u00e0 sorda e cultura sorda. Esso include la resistenza verso la lingua dei segni utilizzata dai sordi. La sordofobia pu\u00f2 consistere in una serie di atteggiamenti negativi nei confronti della sordit\u00e0 e dei diritti dei sordi. La sordofobia pu\u00f2 essere intesa, a seconda dei casi, come antipatia, disprezzo, pregiudizio, avversione e paura irrazionale.\nLa sordofobia pu\u00f2 manifestarsi in comportamenti critici ed ostili (discriminazione e violenza) messi in atto da udenti nei confronti di persone sorde, stessa situazione dai sordi oralisti che rinnegano la lingua dei segni.\nEtimologia.\nIl termine deriva dal latino \"surdus\" e dal greco \"\u03c6\u03cc\u03b2\u03bf\u03c2\" (phobos).\nStoria.\nIl termine \u00e8 stato coniato da Gardy van Gils, un assistente sociale dei Paesi Bassi (che attualmente lavora nella Hogeschool di Utrecht come studioso della cultura sorda). Se l'audismo \u00e8 pi\u00f9 una condizione specifica, con definizioni pi\u00f9 complesse, la sordofobia \u00e8 una condizione che attiver\u00e0 uno stato di fobia, conscia o inconscia, nella persona sorda. Questo termine \u00e8 anche usato per descrivere una condizione di paura nei confronti delle persone sorde e della loro cultura.\nVan Gils ha osservato che \"l'avversione che i lavoratori udenti manifestano nei confronti dei professionisti sordi\", sostenendo che \"un meccanismo di paura\" si origina in alcune persone udenti quando devono collaborare con persone sorde su un piano di parit\u00e0: \"Forse \u00e8 la paura di dover rendere conto a chi si considera inferiore a s\u00e9\".\nDopo che Gardy van Gils ha coniato il termine, esso \u00e8 stato utilizzato dal ricercatore ed attivista sordo Paddy Ladd, cos\u00ec come il relativo neologismo, \"sordofilo\", in \"Understanding Deaf Culture: In Search of Deafhood\", un'analisi del 2003 della cultura sorda nella cultura occidentale in generale."}
{"id": "4938603", "revid": "1543377", "url": "https://it.wikipedia.org/wiki?curid=4938603", "title": "Joseph Fielding Smith", "text": "Fu l'ultimo presidente della Chiesa LDS ad aver conosciuto personalmente il fondatore della fede mormone, Joseph Smith, fratello del padre, Hyrum Smith.\nBiografia.\nSmith era figlio del patriarca Hyrum Smith e della sua seconda moglie, Mary Fielding, una britannica convertitasi che spos\u00f2 Hyrum dopo la morte della sua prima moglie, Jerusha Barden Smith. Oltre ai suoi due figli, Mary Fielding Smith allev\u00f2 i sei figli nati da Hyrum e Jerusha.\nGiovent\u00f9.\nSmith nacque a Far West (Missouri) il 13 novembre 1838. Pochi giorni prima della sua nascita il padre Hyrum fu fatto prigioniero a causa del Missouri Executive Order 44 (chiamato \"ordine di sterminio\"). In punta di baionetta Hyrum marci\u00f2 fino a casa a Far West e gli fu ordinato di dire addio alla moglie. Gli fu detto che il suo destino era segnato, e che non l'avrebbe pi\u00f9 rivista. Hyrum era ancora in prigione nella Liberty Jail, in Missouri, quando Joseph Fielding nacque. Prese il nome dello zio Joseph Smith e del fratello della mamma Joseph Fielding. La madre e la zia materna, Mercy Fielding Thompson, fuggirono con i figli a Quincy (Illinois) all'inizio del 1839, prima di trasferirsi a Nauvoo quando vi si insediarono buona parte dei membri della loro religione. In seguito Hyrum fu rilasciato durante un trasferimento da Liberty Jail e si riun\u00ec alla famiglia a Nauvoo. Joseph F. Smith aveva circa sei anni quando il padre e lo zio furono uccisi a Carthage il 27 giugno 1844.\nWinter Quarters.\nLa famiglia Smith rimase a Nauvoo fino al settembre 1846, quando la madre fugg\u00ec dalla citt\u00e0 accampandosi tra gli alberi sulla riva occidentale del fiume Mississippi, senza carro o tenda, mentre la citt\u00e0 veniva assaltata dalla folla. In seguito la madre vendette la loro propriet\u00e0 in Illinois in cambio di un carro ed un tiro di buoi. Joseph e la sua famiglia, con molti altri confedeli, fugg\u00ec dal Midwest. A sette anni guid\u00f2 il carro di buoi fino all'accampamento di Winter Quarters, in Nebraska.\nMentre si trovava a Winter Quarters, Smith ed un altro ragazzo, Thomas Burdick, erano un giorno a cavallo lontano dall'insediamento controllando il bestiame al pascolo. Videro un gruppo di venti o trenta indiani nativi percorrere la vallata dall'altra parte della mandria. Burdick corse al campo per chiedere aiuto mentre Smith si pose tra gli indiani ed il bestiame. Smith riusc\u00ec a far girare gli animali verso l'accampamento e, grazie anche al rumore ed all'arrivo degli indiani, inizi\u00f2 una fuga precipitosa che li salv\u00f2 dalla cattura. Stava ancora correndo a precipizio quando due indiani lo disarcionarono facendolo cadere a terra. Giunse un gruppo di uomini dell'accampamento, riuscendo a far fuggire i nativi ed a recuperare il bestiame, perdendo per\u00f2 il cavallo di Smith.\nSmith e la sua famiglia rimasero a Winter Quarters fino alla primavera del 1848 quando Smith guid\u00f2 il carro della famiglia attraverso le pianure fino allo Utah.\nUtah.\nDopo l'arrivo nel Territorio dello Utah nel 1848, la madre di Joseph, Mary Fielding Smith, continu\u00f2 ad occuparsi anche dei giovani figli di Hyrum e Jerusha. Mary Fielding Smith mor\u00ec nel 1852, apparentemente a causa della polmonite, lasciando Smith orfano all'et\u00e0 di 13 anni. Smith disse di essere sconvolto dalla morte della madre e chiese il sostegno morale e l'aiuto di Brigham Young e del suo patrigno, Heber Chase Kimball. Anche con l'aiuto del fratellastro maggiore John Smith, Joseph si assunse la responsabilit\u00e0 di badare alla giovane sorella Martha Ann, per cui abbandon\u00f2 gli studi nel 1854. Il suo abbandono fu dovuto principalmente alla sua opposizione al tentativo da parte di un insegnante di frustare Martha.\nMissioni e servizio militare.\nAll'et\u00e0 di 15 anni Smith fu chiamato per la prima volta a svolgere una missione per conto della Chiesa LDS alle isole Sandwich (chiamate Hawaii dopo l'acquisizione del territorio da parte degli Stati Uniti d'America) sotto la direzione dell'apostolo Parley P. Pratt. Smith fu nominato anziano da George Albert Smith il 24 aprile 1854 e ricevette l'ammissione alla Endowment House lo stesso giorno. Si rec\u00f2 a San Bernardino (Stati Uniti d'America) dove lavor\u00f2 per guadagnarsi un passaggio in nave a San Francisco. Nell'area di San Francisco, forse in quella che oggi \u00e8 Fremont nella fattoria di John Horner, fece di nuovo l'agricoltore cercando di imbarcarsi per le Hawaii. \nSmith impar\u00f2 la lingua hawaiiana ed ebbe successo nella sua missione durata quattro anni. Oltre ad aver collaborato con colleghi statunitensi conobbe anche due hawaiiani, Paake, proprietario di una parte dei beni di Jonathan Napela, e Lalawaia. Pass\u00f2 la prima parte della missione a Maui, prima di girare alcune altre zone dell'isola di Hawaii e tornare alla Chiesa LDS a Molokai.\nNel 1857 Smith fu richiamato nel Territorio dello Utah, soprattutto a causa del conflitto noto come guerra dello Utah. Viaggi\u00f2 da San Francisco a San Bernardino e poi a nord attraverso l'odierna Las Vegas durante il ritorno. Giunse infine nello Utah nel febbraio 1858. Poco dopo Smith si un\u00ec alle milizie del territorio chiamate \"legione Nauvoo\", e pass\u00f2 mesi pattugliando il confine orientale delle Montagne Rocciose. In seguito prest\u00f2 servizio nel reggimento del colonnello Heber C. Kimball col grado di capitano. Dopo che calarono le tensioni tra la chiesa ed il governo federale, Smith aiut\u00f2 i parenti a fare ritorno in Utah settentrionale dalle zone meridionali in cui si erano rifugiati.\nDurante la legislatura dello Utah del 1858\u20131859 Smith fu sergeant-at-arms. Nel 1859 spos\u00f2 la prima moglie, Levira Smith. Nel marzo 1858 Smith fu ordinato settanta, sommo sacerdote e nell'ottobre 1858 membro dell'alto consiglio della stake di Salt Lake.\nNel 1860, a 22 anni, Smith fu mandato in missione in Gran Bretagna. Assieme al cugino Samuel H. B. Smith guid\u00f2 un gruppo di muli lungo le pianure fino a Winter Quarters per pagarsi il viaggio. Poco dopo essere giunti in Inghilterra Smith fu nominato presidente della conferenza di Sheffield. Tra i membri cittadini della Chiesa LDS c'era William Fowler. Smith fu presente alla riunione in cui fu suonato la prima volta l'inno di Fowler intitolato \"We Thank Thee, O God, for a Prophet\". Poco dopo Smith fu nominato al pastorato, un ufficio che sembra essere esistito solo nelle missioni britanniche e solo per poco tempo, e come tale guid\u00f2 la conferenza di Sheffield ed altre quattro conferenze vicine. Ricopr\u00ec l'incarico per tre anni, l'ultima parte sotto il presidente di missione George Quayle Cannon; in questo periodo si trasfer\u00ec per breve tempo in Danimarca ed in Francia. Smith lasci\u00f2 l'Inghilterra nel giugno 1863. Dopo una breve sosta a New York per guadagnare i soldi del viaggio riattravers\u00f2 le pianure, fungendo da cappellano dal Nebraska allo Utah.\nSmith rimase a casa per poco tempo prima di essere incaricato di accompagnare Ezra Taft Benson, Lorenzo Snow, William Wallace Cluff ed Alma T. Smith in un'altra missione alle Hawaii per correggere i problemi causati da Walter Murray Gibson. Fu il principale interprete degli apostoli, e dopo la scomunica di Gibson fu messo a capo della missione. Smith torn\u00f2 a casa nell'inverno del 1864\u20131865.\nSmith fece una notevole esperienza durante questa missione. Il gruppo gett\u00f2 l'ancora in un piccolo canale per sbarcare tramite una barca da carico. Smith si oppose fortemente dicendo che la barca non era adatta alla violente acque e che si rischiava di capovolgersi. Si offr\u00ec di sbarcare e chiedere una nave adatta, ma la richiesta fu rifiutata. Li preg\u00f2 di non andare, ma decisero di partire lo stesso lasciando Smith sulla barca su sua richiesta, con tutti i loro oggetti di valore. La barca si ribalt\u00f2 ne giro di 10 o 15 metri e Lorenzo Snow affog\u00f2 quasi immediatamente nelle acque dell'oceano. Il corpo di Snow fu ripescato sulla riva e rianimato. A causa delle scelte di Smith tutti i loro beni si salvarono.\nClericalismo e carriera politica.\nAl ritorno a casa Smith fu assunto dall'ufficio storico della Chiesa LDS per molti anni. Aveva ancora questo incarico quando incontr\u00f2 la seconda moglie, Julina Lambson, mipote di Bathsheba Wilson Bigler Smith, moglie di dell'apostolo George Albert Smith.\nSmith fu anche impiegato dell'Endowment House dalla morte di Brigham Young al suo scioglimento. Essendo in possesso dei documenti dell'Endowment House, il governo federale arrest\u00f2 Smith con l'accusa di spianare la strada alla poligamia.\nSmith fu per sette volte eletto alla Camera dei Rappresentanti dello Utah, tra il 1865 ed il 1870 e tra il 1872 ed il 1874. Fu membro del Consiglio di Salt Lake City per molti anni. Fu anche coinvolto nella fondazione dei parchi Pioneer Park e Liberty Park di Salt Lake City. Nel 1868 e nel 1869 Smith fu membro del consiglio cittadino di Provo. Smith fu membro del consiglio territoriale nel 1880 e nel 1882. Fu presidente della convenzione costituzionale statale nel 1882. Come molte altre costituzioni dello Utah, quella prodotta da loro non fu mai approvata dato che il Congresso si rifiut\u00f2 di concedere la status di Stato federale allo Utah.\nMatrimonio e famiglia.\nIl 5 aprile 1859 Smith spos\u00f2 la cugina sedicenne Levira Annette Clark Smith (29 aprile 1842 Nauvoo (Illinois) \u2013 18 dicembre 1888 Saint Louis (Missouri)), figlia di Samuel Harrison Smith. Quando Joseph F. Smith l'anno successivo part\u00ec per la missione in Inghilterra, il suo compagno di viaggio e di permanenza a Sheffield fu il fratello di Levira, Samuel. Joseph e Levira non ebbero figli. Sette anni dopo Brigham Young convinse Smith a prendere una seconda moglie. Levira gli diede il permesso e fu presente al matrimonio tra Joseph F. e Julina Lambson, amica della prima moglie e figlia di Alfred Boaz Lambson e Melissa Jane Bigler. Levira fu insoddisfatta di come fu gestito il matrimonio e divorzi\u00f2 da Smith nel 1868 trasferendosi in California.\nAlla fine Smith adott\u00f2 cinque bambini e fu padre di 43 bambini. Tredici dei suoi figli morirono prima di lui: Mercy, Leonora, Sarah Ellen, Heber, Rhoda, Alice, Hyrum, Alfred, Albert, Robert, Zina, Ruth e John. Anche il figlio adottivo Edward mor\u00ec prima di lui.\nUna delle nipoti di Smith, Amelia Smith, spos\u00f2 Bruce Redd McConkie che in seguito divenne membro del Quorum dei dodici apostoli.\nServizio religioso.\nDopo la prima missione di Smith alle Hawaii all'et\u00e0 di quindici anni, fece parte dell'Alto consiglio dello stake di Salt Lake nel 1859, e nel 1864 inizi\u00f2 a lavorare nell'ufficio storico per la Endowment House, il Quorum dei dodici apostoli e la Prima Presidenza. Quando fu nominato nel Quorum dei dodici nel 1866 aveva 27 anni, e partecip\u00f2 a tre diverse missioni: Hawaii nel 1854\u20131857, Gran Bretagna nel 1860\u20131863, Hawaii nel 1864.\nIl 1\u00ba luglio 1866 Smith fu nominato apostolo da Brigham Young e divenne consigliere della Prima Presidenza in cui rimase fino alla morte di Young. divenne membro del Quorum dei dodici solo alla conferenza dell'ottobre 1867. Il 28 febbraio 1874 part\u00ec per la seconda missione in Inghilterra, diventando presidente della missione europea dal 1874 al 1875, e facendo ritorno solo alla morte del membro della Prima Presidenza George Albert Smith. Fu chiamato a presiedere lo stake di Davis finch\u00e9 non part\u00ec di nuovo nella primavera del 1877 per la terza missione in Inghilterra. Quando seppe della morte di Young, Smith fu liberato e torn\u00f2 in patria. L'anno seguente partecip\u00f2 ad una missione negli stati orientali con Orson Pratt, col quale visit\u00f2 Missouri, Ohio, New York e Illinois. In questo viaggio incontr\u00f2 ed intervist\u00f2 David Whitmer.\nNell'ottobre 1880, tre anni dopo la morte di Young, Smith fu nominato secondo consigliere della Prima Presidenza del presidente John Taylor, restando in carica dal 1880 al 1887. In seguito divenne secondo consigliere di Wilford Woodruff (1889\u20131898), e secondo consigliere di Lorenzo Snow (1898\u20131901). Smith divenne primo consigliere di Snow alla morte del suo predecessore George Quayle Cannon, ma, dato che Snow mor\u00ec soli quattro giorni dopo, Smith non ricopr\u00ec mai l'incarico. Succedette a Snow come presidente del tempio di Salt Lake fino al 1911, quando al suo posto fu nominato Anthon Henrik Lund.\nSmith fu anche editore dal \"Improvement Era\" e del \"Juvenile Instructor\", e sovrintendente generale della Sunday School e della Young Men's Mutual Improvement Association.\nSmith credeva che fosse importante per lo Utah diventare uno Stato, per cui annull\u00f2 la supervisione federale in corso del territorio dello Utah. Dopo la cessazione ufficiale del matrimonio poligamo da parte di Wilford Woodruff nel 1890 e lo scioglimento del partito popolare nel 1891, Smith sostenne il partito repubblicano anti-poligamia nello Utah.\nPresidente della Chiesa LDS.\nSmith fu scelto dai dodici apostoli e nominato presidente della Chiesa il 17 ottobre 1901. Questa scelta fu ratificata da una conferenza speciale e da un'assemblea solenne il 10 novembre 1901. Scelse John Rex Winder del Regno Unito e Anthon Henrik Lund della Danimarca come consiglieri. Dopo la morte di Winder, Lund divenne il primo consigliere ed il cugino di secondo grado di Smith, John Henry Smith, il secondo.\nJoseph F. Smith diede pi\u00f9 importanza al patriarca della Chiesa di quanto fosse stato mai fatto dopo Joseph Smith. Il patriarca della Chiesa, John Smith, era il suo fratellastro maggiore.\nJoseph F. Smith fu il primo presidente a viaggiare fuori dall'America settentrionale durante la carica. Nel 1906 intraprese un viaggio in Europa.\nUno dei primi problemi che affront\u00f2 fu la difficolt\u00e0 incontrata dalla Chiesa per colpa della poligamia. Smith sostenne la candidatura dell'apostolo Reed Smoot al senato federale, ma la sua elezione fu contestata per il fatto di avere cariche nella Chiesa. La candidatura di Smoot ripropose all'attenzione nazionale i matrimoni mormoni e la loro influenza politica. Ulteriore attenzione a Smith fu data a causa della sua opposizione all'elezione ed alla rielezione del senatore veterano dello Utah, il non mormone Thomas Kearns. Dopo essere apparso davantio al senato nel 1904, Smith si impegn\u00f2 per evitare altri matrimoni poligami nella Chiesa. Il 6 aprile 1904 Smith eman\u00f2 il \"Secondo manifesto\". Dichiar\u00f2 che ogni ufficiale della Chiesa che avesse celebrato un matrimonio poligamo, cos\u00ec come la coppia in questione, sarebbero stati scomunicati. Chiar\u00ec il fatto che la regola si applicava in tutto il mondo, e non solo in America settentrionale. Due membri del Quorum dei dodici, John Whittaker Taylor e Matthias Foss Cowley, diedero le dimissioni nel 1905 dopo l'uscita del secondo manifesto. Smith continu\u00f2 a vivere con le sue molte mogli anche dopo i manifesti del 1890 e del 1904. Nel 1906 Smith fu portato davanti ad un tribunale con l'accusa di coabitazione illegale con quattro donne oltre alla moglie legale. Si dichiar\u00f2 colpevole e pag\u00f2 300 dollari, la pena massima prevista dalla legge.\nI diciassette anni di amministrazione di Smith furono rivolti alla riappacificazione con il governo federale ed alla sistemazione dei problemi finanziari della Chiesa. L'amministrazione acquis\u00ec siti storici, costru\u00ec molte case di incontri ed espanse il sistema educativo con scuole ed universit\u00e0.\nSmith mor\u00ec di polmonite a Salt Lake City il 19 novembre 1918, ed il suo posto fu preso da Heber Jeddy Grant. A causa dell'influenza pandemica del 1918\u20131920 non si tenne un funerale pubblico. Smith fu interrato nel cimitero di Salt Lake City il 22 novembre 1918.\nSmith viene spesso ricordato come presidente della Chiesa per la costruzione e la dedica del memoriale della nascita di Joseph Smith nei pressi di South Royalton (Vermont) il 23 dicembre 1905 e per il monumento Seagull nella piazza del Tempio di Salt Lake City il 1\u00ba ottobre 1913. Nel 1913 lo scautismodivenne l'attivit\u00e0 giovanile ufficiale dei giovani mormoni. Durante gran parte del suo mandato presidenziale, Smith cur\u00f2 la progettazione e la costruzione del tempio di Laie Hawaii a L\u0101'ie (Hawaii), una delle sue residenze. Smith mor\u00ec un anno prima che il tempio delle Hawaii fosse inaugurato. Smith lasci\u00f2 molti scritti religiosi."}
{"id": "4938604", "revid": "19933", "url": "https://it.wikipedia.org/wiki?curid=4938604", "title": "Joseph F. Smith", "text": ""}
{"id": "4938607", "revid": "1543377", "url": "https://it.wikipedia.org/wiki?curid=4938607", "title": "Lega internazionale contro il razzismo e l'antisemitismo", "text": "La LICRA o Lega internazionale contro il razzismo e l'antisemitismo (Ligue internationale contre le racisme et l'antis\u00e9mitisme in francese) \u00e8 un'organizzazione non governativa internazionale impegnata nel combattere il razzismo, l'antisemitismo, la xenofobia e l'esclusione sociale in Francia e nel mondo.\nStoria.\nNel 1927, il giornalista francese Bernard Lecache cre\u00f2 la \"Ligue contre les pogroms\", \u00e8 lanci\u00f2 una campagna di stampa a supporto di Sholom Schwartzbard che aveva assassinato Simon Petljura il 25 maggio 1926 nel quartiere latino di Parigi. Schwartzbard vedeva Petliura come responsabile dei numerosi pogrom in Ucraina durante la sua presidenza della Repubblica Popolare Ucraina. Dopo l'assoluzione di Schwartzbard, la lega si \u00e8 evoluto in LICA (Ligue internationale contre l'antis\u00e9mitisme \u2013 o Lega internazionale contro l'antisemitismo). Schwartzbard fu un attivista di spicco in questa organizzazione. Molte personalit\u00e0 influenti si unirono alla lega, come Victor Basch, L\u00e9on Blum, Albert Einstein, Edouard Fleg, Maxime Gorki, Marcelle Capy, Paul Langevin, la contessa di Noailles, Georges Pioch, Caroline R\u00e9my de Guebhard detta \"S\u00e9verine\", Andr\u00e9 Spire.\nNel 1931 la LICA gi\u00e0 contava 10.000 iscritti in tutta la Francia. Disponeva di un potere solido durante le dispute tra le leghe nel mese di febbraio 1934. Dopo il 1932, la LICA \u00e8 evoluta nella LICRA, ma il nome \u00e8 stato cambiato ufficialmente solo nel 1979, durante la lunga (1968-1992), presidenza di Jean Pierre-Bloch.\nPrima della seconda guerra mondiale contava circa aderenti.\nNel settembre del 1939, iniziata la seconda guerra mondiale, numerosi sottoscrittori LICRA furono mobilitati, e molti erano membri della Resistenza durante la guerra. Durante l'occupazione tedesca della Francia, l'attivit\u00e0 della LICRA era vietata dal governo della Francia di Vichy e ha dovuto riorganizzarsi clandestinamente per aiutare le vittime delle misure razziali naziste, in particolare per nasconderle lontano da Parigi, fornendo loro false identit\u00e0 e aiutando la loro fuga in Svizzera, Spagna ed Inghilterra. Tuttavia numerosi sono stati i vecchi membri della LICRA che hanno partecipato al regime di Vichy, nonostante che il fondatore Bernard Lecache abbia voluto occultare questo fatto.\nDopo il 1945 la LICA prende la forma di una associazione di solidariet\u00e0 nei confronti dei sopravvissuti ai campi di concentramento, e di fedelt\u00e0 alla memoria delle vittime dell'olocausto. Alcuni aderenti, vicini al Partito Comunista Francese, non accettavano che la LICA denunciasse l'antisemitismo staliniano, si specializzarono nel razzismo anti-maghrebino e uscirono fondando il MRAP, la LICA considerando che la difesa delle altre minoranze costituisse una sorta di supporto della lotta contro l'antisemitismo.\nNel 1972 una legge ha autorizzato la LICRA a supportare le vittime di atti di razzismo durante le loro apparizioni nei tribunali costituendosi parte civile nei processi. La LICRA ha ricevuto l'attenzione notevole dei media durante la causa giudiziaria di LICRA contro Yahoo, in cui essa ha portato accuse contro Yahoo! per la vendita, tramite il suo sito di commercio elettronico, di cimeli nazisti ai consumatori francesi, in violazione delle leggi francesi proposte, approvate e utilizzati da e per LICRA.\nLa LICRA continua a combattere il neonazismo e il negazionismo dell'Olocausto. \nQuesto \u00e8 stato dimostrato quando ha sostenuto la coppia Klarsfeld, e durante il processo a Klaus Barbie nel 1987.\nNegli ultimi anni LICRA ha intensificato le sue azioni internazionali, con l'apertura di sezioni all'estero, in Svizzera, in Belgio, in Lussemburgo, in Germania, in Portogallo, in Quebec e pi\u00f9 recentemente in Congo Brazzaville e in Austria.\nDal 1999, con l'arrivo del suo nuovo presidente Patrick Gaubert, LICRA ha esteso la sua area di azione. \nOra affronta anche temi sociali come la discriminazione sul lavoro, cittadinanza e giovani svantaggiati.\nIl 31 gennaio 2010 \u00e8 stata eletto il nuovo presidente Alain Jakubowicz, per un mandato di 3 anni."}
{"id": "4938614", "revid": "399137", "url": "https://it.wikipedia.org/wiki?curid=4938614", "title": "LICRA", "text": ""}
{"id": "4938621", "revid": "237256", "url": "https://it.wikipedia.org/wiki?curid=4938621", "title": "Natalja Gundareva", "text": ""}
{"id": "4938626", "revid": "76963", "url": "https://it.wikipedia.org/wiki?curid=4938626", "title": "Jonathan Ahdout", "text": "Ha debuttato al cinema nel 2003, a 13 anni quando venne scelto per interpretare Esmail, figlio di Ben Kingsley nel film \"La casa di sabbia e nebbia\" che lo rese molto noto."}
{"id": "4938629", "revid": "287204", "url": "https://it.wikipedia.org/wiki?curid=4938629", "title": "Ohannes Gurekian", "text": ""}
{"id": "4938631", "revid": "1442080", "url": "https://it.wikipedia.org/wiki?curid=4938631", "title": "Pamela Kyle Crossley", "text": "Biografia.\n\u00c8 l'autrice di \"The Wobbling Pivot: China since 1800: An Interpretive History\" (2010), di studi influenti sulla dinastia Qing (1644-1911) e di libri di testo importanti nella storia mondiale. Crossley \u00e8 nota per l'interpretazione della fonte delle identit\u00e0 (fenomeno psicologico) del ventesimo secolo. Secondo lei la conquista da parte dei grandi imperi dell'Eurasia nella prima et\u00e0 moderna ha prodotto una speciale forma di sovranit\u00e0 che ha dato massima priorit\u00e0 alla istituzionalizzaziona dell'identit\u00e0 culturale. Crossley suggerisce che questi concetti sono stati codificati nella pratica politica e ebbe un ruolo di rilievo nnei discorsi accademici sul \"nazionalismo\" fino alla fine del 20' secolo."}
{"id": "4938633", "revid": "716642", "url": "https://it.wikipedia.org/wiki?curid=4938633", "title": "Mariolino Congiu", "text": "Carriera.\nGiocatore.\nEsordisce nel Cagliari nella stagione 1936-1937, nella quale la squadra del capoluogo sardo vince il campionato regionale di Seconda Divisione, venendo promossa in Serie C. Congiu continua a vestire la maglia rossoblu anche nelle stagioni 1937-1938, 1938-1939 e 1939-1940, tutte in terza serie. Rimane nella squadra sarda anche nelle stagioni 1940-1941, 1941-1942 e 1942-1943, tutte nel campionato regionale di Prima Divisione, nel quale il Cagliari aveva rinunciato per ordine militare alla Serie C per la difficolt\u00e0 dei collegamenti con il resto d'Italia per le trasferte a causa della Seconda guerra mondiale.\nAllenatore.\nInizia ad allenare nella stagione 1939-1940, nella quale ricopre il doppio ruolo di giocatore ed allenatore, cos\u00ec come anche l'anno seguente e nella parte finale della stagione 1941-1942. Mantiene entrambi i ruoli anche nella stagione 1942-1943, la sua ultima da calciatore, mentre dalla stagione 1944-1945 (nella quale il Cagliari gioca nel \"campionato misto sardo\") ricopre esclusivamente il ruolo di allenatore degli isolani. Rimane in panchina anche nella stagione 1945-1946, nella quale vince il girone unico del campionato regionale di Prima Divisione. Viene poi richiamato dal Cagliari nella stagione 1949-1950, nella quale subentra in panchina ad Armando Latella conquistando un 6\u00ba posto nel campionato di Serie C. Rimane in panchina anche per tutta la stagione successiva, chiusa con un 5\u00ba posto in classifica in terza serie. Ha allenato il club sardo anche per un breve periodo in Serie B nella stagione 1957-1958, nella quale \u00e8 subentrato in panchina a Silvio Piola il 3 novembre 1957 ed \u00e8 poi stato a sua volta sostituito da Stefano Perati."}
{"id": "4938637", "revid": "256896", "url": "https://it.wikipedia.org/wiki?curid=4938637", "title": "Ligue internationale contre l'antis\u00e9mitisme", "text": ""}
{"id": "4938638", "revid": "65426882", "url": "https://it.wikipedia.org/wiki?curid=4938638", "title": "Saggezza (Verlaine)", "text": ""}
{"id": "4938642", "revid": "1745361", "url": "https://it.wikipedia.org/wiki?curid=4938642", "title": "Medo (mitologia)", "text": "Medo (in greco antico \u039c\u1fc6\u03b4\u03bf\u03c2) \u00e8 un personaggio della mitologia greca, figlio di Medea e di Egeo, quest'ultimo era un re di Atene.\nMitologia.\nSua madre Medea (una maga in grado di compiere sortilegi), fece di tutto per evitare che il figliastro Teseo (il figlio primogenito di Egeo avuto da Etra), potesse succedere al trono al posto di Medo, cos\u00ec affid\u00f2 a Teseo l'impresa di catturare il Toro di Creta e Teseo ci riusc\u00ec. \nPoi Medea porse a Teseo un calice di vino avvelenato ma Egeo riconobbe il figlio primogenito in quel momento e lo salv\u00f2.\nMedea infine, cerc\u00f2 di tornare nella Colchide portando Medo con s\u00e9 ma un naufragio li lasci\u00f2 sulle coste della Colchide e furono ritrovati dai locali. Un oracolo aveva predetto a quelle genti di diffidare di loro due, cos\u00ec Medo disse loro di essere il figlio di Creonte (il re di Corinto) e che stava portando Medea dal padre per essere punita dall'omicidio di Creusa ma non fu creduto e fu arrestato. \nIn quel periodo in quelle terre c'era la carestia cos\u00ec Medea, tramite un sortilegio giunse di fronte al re a bordo di un carro trainato da draghi e dicendo di essere una sacerdotessa di Artemide venuta a liberare il paese dalla fame. Il re non diffid\u00f2 e gli disse di avere come prigioniero il figlio del re di Tebe (Medo) che consegn\u00f2 a lei. \nMedea chiede al re una spada e la porse a Medo che cos\u00ec uccise il re della Colchide e govern\u00f2 al suo posto.\nSuccessivamente soggiog\u00f2 altri popoli ed incorpor\u00f2 le loro terre nel suo impero ed alla fine mor\u00ec durante una campagna contro gli le Indie."}
{"id": "4938649", "revid": "599013", "url": "https://it.wikipedia.org/wiki?curid=4938649", "title": "Andrea Simontacchi", "text": "Carriera.\nNella stagione 1921-1922 ha giocato in massima serie con il Liberty Bari, totalizzando 2 presenze ed un gol (il 29 gennaio 1922 in Liberty Bari-Audace 2-0). La stagione seguente ha giocato con il Milan, disputando una partita in massima serie il 15 ottobre 1922, in Milan-Udinese (1-1)."}
{"id": "4938659", "revid": "110157", "url": "https://it.wikipedia.org/wiki?curid=4938659", "title": "Quartiere Villa Magentino", "text": "Il quartiere Villa Magentino \u00e8 un complesso residenziale e direzionale di Milano, posto nella zona occidentale della citt\u00e0.\nFu costruito intorno al 1966 secondo un progetto planivolumetrico di Francesco Cetti Serbelloni, con la consulenza estetica di Luigi Caccia Dominioni."}
{"id": "4938665", "revid": "264902", "url": "https://it.wikipedia.org/wiki?curid=4938665", "title": "Chiasma cromosomico", "text": ""}
{"id": "4938667", "revid": "767487", "url": "https://it.wikipedia.org/wiki?curid=4938667", "title": "Un bacio e un ceffone", "text": "Un bacio e un ceffone (\"Der Bettelstudent\") \u00e8 un film del 1931 diretto da Victor Janson.\nProduzione.\nIl film fu prodotto dalla Aafa-Film AG (Berlin).\nDistribuzione.\nDistribuito dalla Aafa-Film AG, usc\u00ec nelle sale cinematografiche tedesche il 3 febbraio 1931 con il titolo originale \"Der Bettelstudent\"."}
{"id": "4938668", "revid": "767487", "url": "https://it.wikipedia.org/wiki?curid=4938668", "title": "Ranieri Galluzzo", "text": "Carriera.\nNella stagione 1947-1948 ha giocato 12 partite in Serie B con l'Udinese, con cui l'anno successivo ha vinto la Serie C. Successivamente ha vestito le maglie di Pozzuolo e Torviscosa (con cui nella stagione 1952-1953 ha giocato in IV Serie, dopo che nella stagione 1951-1952 aveva giocato in Serie C), da dove nel 1953 \u00e8 stato acquistato dal Milan. Con i rossoneri ha esordito in Serie A nella stagione 1953-1954, esordendo in massima serie il 16 maggio 1954 in Milan-Lazio (3-2). Complessivamente nell'arco della stagione ha giocato 3 partite in massima serie, ed a fine anno \u00e8 stato ceduto al Palermo. Con la squadra rosanero nella stagione 1954-1955 ha giocato 17 partite in Serie B. Successivamente ha anche giocato con il Campobasso in Serie C."}
{"id": "4938669", "revid": "1543377", "url": "https://it.wikipedia.org/wiki?curid=4938669", "title": "Mihai Onica\u0219", "text": "Carriera.\nHa iniziato a giocare nelle giovanili dell'U Cluj prima di passare a quelle della Steaua Bucarest. A 17 anni ha iniziato la carriera da professionista al Mure\u0219ul Deva, poi \u00e8 tornato alla Steaua Bucarest. Nel 2010 \u00e8 stato dato in prestito al Politehnica Ia\u0219i e al FCM T\u00e2rgu Mure\u0219. Nel 2011 ha giocato, sempre in prestito, all'Unirea Urziceni e poi al Viitorul Costanza, dove \u00e8 rimasto fino al 2013. Successivamente \u00e8 tornato in prestito al T\u00e2rgu-Mure\u0219, ritornando nel 2014 alla Steaua. Sempre nel 2014 \u00e8 stato trasferito all'Olimpia Satu Mare, squadra di Liga II. Dal 2015 gioca alla Speran\u021ba Nisporeni."}
{"id": "4938671", "revid": "729019", "url": "https://it.wikipedia.org/wiki?curid=4938671", "title": "Strada statale 89 (Polonia)", "text": "La strada statale 89 (sigla DK 89, in polacco \"droga krajowa 89\") \u00e8 una strada statale polacca che attraversa la citt\u00e0 di Danzica da Westerplatte al porto di Danzica."}
{"id": "4938675", "revid": "599013", "url": "https://it.wikipedia.org/wiki?curid=4938675", "title": "Muhammad XI di Granada", "text": "Biografia.\nQuando Mu\u1e25ammad IX al-Aysar riconquist\u00f2 il trono per la quarta volta nel 1448, dette in sposa sua figlia a Mu\u1e25ammad ibn Mu\u1e25ammad, il futuro Mu\u1e25ammad XI, un figlio di Mu\u1e25ammad VIII al-Mutamassik, (detronizzato da al-Aysar nel 1429, e fatto uccidere nel 1431), iniziarono quindi a regnare insieme dal 1451.&lt;br&gt;\nMu\u1e25ammad XI sal\u00ec al trono nel 1453, anno delle morte di Mu\u1e25ammad IX al-Aysar\nIn Castiglia, nel 1454 sal\u00ec al trono Enrico IV, che prosegu\u00ec la politica di molestie e attacchi sul confine con il Sultanato di Granada, nonch\u00e9 la politica atta a fomentare divisioni all'interno della dinastia nasride.\nNella primavera del 1455, il Sultanato di Granada era suddiviso:\nNel 1455, Sa\u02bfd al-Musta\u02bf\u012bn, sostenuto dal potente clan dei Ban\u016b Sarr\u0101j (\"Abencerrages\") e dalla Castiglia, prese il potere a Granada. \nNel 1462, Mu\u1e25ammad XI El Chiquito fu fatto prigioniero da Ab\u016b al-\u1e24asan \u02bfAl\u012b (dai castigliani chiamato \"Muley Hac\u00e9n\"), figlio di Sa\u02bfd al-Musta\u02bf\u012bn, portato all'Alhambra, e messo a morte assieme al figlio."}
{"id": "4938676", "revid": "729019", "url": "https://it.wikipedia.org/wiki?curid=4938676", "title": "Strada statale 95 (Polonia)", "text": "La strada statale 95 (sigla DK 95, in polacco \"droga krajowa 95\") \u00e8 una strada statale polacca che attraversa la citt\u00e0 di Grudzi\u0105dz."}
{"id": "4938677", "revid": "729019", "url": "https://it.wikipedia.org/wiki?curid=4938677", "title": "Minnesota Vikings 2007", "text": "La stagione 2007 dei Minnesota Vikings fu la 47\u00aa della franchigia nella National Football League, la 26\u00aa giocata all'Hubert H. Humphrey Metrodome e la 2\u00aa con Brad Childress come capo allenatore.\nOffseason 2007.\nNote:"}
{"id": "4938682", "revid": "729019", "url": "https://it.wikipedia.org/wiki?curid=4938682", "title": "Strada statale 96 (Polonia)", "text": "La strada statale 96 (sigla DK 96, in polacco \"droga krajowa 96\") \u00e8 una strada statale polacca che attraversa la citt\u00e0 di \u0141ysomice."}
{"id": "4938688", "revid": "149727", "url": "https://it.wikipedia.org/wiki?curid=4938688", "title": "Villa Magentino", "text": ""}
{"id": "4938690", "revid": "729019", "url": "https://it.wikipedia.org/wiki?curid=4938690", "title": "Strada statale 97 (Polonia)", "text": "La strada statale 97 (sigla DK 97, in polacco \"droga krajowa 97\") \u00e8 una strada statale polacca che attraversa la citt\u00e0 di Rzesz\u00f3w."}
{"id": "4938698", "revid": "125865858", "url": "https://it.wikipedia.org/wiki?curid=4938698", "title": "Gianni Oliva (docente universitario)", "text": "Biografia.\nDopo aver insegnato nella Facolt\u00e0 di Lettere dell'Universit\u00e0 di Perugia e in quella di Magistero dell'Universit\u00e0 \"La Sapienza di Roma, ha ricoperto dal 1987, da professore ordinario, la prima cattedra di Letteratura italiana nell'Universit\u00e0 \"Gabriele D'Annunzio\" di Chieti-Pescara, ove \u00e8 stato Decano dell'Ateneo. Ha tenuto corsi e seminari in varie universit\u00e0 europee e statunitensi (Paris Sorbonne, Oxford, Yale, Harvard) . Italianista insigne \u00e8 uno dei maggiori sostenitori della geo-storia culturale, ossia del rapporto tra spazio e tempo nelle manifestazioni letterarie ed artistiche. Molte energie ha dedicato all'Ottocento italiano ed europeo (Verga, Capuana, i Rossetti), e, in particolare, a D'Annunzio, di cui, tra l'altro, ha curato l'opera omnia in 11 volumi e varie edizioni singole. Allievo di Silvio Pasquazi, si \u00e8 formato nell'ambito degli studi romani dell'Enciclopedia Italiana con Umberto Bosco e Giorgio Petrocchi, dai quali ha derivato i suoi interessi danteschi e medievali. Apprezzato da studiosi del livello di Jacques Le Goff, Mario Praz e Ettore Paratore, \u00e8 ritenuto \u201ctra le maggiori forze dell'odierna critica\u201d.\nCollaborazioni.\nHa fondato e dirige dal 1997 la rivista \"Studi Medievali e Moderni\" e condirige (con Pietro Gibellini, Giovanni Tesio e Renato Martinoni) \"Letteratura e dialetti\" ; inoltre fa parte del comitato scientifico e d'onore di \"Critica letteraria\" e del comitato scientifico della \"Rivista di letteratura italiana\". Ha co-diretto per l'Editrice La Scuola la collana \"Letteratura delle regioni d'Italia. Storia e Testi\" (21 voll.) e, per l'editore Bulzoni, \"Culture regionali d'Italia\" (25 voll.). Attualmente \u00e8 direttore editoriale della storica casa editrice Rocco Carabba e si occupa personalmente di alcune collane (\"Classici Carabba\", \"La Biblioteca del particolare\" , \"Civilt\u00e0 letteraria d'Europa\", \"Le Monete d'oro\", \" I Pregiati. Documenti, testimonianze, immagini\").\nNell'Universit\u00e0 \"Gabriele d'Annunzio\" ha contribuito a fondare il \"Dipartimento di Studi Medievali e Moderni\" , di cui \u00e8 stato il primo Direttore per due mandati consecutivi (dal 1994 al 2000); ha diretto il Centro ASAM (Archivio Scrittori abruzzesi e Meridionali); ha coordinato i seguenti dottorati : \"Letteratura dell'Italia centro-meridionale\", \"Letteratura delle regioni d'Italia\", \"Studi Umanistici\" (\"PhD, School of advanced Studies\"); ha fondato e dirige, con il patrocinio del Comune di Vasto e dell'Universit\u00e0 di Chieti, il \"Centro Europeo di Studi Rossettiani\" (CESR), che collega nella ricerca specialistica varie Universit\u00e0 italiane e internazionali (Oxford, Yale, Caen, Birmingham, ecc.). Dal Ministero dei Beni Culturali \u00e8 stato nominato componente del Comitato scientifico dell'Edizione Nazionale per le opere di Luigi Capuana e del Comitato scientifico per l'Edizione Nazionale delle \"Opere\" di Gabriele D'Annunzio. Il 24 ottobre 2018 allievi, amici, colleghi italiani e stranieri , in omaggio al suo magistero, gli hanno dedicato il volume \"Un'operosa stagione. Studi offerti a Gianni Oliva\", a cura di Mario Cimini, Antonella Di Nallo, Valeria Giannantonio, Mirko Menna, Luciana Pasquini, Lanciano, Carabba, 2018, pp. 737, che contiene la sua Bibliografia generale di oltre 400 voci.\nRiconoscimenti.\n1977 Premio Tagliacozzo per la saggistica\n1995 \"Rosone d'oro\", Premio internazionale alla carriera\n1997 Premio internazionale \"Gabriele D'Annunzio\" per la saggistica dannunziana\n2006 Premio San Michele alla Cultura, Vasto\n2010 Premio Histonium Aureo alla carriera, Vasto\n2017 Premio \"Sirenetta d'argento\" della Regione Abruzzo alle figure pi\u00f9 rappresentative della regione."}
{"id": "4938699", "revid": "767487", "url": "https://it.wikipedia.org/wiki?curid=4938699", "title": "Strider (videogioco 2014)", "text": "Strider \u00e8 un videogioco a piattaforme, seguito del titolo omonimo del 1989, sviluppato dalla Capcom e pubblicato nel Nord America ed Europa da Double Helix Games il 18 febbraio 2014 sulle console PlayStation 3 e PlayStation 4, il 19 febbraio su Xbox 360, Xbox One e PC e il 22 febbraio in Giappone.\nModalit\u00e0 di gioco.\nIl gioco si presenta simile all'originale nelle meccaniche ma profondamente diverso nella struttura: l'originale era strutturato secondo uno schema di livelli lineari, al contrario questo nuovo Strider \u00e8 ambientato in un enorme mondo di gioco esplorabile liberamente accedendo a nuove aree con determinati potenziamenti. Strider pu\u00f2 arrampicarsi su ogni superficie e la sua spada si potenzia nel corso del gioco divenendo sempre pi\u00f9 letale. L'introduzione di Option permette di utilizzare poteri estremamente potenti che tolgono energia da un'apposita barra.\n\u00c8 possibile scegliere fra tre livelli di difficolt\u00e0: Facile, Normale ed Hardcore. Quest'ultima si differenzia per il maggior danno inferto dai nemici, inoltre essi sono molto pi\u00f9 resistenti ai colpi di Strider.\nNel mondo di gioco sono nascosti 12 costumi raffigurati sotto forma da un modellino 8-bit di Strider che conferiscono abilit\u00e0 extra e bonus raffigurati un \"power-up\" 8-bit che sbloccano sfide extra, informazioni sui nemici e artwork.\nComparto tecnico.\nPer evolvere il titolo originale \u00e8 stato utilizzato un motore grafico in 2,5D all'avanguardia: il movimento \u00e8 a scorrimento orizzontale e verticale, i personaggi e i fondali sono tridimensionali. Gli elementi in profondit\u00e0 sono dinamici e situati su pi\u00f9 piani conferendo un colpo d'occhio di profondit\u00e0.\nSulle console next gen le differenze tecniche sono sostanzialmente tre: bordi pi\u00f9 definiti, maggior numero di shader e frame rate stabile anche nelle situazioni pi\u00f9 concitate con molti elementi a schermo.\nIl sonoro si mantiene fedele all'originale con tracce elettroniche ed effetti sonori retr\u00f2 paragonabili a quelli dei videogiochi dei primi anni novanta."}
{"id": "4938700", "revid": "339392", "url": "https://it.wikipedia.org/wiki?curid=4938700", "title": "Fessura Silviana", "text": ""}
{"id": "4938703", "revid": "287204", "url": "https://it.wikipedia.org/wiki?curid=4938703", "title": "Jos\u00e9 Antonio Garc\u00eda", "text": ""}
{"id": "4938704", "revid": "23", "url": "https://it.wikipedia.org/wiki?curid=4938704", "title": "Ferrotschermakite", "text": ""}
{"id": "4938711", "revid": "23", "url": "https://it.wikipedia.org/wiki?curid=4938711", "title": "Ferropargasite", "text": ""}
{"id": "4938713", "revid": "23", "url": "https://it.wikipedia.org/wiki?curid=4938713", "title": "Ferritschermakite", "text": ""}
{"id": "4938715", "revid": "23", "url": "https://it.wikipedia.org/wiki?curid=4938715", "title": "Magnesiohastingsite", "text": ""}
{"id": "4938720", "revid": "599013", "url": "https://it.wikipedia.org/wiki?curid=4938720", "title": "Cattedrale di Cristo Re (Mullingar)", "text": "La cattedrale di Cristo Re (in inglese: \"Cathedral of Christ the King\") \u00e8 la cattedrale cattolica di Mullingar, in Irlanda, e sede della diocesi di Meath.\nStoria.\nLa cattedrale \u00e8 stata progettata per sostituire la Cattedrale dell'Immacolata Concezione e la pianificazione del nuovo edificio \u00e8 iniziata nel 1920 con un progetto di William Byrne.\nLa costruzione ha avuto inizio nel marzo 1933 e la prima pietra \u00e8 stata posta il 6 agosto dello stesso anno dal Vescovo Thomas Mulvany. L'apertura formale e la dedicazione della nuova cattedrale hanno avuto luogo il 6 settembre 1936. Su decisione di Papa Pio XI, la chiesa \u00e8 stata elevata a cattedrale ed \u00e8 stata solennemente consacrata il 6 agosto 1939.\nLa chiesa ricalca la struttura di una basilica ed \u00e8 stata realizzata in stile rinascimentale. Le torri gemelle sono sormontate da croci di bronzo e raggiungono un'altezza di circa 55 metri."}
{"id": "4938722", "revid": "247222", "url": "https://it.wikipedia.org/wiki?curid=4938722", "title": "D\u00e4mon des Meeres", "text": ""}
{"id": "4938723", "revid": "880827", "url": "https://it.wikipedia.org/wiki?curid=4938723", "title": "Cattedrale di Mullingar", "text": ""}
{"id": "4938724", "revid": "23", "url": "https://it.wikipedia.org/wiki?curid=4938724", "title": "Ferri-ferrotschermakite", "text": ""}
{"id": "4938734", "revid": "767487", "url": "https://it.wikipedia.org/wiki?curid=4938734", "title": "Moby Dick, il mostro del mare", "text": "Moby Dick, il mostro del mare (\"D\u00e4mon des Meeres\") \u00e8 un film del 1931 del regista ungherese Michael Curtiz."}
{"id": "4938739", "revid": "23", "url": "https://it.wikipedia.org/wiki?curid=4938739", "title": "Sottogruppo degli anfiboli di calcio", "text": "Il sottogruppo degli anfiboli di calcio \u00e8 un sottogruppo di minerali appartenente al gruppo degli idrossi-fluoro-cloro-anfiboli definito dall'IMA nel 2012.\nI minerali che fanno parte del sottogruppo sono i seguenti:"}
{"id": "4938741", "revid": "996891", "url": "https://it.wikipedia.org/wiki?curid=4938741", "title": "Festival internazionale della canzone di Venezia", "text": "Il Festival internazionale della canzone di Venezia fu un concorso canoro. Vinsero Carla Boni, Gino Latilla e il Quartetto Cetra con la canzone \"Vecchia Europa\". La prima edizione si tenne a Venezia dal 24 al 30 luglio 1955.\nInformazioni.\nAl Festival internazionale della canzone di Venezia prese parte l'orchestra della RAI diretta dal Maestro Cinico Angelini.\nL'evento fu presentato da Nunzio Filogamo e Franca Maj. Inoltre, varie musiche di repertorio furono eseguite dall'orchestra Angelini e dai suoi cantanti con la partecipazione straordinaria di Rino Salviati, Armando Trovajoli e Franco Pucci.\nLe canzoni presentate con la partecipazione dell'orchestra Angelini furono: \"Perch\u00e9\" (interpretata da Carla Boni); \"La voce del cuore\" (Lucia Mannucci); \"Stornello d'amore\" (Gino Latilla); \"Sogno\" (Carla Boni); \"Profumo numero cinque\" (Quartetto Cetra); \"Vecchia Europa\" (Carla Boni, Gino Latilla, Quartetto Cetra), che si aggiudic\u00f2 la manifestazione."}
{"id": "4938758", "revid": "136801", "url": "https://it.wikipedia.org/wiki?curid=4938758", "title": "ITF Women's Circuit Boca Raton", "text": ""}
{"id": "4938761", "revid": "6923", "url": "https://it.wikipedia.org/wiki?curid=4938761", "title": "Abbazia di Aubazine", "text": "L'abbazia di Aubazine o di Obazine \u00e8 un'abbazia cistercense di Aubazine, nel dipartimento della Corr\u00e8ze.\nStoria.\nSi hanno notizie sulle origini dell'abbazia attraverso due testi del secolo XII:"}
{"id": "4938767", "revid": "767487", "url": "https://it.wikipedia.org/wiki?curid=4938767", "title": "Giorgio I di Georgia", "text": "Biografia.\nOrigine e primi anni di regno.\nGiorgio I nacque nel 998 o, secondo una versione successiva delle \"Cronache georgiane\", nel 1002. Era figlio del sovrano Bagrat III e della consorte Marta. Subito dopo la morte di suo padre, il 7 maggio 1014, egli eredit\u00f2 i regni dell'Abcasia, della Cartalia e della Cachezia, uniti nello Stato unitario della Georgia. Come il suo predecessore, Giorgio fu insignito del titolo di \"re degli abcasi e dei georgiani\".\nLa giovane et\u00e0 del sovrano fu immediatamente sfruttata dai grandi nobili, i quali erano stati tacitati sotto il severo regno di Bagrat III. Attorno allo stesso anno dell'incoronazione di Giorgio, le province pi\u00f9 orientali del paese, Cachezia ed Erezia, acquisite non senza fatica da Bagrat III, intrapresero una rivolta e ripristinarono il loro proprio governo sotto la guida di Kvirike III, il quale incorpor\u00f2 anche una porzione del vicino Arran (Ran) e pot\u00e9 reclamare il titolo di \"re dei cacheti e dei raniani\". Giorgio I si rivel\u00f2 incapace di evitare questa mossa, limitandosi a richiedere un'alleanza con Kvirike III, piuttosto che tentare di reintegrare nello Stato georgiano le terre perdute.\nIl conflitto con l'Impero bizantino.\nIl principale evento politico e militare durante il regno di Giorgio I fu una guerra contro il vicino Impero bizantino. Essa aveva le proprie radici negli anni novanta del X secolo, quando il principe georgiano Davide III di Tao, a seguito della sua fallita ribellione contro l'imperatore Basilio II Bulgaroctono, dovette acconsentire a cedere a quest'ultimo, dopo la propria morte, gli ampi possedimenti nella regione di Tao e dintorni.\nTutti gli sforzi di Bagrat III e dei figliastri di Davide, tesi ad evitare che quei territori finissero nelle mani dell'Impero bizantino, risultarono privi di effetti. Giovane ed ambizioso, Giorgio I lanci\u00f2 una campagna per restaurare il dominio georgiano sui territori appartenuti a Davide III. A tal fine occup\u00f2 la regione di Tao tra il 1015 ed il 1016. Inoltre strinse un'alleanza con l'imam fatimida dell'Egitto, al-Hakim, mettendo in difficolt\u00e0 Basilio II e spingendolo altres\u00ec ad un'acuta reazione.\nI bizantini erano a quel tempo coinvolti in una guerra senza sosta con i bulgari, ma non appena la Bulgaria fu conquistata e al-Hakim mor\u00ec, Basilio condusse il suo esercito contro la Georgia (1021). Si apr\u00ec cos\u00ec un nuovo capitolo della storia delle guerre bizantino-georgiane. Le ostilit\u00e0 vennero inaugurate dalla feroce battaglia di Shirimni (11 settembre 1021). Il conflitto fra Giorgio I e Basilio II dur\u00f2 due anni e si concluse con una netta vittoria bizantina, la quale costrinse Giorgio a firmare un trattato di pace molto penalizzante: oltre all'abbandono delle rivendicazioni sulle terre di Tao, a Giorgio I fu imposta la cessione di alcuni possedimenti sud-occidentali e la consegna del figlio Bagrat come ostaggio.\nA seguito del trattato di pace il Catholicos Patriarca Melchisedec I di Georgia si rec\u00f2 a Costantinopoli, ottenendo un aiuto finanziario per la ricostruzione della cattedrale di Svetitskhoveli, il principale luogo di culto georgiano, sito a Mtskheta. L'imperatore Basilio mantenne la pace con la Georgia e permise al principe Bagrat di tornare in patria nel 1025. Ciononostante, alla morte di Basilio sal\u00ec al trono Costantino VIII, il quale decise di riportare Bagrat a Costantinopoli, senza per\u00f2 riuscirci. Come conseguenza di ci\u00f2 si assistette al deterioramento delle relazioni con la Georgia. I rapporti fra i due Stati precipitarono ulteriormente quando fu scoperta una cospirazione organizzata da Niceforo Comneno, arconte di Vaspurakan, e probabilmente diretta contro Giorgio I.\nIl sovrano georgiano mor\u00ec il 16 agosto 1027 nella regione di Trialeti mentre stava evidentemente preparandosi ad una nuova guerra contro l'Impero bizantino. Fu sepolto nella cattedrale di Bagrati nell'allora capitale Kutaisi.\nFamiglia.\nGiorgio I si spos\u00f2 due volte. La prima moglie fu la principessa armena Mariam di Vaspurakan, da cui ebbe quattro figli: il futuro successore Bagrat e le figlie Gurandukht, Marta e Kata. Successivamente il re spos\u00f2 Alda d'Alania, da cui nacque Demetrio."}
{"id": "4938775", "revid": "1573940", "url": "https://it.wikipedia.org/wiki?curid=4938775", "title": "Abbazia di San Giorgio di Boscherville", "text": "L'abbazia di San Giorgio di Boscherville (in francese: \"Abbaye Saint-Georges de Boscherville\") \u00e8 un'abbazia maurista di Saint-Martin-de-Boscherville, nel dipartimento della Senna Marittima."}
{"id": "4938781", "revid": "124559014", "url": "https://it.wikipedia.org/wiki?curid=4938781", "title": "Rodolfo Valentino - La leggenda", "text": "Rodolfo Valentino - La leggenda \u00e8 una miniserie televisiva italiana di 2 puntate, scritta da Teodosio Losito, Paola Pascolini, Giuseppe Badalucco, Antonio Consentino, Franca De Angelis e Emanuela Del Monaco, diretta da Alessio Inturri e Luigi Parisi e trasmessa nel 2014 su Canale 5.\nTratta della vita del noto ballerino e attore italiano Rodolfo Valentino, interpretato da Gabriel Garko.\nGabriel Garko e Giuliana De Sio sono i due protagonisti insieme a Victoria Larchenko, Cosima Coppola, Asia Argento, Yari Gugliucci e \u00c1ngela Molina.\nTrama.\nLa fiction racconta (con molte licenze) la biografia del celebre divo del cinema muto.\nRodolfo Guglielmi parte da Castellaneta in Puglia ed emigra in America. A New York comincia a farsi notare ballando come \"Taxi-boy in un locale per sole donne\", adottando il nome d'arte Rodolfo Valentino o pi\u00f9 semplicemente Rudy. \nLicenziatosi dal locale, Rudy e il suo agente Tony, partono per Hollywood dove inizia a lavorare negli studi cinematografici diventando il divo pi\u00f9 acclamato, famoso e ricco del mondo fino al decesso improvviso dovuto a una peritonite.\nMusiche.\nMusiche di Savio Riccardi, montate da Mario Marcucci.\nI titoli dei brani di Savio Riccardi e Czech National Symphony Orchestra presenti nelle puntate della fiction:\nRodolfo Valentino - La leggenda"}
{"id": "4938782", "revid": "80030", "url": "https://it.wikipedia.org/wiki?curid=4938782", "title": "Abbazia di Cerisy-la-For\u00eat", "text": "L'abbazia di Cerisy-la-For\u00eat \u00e8 un'abbazia un tempo parte dell'ordine benedettino situata a Cerisy-la-For\u00eat, nel dipartimento della Manica. \u00c8 dedicata a san Vigor di Bayeux.\nVenne fondata nel 1032 dal duca di Normandia Roberto il Magnifico e benefici\u00f2 di doni considerevoli e di favori. L'abbazia divenne un importante centro economico e intellettuale, e accolse per pi\u00f9 volte alcuni re di Francia e conta tra i suoi membri numerosi intellettuali. Dopo un periodo di declino alla fine del Medioevo, l'abbazia conobbe un periodo di rinascita artistica con la congregazione di San Mauro nel 1716. Nel XVIII secolo, nuove costruzioni agricole vennero costruire. I monaci la lasciarono durante la rivoluzione francese e l'abbazia divenne l'unica chiesa parrocchiale del villaggio di Cerisy-la-For\u00eat nel 1790. Dalla sua vendita come bene nazionale durante la rivoluzione la maggior parte delle costruzioni monastiche vennero vendute ad un artificiere che le demolir\u00e0 per vendere in seguito le pietre per la costruzione di strade e di casa, le terre furono ugualmente vendute.\nLa chiesa abbaziale divenne parte dei monumenti storici nel 1840 mentre l'intera abbazia ne divenne parte nel 1930.\nUbicazione.\nL'abbazia \u00e8 situata nella storica regione di Bessin, dalle sue origini nell'antico dominio ducale poi nel dominio reale, a circa 30\u00a0km ad ovest di Caen, a 14\u00a0km a nord-est di Saint-L\u00f4 ed a 18\u00a0km ad ovest di Bayeux. Il suo dominio era situato nel territorio dell'antica diocesi di Bayeux.\nL'abbazia \u00e8 situata al confine della foresta di Cerisy, gestita dall'Ufficio nazionale delle foreste: in particolare \u00e8 situata nella valle dell'Esque, affluente dell'Aure nel bacino idrografico della Vire.\nStoria.\nFondazione.\nLe pi\u00f9 antiche tracce della storia dell'abbazia di Cerisy-la-For\u00eat riportano al VI secolo, quando i Galli cominciarono a cristianizzarsi. San Vigor, uno dei primi evangelizzatori di Bessin, ricevette dal ricco signor Volusiano la terra di Cerisy (\"Cerisiacum)\" con venticinque villaggi attorno, per ringraziarlo per aver liberato la regione da un \u00ab serpente orribile che mandava a morte uomini e animali \u00bb (probabilmente un'immagine per descrivere gli d\u00e8i gallici). Verso il 510, costru\u00ec, dove prima c'era una tavola druidica, un monastero dedicato ai santi Pietro e Paolo. Parallelamente, altri monasteri sotto l'autorit\u00e0 dei vescovi di Bayeux (Reviers, Mont-Chrismat, Deux-Jumeaux, \u00c9vrecy, Livry) e di Coutances (Le Ham, Saint-Fromond, Saint-Marcouf) furono costruiti, testimoniando la rapida conversione dei pagani alla religione cristiana.\nNel IX secolo, la Neustria venne invasa dai Vichinghi, che daranno il loro nome alla regione (Normandia viene da \"Normanni\", ovvero \"uomini del Nord\"). Nel 891, saccheggiarono Bayeux, che era difesa dal conte Berengario II di Neustria. Le invasioni nella terra di Cerisy avvennero probabilmente nello stesso anno, con la distruzione completa del monastero costruito da Vigor. In due secoli, i Vichinghi si convertirono e divennero la punta di lancia di una cristianit\u00e0 aggressiva ed espansionistica. Rollone, il loro capo, ottenne dal re Carlo III il Semplice i paesi della Bassa Senna con il trattato di Saint-Clair-sur-Epte nel 911, e il Bessin nel 924.\nIl 12 novembre 1032, il duca Roberto, di fronte ad Hugues d'Ivry, vescovo di Bayeux, emise la carta di fondazione del nuovo monastero, l'abbazia di Cerisy, dedicata a Vigor. Ma gli archivi diocesani ci dicono che una parte dell'abbazia era gi\u00e0 in funzione dal 1030. C'era quindi gi\u00e0 un monastero (o almeno una chiesa). La fondazione di Roberto deve essere stata fatta con, o a partire da, un insieme gi\u00e0 esistente. Roberto don\u00f2 diversi beni e foreste, dati in privilegio nel 1032 e vi fece deporre nel 1034 le reliquie leggendarie del patriarca di Gerusalemme.\nTra il 1040 e il 1070, i monaci benedettini disposti attorno al sito della foresta di Cerisy fornirono il legno e la carpenteria necessari alla costruzione voluta dal figlio di Roberto, Guglielmo di Normandia, una grande abbazia sull'esempio della chiesa di Santo Stefano a Caen, costruita con una tradizionale pianta benedettina della Normandia ducale, in un'architettura romanica in pietra di Caen. I lavori ebbero inizio, secondo Philippe Gavet, con l'edificazione dell'abside a tre livelli di arcate tra il 1068 e il 1072, formando la testata. Divenuto re d'Inghilterra, Guglielmo esporter\u00e0 quest'arte romanica normanna nell'architettura, che alcuni definiranno anglo-normanna. Nel 1048, Guglielmo don\u00f2 all'abbazia un osso del braccio destro di san Vigor. Ma non era l'abbazia che oggi conosciamo. Si suppone che i lavori di edificazione della navata furono ripresi negli ultimi due decenni dell'XI secolo; quanto all'abside, le tracce della sua fondazione riportano al 1089. Guglielmo far\u00e0 numerosi doni all'abbazia e la lascer\u00e0 alla giurisdizione di Roma. La costruzione della chiesa romanica, che sussiste ancora oggi, non fu intrapresa quindi al tempo di Roberto il Magnifico, ma bens\u00ec a quello di Guglielmo, e termin\u00f2 dopo la sua morte.\nA partire dal XII secolo.\nNel XII secolo, Cerisy estese i suoi poteri sulle antiche abbazie merovingie di Deux-Jumeaux e Saint-Fromond e fond\u00f2 dei priorati a Saint-Marcouf, Barnavast e Vauville. In quell'epoca, una devozione comune per la Chiesa Romana saldava i Normanni d'Inghilterra, di Francia, d'Italia meridionale e di Grecia. Ovunque, si afferm\u00f2 la loro efficacia militare, cos\u00ec come il loro talento per la costruzione. L'architettura religiosa conobbe il suo pi\u00f9 brillante periodo. Nel 1178, il papa Alessandro III conferm\u00f2 con una bolla particolare, i privilegi dell'abbazia di Cerisy, che attendeva l'appoggio del papa durante tutto il XII secolo.\nCerisy era un importante borgo in quell'epoca. L'abbazia contava circa quarantotto parrocchie e otto priorati, di cui due in Inghilterra (Sherborne e Peterborough). Tutti dipendenti della Santa Sede, Cerisy intratteneva relazioni con i monasteri di Mont-Saint-Michel, di Saint-Ouen a Jumi\u00e8ges, di Bec-Hellouin, di F\u00e9camp ed anche quella di Caen.\nNel 1337, le rivalit\u00e0 dinastiche tra i Valois e i re d'Inghilterra fecero precipitare il paese nella Guerra dei cent'anni che port\u00f2 il paese alla miseria, ancora distrutto dalle epidemie di peste. L'abbazia venne fortificata e un presidio ci si install\u00f2. Nel 1418, Richard de Silly, cavaliere e capitano dell'abbazia, si vide costretto a cedere l'abbazia al re d'Inghilterra. Dopo la vittoria del conestabile di Richemont su gli Inglesi a Formigny nel 1450, la Normandia torn\u00f2 definitivamente parte del regno di Francia.\nAlla fine del concordato di Bologna del 1516, l'abbazia \u00e8 messa in ordine. Come tutte le abbazie del regno, ci\u00f2 significa che l'abate, che poteva ora essere un laico, non fu pi\u00f9 nominato da una comunit\u00e0 di monaci e ottenne i benefici dei ricavi dell'abbazia mentre il potere spirituale fu confinato ad un priore. La sua amministrazione venne a volte affidata ad una persona nominata all'esterno della comunit\u00e0. Questa fu la fine della sua indipendenza. L'abbazia decliner\u00e0 fino alla morte del suo ultimo abate commendatario, Paul d'Albert de Luynes, arcivescovo di Sens, nel 1788."}
{"id": "4938785", "revid": "121737018", "url": "https://it.wikipedia.org/wiki?curid=4938785", "title": "Wake Up My Love", "text": "Wake Up My Love \u00e8 un brano scritto ed interpretato da George Harrison, pubblicato sul suo album \"Gone Troppo\" del 1982. Per promuovere il 33 giri, la canzone venne pubblicata su 45 giri lo stesso giorno di pubblicazione dell'album, l'8 novembre. Il singolo, pubblicato dalla Dark Horse con il numero di serie 929864-7, fu l'unico ad essere stato pubblicato nell''82. Non venne promosso in alcun modo da Harrison, per cui non ebbe successo commerciale: in Gran Bretagna non entr\u00f2 in classifica ed \u00e8 arrivato al cinquantatreesimo posto negli Stati Uniti. Venne in seguito incluso nella raccolta \"Best of Dark Horse 1976-1989\"."}
{"id": "4938788", "revid": "256896", "url": "https://it.wikipedia.org/wiki?curid=4938788", "title": "Festival internazionale della canzone", "text": ""}
{"id": "4938789", "revid": "729019", "url": "https://it.wikipedia.org/wiki?curid=4938789", "title": "Abbazia di Cadouin", "text": "L'abbazia di Cadouin \u00e8 un'abbazia cistercense di Le Buisson-de-Cadouin, nel dipartimento della Dordogna, che prende il nome dall'antico villaggio di Cadouin. \u00c8 dedicata a Nostra Signora della Nativit\u00e0 e fu fondata dall'eremita G\u00e9raud de Salles."}
{"id": "4938790", "revid": "682118", "url": "https://it.wikipedia.org/wiki?curid=4938790", "title": "Stazione di Ino (Gunma)", "text": ""}
{"id": "4938792", "revid": "298229", "url": "https://it.wikipedia.org/wiki?curid=4938792", "title": "Sherman White (giocatore di football americano)", "text": " Al college ha giocato a football coi California Golden Bears.\nCarriera.\nDopo una carriera da All-American all'Universit\u00e0 della California, White fu scelto dai Cincinnati Bengals come secondo assoluto nel Draft NFL 1972. Con essi gioc\u00f2 per quattro stagioni e 52 partite, prima di trasferirsi ai Buffalo Bills con cui pass\u00f2 il resto della carriera, terminata con 158 presenze da professionista. Si ritir\u00f2 dopo la stagione ."}
{"id": "4938799", "revid": "729019", "url": "https://it.wikipedia.org/wiki?curid=4938799", "title": "Abbazia di Moyenmoutier", "text": "L'abbazia di Moyenmoutier o Abbazia di Sant'Idulfo \u00e8 una chiesa cattolica di Moyenmoutier, nel dipartimento dei Vosgi, dedicata al suo fondatore sant'Idulfo di Moyenmoutier. Seguiva la regola mista di San Colombano di Luxeuil e San Benedetto, fino alla riforma generale di Benedetto d'Aniane. Fu ricostruita in stile classicistico nel XVIII secolo."}
{"id": "4938801", "revid": "3732", "url": "https://it.wikipedia.org/wiki?curid=4938801", "title": "Diocesi di Bertinoro", "text": ""}
{"id": "4938803", "revid": "729019", "url": "https://it.wikipedia.org/wiki?curid=4938803", "title": "Abbazia di Ferri\u00e8res", "text": "L'abbazia dei Santi Pietro e Paolo di Ferri\u00e8res (in francese: \"abbaye Saint-Pierre-et-Saint-Paul de Ferri\u00e8res\") \u00e8 un'abbazia di Ferri\u00e8res-en-G\u00e2tinais, nel dipartimento del Loiret, fondata in epoca carolingia.\nLa fondazione monastica era indipendente dall'ordinario del luogo e dai patroni laici, seguiva la regola mista di San Colombano secondo il modello di Luxeuil, fino alla riforma generale benedettina di Benedetto d'Aniane."}
{"id": "4938807", "revid": "1573940", "url": "https://it.wikipedia.org/wiki?curid=4938807", "title": "Abbazia di Saint-Hilaire", "text": "L'abbazia di Saint-Hilaire \u00e8 una chiesa cattolica un tempo abbazia benedettina situata a Saint-Hilaire, nel dipartimento dell'Aude."}
{"id": "4938809", "revid": "23", "url": "https://it.wikipedia.org/wiki?curid=4938809", "title": "Chloro-potassicpargasite", "text": ""}
{"id": "4938811", "revid": "47767", "url": "https://it.wikipedia.org/wiki?curid=4938811", "title": "Abbazia della Santissima Trinit\u00e0 (F\u00e9camp)", "text": "L'abbazia della Santissima Trinit\u00e0, in francese \"Abbaye de la Trinit\u00e9\", \u00e8 un'abbazia benedettina che sorge nel centro di F\u00e9camp, nella regione della Normandia, in Francia.\n\u00c8 classificato come monumento storico dal 1840.\nStoria e descrizione.\nOrigini.\nUna prima abbazia merovingia venne fondata in questo luogo nel 658 da Waneng, conte merovingio, con l'aiuto dei santi Vandregisilo e Audoeno di Rouen, per accogliere la preziosa reliquia del Santo Sangue.\nSecondo la leggenda la reliquia venne affidata alle onde del mare da Isacco, figlio di Giuseppe di Arimatea, e miracolosamente sarebbe apparsa sulle spiagge di F\u00e9camp.\nLa fondazione monastica era indipendente dall'ordinario del luogo e dai patroni laici e seguiva la regola di San Colombano secondo il modello di Luxeuil, fino alla riforma generale benedettina di Benedetto d'Aniane.\nNel 665 la prima abbaziale venne consacrata, e Hildemarque du Bordelais ne fu la prima badessa. Tuttavia a partire dal IX secolo cominciarono i primi saccheggi dei Vichinghi nel territorio e nel mese di maggio dell'841 l'abbazia fu devastata. I monaci costretti ad abbandonare l'edificio trasferirono la reliquia a Ham.\nSecondo edificio.\nIl duca Guglielmo I di Normandia intraprese la costruzione di una sua residenza a F\u00e9camp, presso le rovine dell'antico monastero, e vi costruisce un oratorio dedicato alla Trinit\u00e0.\nRiccardo I vi fa erigere una nuova chiesa dedicata alla Trinit\u00e0, che, secondo Dudone di San Quintino, sar\u00e0 consacrata nel 990 dall'arcivescovo di Rouen Roberto d'\u00c9vreux. Sar\u00e0 officiata da dodici canonici, al posto dei monaci trasferiti a Montivilliers, elevandola a collegiata.\nNel 1001 Riccardo II di Normandia trasforma la collegiata in abbazia benedettina facendo appello a Guglielmo da Volpiano, abate di Saint-B\u00e9nigne a Digione, che vi apporta dei monaci da Cluny e vi impianta due scuole. Nel 1002 l'abbazia fu luogo delle nozze di Etelredo II d'Inghilterra con Emma di Normandia e del secondo matrimonio della stessa con Canuto il Grande nel 1017.\nDudone di San Quintino la descrive come una grande chiesa a pi\u00f9 torri e provvista di volte, in mattoni e pietra, bianca di fuori e dipinta all'interno.\nOggi non ne rimane traccia, ma scavi effettuati nel 1925 e nel 1927 hanno ritrovato alcuni resti che testimoniano la stessa ampiezza della chiesa attuale e frammenti di intonaco dipinto.\nTerzo edificio.\nNel 1087 Guillaume de Rots, terzo abate di F\u00e9camp, inizia la ricostruzione della chiesa abbaziale in stile romanico, che sar\u00e0 consacrata nel 1099. Tuttavia nel 1168 un grande incendio la distrusse, preservandone solo il coro.\nL'edificio attuale.\nLa costruzione di una nuova chiesa, questa volta in stile gotico, venne avviata nel 1175 dall'abate Henri de Sully partendo dal coro, superstite. \nVenne concepito come un edificio a pianta a croce latina con tre navate dotate di matronei a bifore, transetto e coro con cappelle radiali. Alla morte di Sully nel 1187 erano state realizzate le prime cinque campate del piedicroce. Il cantiere venne continuato dal suo successore Raoul d'Argences che ne raddoppier\u00e0 le campate e ne inizia la parte frontale occidentale. Le coperture venne terminate nel 1227-28, e poco pi\u00f9 tardi venne finita la torre nolare sulla crociera, alta 65 metri.\nNel XV secolo venne aggiunta la bella cappella absidale in stile gotico-fiammeggiante, dedicata alla Vergine; e tra il 1505 e il 1519 le cappelle radiali vennero chiuse da elaborati recinti rinascimentali in pietra.\nNel 1748 secolo venne rifatta la facciata in stile barocco, e aggiunto l'elaborato baldacchino all'altar maggiore. Ma nel 1789 l'abbazia venne saccheggiata dalla Rivoluzione.\nRestaurata, nel 1803 accolse l'organo dell'Abbazia di Montivilliers, risalente al 1746; poi interamente rifatto da Cavaill\u00e9-Coll nel 1883."}
{"id": "4938813", "revid": "11959", "url": "https://it.wikipedia.org/wiki?curid=4938813", "title": "Al-Matariyyah", "text": ""}
{"id": "4938824", "revid": "23", "url": "https://it.wikipedia.org/wiki?curid=4938824", "title": "Potassic-ferrisadanagaite", "text": ""}
{"id": "4938829", "revid": "228587", "url": "https://it.wikipedia.org/wiki?curid=4938829", "title": "Mike McCoy (giocatore di football americano)", "text": " Al college gioc\u00f2 a football all'Universit\u00e0 di Notre Dame\nCarriera.\nDopo una carriera da All-American a Notre Dame, McCoy fu scelto dai Green Bay Packers come secondo assoluto nel Draft NFL 1970. Nel 1970 fu premiato come rookie dell'anno dei Packers e nel 1973 e nel 1976 guid\u00f2 la franchigia in sack. Nel 1977 pass\u00f2 agli Oakland Raiders e concluse la carriera passando due stagioni coi New York Giants nel 1979 e 1980."}
{"id": "4938831", "revid": "23", "url": "https://it.wikipedia.org/wiki?curid=4938831", "title": "Fluorocannilloite", "text": ""}
{"id": "4938833", "revid": "400694", "url": "https://it.wikipedia.org/wiki?curid=4938833", "title": "Sean Leary", "text": "Biografia.\nComincia a praticare alpinismo sulle montagne di casa nel gruppo della Sierra Nevada, per poi recarsi per la prima volta tra i monti della Yosemite Valley durante gli anni dell'adolescenza. Comincia anche a praticare BASE jumping, fino a diventarne uno dei massimi esperti. Nel 2009 realizza il record di velocit\u00e0 della via \"Salath\u00e9\" su El Capitan (in 4:55 ore) con Alex Honnold, mentre nel mese di novembre dell'anno dopo, assieme a Dean Potter, realizza la stessa impresa sulla via \"The Nose\" in 2:36:45 ore battendo di 40 secondi il record realizzato poche settimane prima da Yuji Hirayama e Hans Florine (record poi battuto da Alex Honnold e dallo stesso Hans Florine nel 2012). Sempre nel 2010 (a luglio), e sempre assieme ad Alex Honnold, aveva concatenato in giornata le tre vie \"The Nose\", \"Salath\u00e9\" e \"Lurking Fear\".\nNel 2012 \u00e8 ancora su \"The Nose\" dove realizza il record di velocit\u00e0 di una cordata uomo-donna con Mayan Smith-Gobat. Nello stesso periodo apre alcune vie su pareti di tutto il mondo, spesso in luoghi tra i pi\u00f9 inaccessibili del globo, come la via \"The Yopo Wall\" al Cerro Autana in Venezuela (400\u00a0m, E6 6b/A1, dal 28 gennaio al 5 febbraio 2012, con Leo Houlding, Jason Pickles, Alastair Lee, Yupi Rangel e Alejandro Lamus), o la cresta nord-est del monte Ulvetanna in Antartide, (1750\u00a0m, E6 6b/A2, nel gennaio 2013, con Leo Houlding, Alastair Lee, Jason Pickles, Chris Rabone e David Reeves) dove venne raggiunta la cima con il brutto tempo e a temperature di -35\u00a0\u00b0C.\nMolto vasta \u00e8 anche la sua attivit\u00e0 di BASE jumper, con numerosi lanci effettuati in tutto il Nord America, nonch\u00e9 quelli effettuati, per primo, dal monte Asgard sull'isola di Baffin o dall'El Mocho in Patagonia. Tuttavia, nel marzo 2014 all'et\u00e0 di 38 anni, muore proprio a causa di questa sua passione, schiantandosi durante un lancio effettuato in solitaria nel Parco Nazionale di Zion, e lasciando la moglie in attesa del suo primo figlio. Il corpo venne ritrovato dieci giorni dopo."}
{"id": "4938834", "revid": "529641", "url": "https://it.wikipedia.org/wiki?curid=4938834", "title": "Last Call, Live at the Boston Tea Party", "text": "Last Call, Live at the Boston Tea Party \u00e8 un album di Otis Spann, pubblicato dalla Mr. Cat Music Records nel 2000. Il disco fu registrato dal vivo il 2 aprile del 1970 (tre settimane prima della scomparsa del pianista) al Boston Tea Party di Boston, Massachusetts (Stati Uniti)."}
{"id": "4938837", "revid": "21880", "url": "https://it.wikipedia.org/wiki?curid=4938837", "title": "Agrypnus murina", "text": ""}
{"id": "4938838", "revid": "754039", "url": "https://it.wikipedia.org/wiki?curid=4938838", "title": "Duomo di Pozzuoli", "text": ""}
{"id": "4938846", "revid": "838137", "url": "https://it.wikipedia.org/wiki?curid=4938846", "title": "Giuseppe Maria Bressa", "text": "Biografia.\nDi origini patrizie, figlio di Pier Girolamo e di Orsola Morosini, inizi\u00f2 la carriera ecclesiastica nel monastero benedettino di San Giorgio Maggiore dove ricevette un'educazione fondata sulla teologia positiva. Il 6 aprile 1765 fu ordinato sacerdote e divenne lui stesso lettore di filosofia e poi maestro di teologia.\nNotato dal Senato veneziano, venne consacrato vescovo di Concordia il 18 luglio 1779, entrando in diocesi il 25 gennaio 1780. Nel corso del suo mandato si preoccup\u00f2 di istruire il suo clero, chiedendo al Senato sussidi per il seminario che allora era l'unica scuola di tutta la giurisdizione. Il 30 gennaio 1789 eman\u00f2 una circolare con cui inaspriva le norme per il conseguimento degli ordini sacri, obbligando gli aspiranti a svolgere corsi di filosofia, retorica e teologia. Infine, assunse presso il seminario alcuni valenti professori, tra i quali spicca il nome di Giovanni Politi.\nAll'inizio del 1793 istitu\u00ec il Monte di Piet\u00e0 di Portogruaro. Nella stessa citt\u00e0, qualche mese dopo, inaugur\u00f2 il cantiere della concattedrale di Sant'Andrea che verr\u00e0 ultimata solo nel 1833.\nAlla vigilia della caduta della Serenissima il Bressa mantenne un atteggiamento conservatore e intransigente di fronte al crescente sentimento democratico; nel 1796, ad esempio, mise fine - con la sola forza della sua presenza - a una sedizione scoppiata di fronte al palazzo vescovile. Con l'istituzione della Repubblica Cisalpina, tuttavia, si dimostr\u00f2 favorevole al nuovo regime filofrancese.\nDopo il trattato di Campoformio e l'annessione all'arciducato d'Austria cambi\u00f2 nuovamente atteggiamento e si dichiar\u00f2 favorevole agli Asburgo. Ma ancora, con l'arrivo di Napoleone e la fondazione del Regno d'Italia, si schier\u00f2 dalla parte del nuovo governo tanto da ricevere da questo il titolo di barone. Nonostante questo atteggiamento altalenante, dopo la Restaurazione fu designato patriarca di Venezia, ma rifiut\u00f2 l'incarico per la tarda et\u00e0 e per l'attaccamento alla sede di Concordia dove governava ormai da trentacinque anni.\nMor\u00ec nel 1817 e fu sepolto nel monastero delle salesiane di San Vito al Tagliamento che aveva salvato dalle soppressioni napoleoniche.\nDurante il suo episcopato mostr\u00f2 una certa tendenza al giansenismo, ma \u00e8 difficile stabilire quale fosse la sua effettiva posizione in proposito. Certamente fu ostile alla scolastica, al molinismo e al probabilismo e si accan\u00ec contro la corruzione del clero; ebbe inoltre legami con alcuni giansenisti, quali Giovanni Girolamo Calepio e Fran\u00e7ois de Fitz-James. Di fatto, tuttavia, il Bressa non espose mai le sue idee apertamente e si astenne dal partecipare alle polemiche anticuriali e antipapali.\nGenealogia episcopale.\nLa genealogia episcopale \u00e8:"}
{"id": "4938847", "revid": "65429822", "url": "https://it.wikipedia.org/wiki?curid=4938847", "title": "Verlaine (poeta)", "text": ""}
{"id": "4938848", "revid": "729019", "url": "https://it.wikipedia.org/wiki?curid=4938848", "title": "Grecia ai XXII Giochi olimpici invernali", "text": "La Grecia ha partecipato ai XXII Giochi olimpici invernali, che si sono svolti dal 7 al 23 febbraio a So\u010di in Russia, con una delegazione composta da sette atleti."}
{"id": "4938849", "revid": "237256", "url": "https://it.wikipedia.org/wiki?curid=4938849", "title": "Pavel Ippolitovi\u010d Kutaisov", "text": ""}
{"id": "4938852", "revid": "281944", "url": "https://it.wikipedia.org/wiki?curid=4938852", "title": "Aeroporto Francisco de S\u00e1 Carneiro", "text": ""}
{"id": "4938854", "revid": "380654", "url": "https://it.wikipedia.org/wiki?curid=4938854", "title": "The Giver (film)", "text": ""}
{"id": "4938855", "revid": "1630518", "url": "https://it.wikipedia.org/wiki?curid=4938855", "title": "Winx Club - Il mistero degli abissi", "text": "Winx Club - Il mistero degli abissi \u00e8 un film d'animazione in CGI del 2014 diretto da Iginio Straffi. \u00c8 il terzo film d'animazione tratto dalla serie animata televisiva \"Winx Club\", ambientato dopo la quinta stagione. Il film \u00e8 stato distribuito in Italia il 4 settembre 2014.\nTrama.\nLe perfide Trix provano ad attivare il Trono dell'Imperatore, intenzionate a regnare sull'Oceano Infinito, ma invocano accidentalmente Politea, la quale, libera dalla Maledizione del Sirenix, \u00e8 rimasta magicamente legata al trono per via dell'inquinamento delle acque. La malefica ninfa, desiderosa di regnare sull'Oceano Infinito, brandisce un patto con le tre streghe; per attivare il Trono dell'Imperatore, dovranno prima liberare Tritannus dal Portale dell'Oblio, scambiando la vita di quest'ultimo con quella di un re, e, successivamente, recuperare la leggendaria Perla degli Abissi, che soltanto egli \u00e8 in grado di ritrovare.\nBloom, dopo aver accolto, insieme alle Winx, le matricole di Alfea, si reca a Gardenia per trascorrere una giornata con Sky. Durante l'appuntamento, le Trix attaccano la coppia, intenzionate a rapire il sovrano di Eraklyon; le tre streghe riescono nel perfido piano e portano via lo specialista. Politea e le Trix liberano cos\u00ec Tritannus, il quale diviene loro alleato. La protagonista, intenta a salvare il fidanzato, si reca con le compagne nell'Oceano Infinito; qui, Omnia racconta alle fanciulle del pericolo che incombe nelle acque della Dimensione Magica, per via del ritorno di Politea.\nAccompagnate dalle Selkie, le fate partono alla ricerca della Perla degli Abissi, gioiello in grado di battere la malefica ninfa e preservare l'equilibrio nelle acque. Le giovani eroine, dopo aver affrontato rischi e pericoli, riescono nella missione, recuperando la preziosa perla sottraendola dalle grinfie di Tritannus e delle Trix. Politea rivela di aver soltanto approfittato delle tre streghe e rompe il patto; queste ultime provano ad annientarla, ma invano. La perfida ninfa \u00e8 pi\u00f9 forte che mai e pu\u00f2 usufruire di un grande esercito di mostri mutanti, tra cui Tritannuss e le Trix, da lei stregati. Le fate del Winx Club lottano contro gli avversari, rischiando la vita, ma grazie al supporto di Omnia e delle Selkie, le fanciulle riescono ad effettuare un incantesimo di convergenza Sirenix, unificato alla magia della Perla degli Abissi, annientando Politea e riportando la pace nell'Oceano Infinito. Sky \u00e8 salvo e riorganizza l'appuntamento a Gardenia con Bloom.\nMedia.\nHome video.\nIl film \u00e8 stato distribuito da 01 Distribution in DVD e in BD il 12 dicembre 2014.\nAlbum.\nL'album con la colonna sonora del film \u00e8 stato rilasciato il 4 settembre 2014, il giorno stesso della distribuzione del film, acquistabile su iTunes.\nDistribuzione internazionale.\nEdizione italiana.\nIl doppiaggio del film \u00e8 stato effettuato presso la Royfilm e diretto da Leslie La Penna su testi di Laura Giordani."}
{"id": "4938857", "revid": "123459695", "url": "https://it.wikipedia.org/wiki?curid=4938857", "title": "Katarina Frostenson", "text": "\u00c8 stata eletta nel 1992 membro dell'Accademia Svedese succedendo allo scrittore Artur Lundkvist al seggio 18 e divenendo la pi\u00f9 giovane poetessa mai eletta. Ha lasciato il seggio nel 2019, dopo uno scandalo che ha riguardato il marito. Nel 2003 \u00e8 investita cavaliere della Legion d'onore di Francia per meriti letterari. Suo zio paterno \u00e8 Anders Frostenson e sua cugina Karin Frostenson. \u00c8 sposata con Jean-Claude Arnault. \n\"Tankarna\", la raccolta di versi pubblicata nel 1994, le ha permesso di vincere il Bellmanpriset, di essere candidata per la prima volta al Nordisk r\u00e5ds litteraturpris (il pi\u00f9 prestigioso premio letterario scandinavo) e di essere nominata per l'Aristeion Prize.\nBiografia.\nFrostenson debutta nel 1978 con \"I mellan\" e diventa, nel corso del decennio successivo, una delle personalit\u00e0 pi\u00f9 influenti della poesia svedese. La sua lingua poetica, che evita costruzioni metaforiche e convenzioni stilistiche, rappresenta un contributo peculiare alla lirica svedese. \nLe prime opere di Frostenson sono lavori ostinati e spesso criptici, basati sul suono e sulla composizione della lingua stessa. Con \"Joner\" (1991) l'autrice porta avanti un rinnovamento della propria poetica attraverso l\u2019inserimento di parti narrate tratte dal mito o dalla saga, ad esempio con una suite poetica influenzata dalla ballata medievale \"Jungfrun i hindhamn\". Tale linea poetica si ritrova nelle due opere sorelle \"Tankarna\" (1994) e \"Korallen\" (1999). Anche nel campo della prosa Frostenson impiega uno stile influenzato dalla saga, con il discusso \"Ber\u00e4ttelser fr\u00e5n dom\" (1992). \"Flodtid\" (2011), nominato per il Nordisk r\u00e5ds litteraturpris, segna un ulteriore rinnovamento nella poetica dell\u2019autrice, con una maggiore apertura nei confronti del mondo esterno e della contemporaneit\u00e0. \nFrostenson si cimenta anche nel campo della drammaturgia. Debutta come sceneggiatrice nel 1990 con quattro monodrammi presentati sia a teatro che in radio. Nel 1996 il suo \"2 sk\u00e5despel\" esordisce al Kungliga Dramatiska Teatern, mentre nel 2002 \"Kristallv\u00e4gen\" viene messo in scena al Judiska Teatern di Stoccolma. \nHa scritto il libretto di \"Staden\", opera di Sven-David Sandstr\u00f6m, rappresentata alla Kungliga Opera nel 1998. \nCon il marito ha gestito a Stoccolma Forum, nutidsplats f\u00f6r kultur, spazio che ospita serate letterarie ed eventi multiculturali. \nOpere.\nLibri fotografici.\nIn collaborazione con Jean-Claude Arnault"}
{"id": "4938858", "revid": "599013", "url": "https://it.wikipedia.org/wiki?curid=4938858", "title": "Die Zirkusprinzessin", "text": ""}
{"id": "4938862", "revid": "123911908", "url": "https://it.wikipedia.org/wiki?curid=4938862", "title": "Coppa Italia di pallapugno", "text": "La Coppa Italia di pallapugno \u00e8 una competizione sferistica italiana, organizzata dalla FIPAP, che si disputa con cadenza annuale. Il torneo \u00e8 stato istituito istituito nel 1983. La formazione vincitrice, oltre al trofeo, si aggiudica la possibilit\u00e0 di disputare la Supercoppa italiana.\nStoria.\nCreata nel 1983 per affiancare il campionato, inizialmente coinvolgeva le formazioni di Serie A e di Serie B, mentre nella formula attuale ogni categoria gioca la propria Coppa Italia. Non fu assegnata nel 1996, nel 1997 e nel 2004.\nFormula attuale.\nSi qualificano alla Coppa Italia le prime otto squadre classificate al termine del girone di andata della regular season di Serie A, che vengono inserite in un tabellone ad eliminazione diretta. I quarti di finale e le semifinali vengono disputati in gara unica sul campo della miglior classificata, mentre la finale viene giocata in campo neutro."}
{"id": "4938865", "revid": "1226", "url": "https://it.wikipedia.org/wiki?curid=4938865", "title": "Dimenticato Re Gud\u00f9", "text": ""}
{"id": "4938866", "revid": "22475", "url": "https://it.wikipedia.org/wiki?curid=4938866", "title": "Neotrogla", "text": "Neotrogla \u00e8 un genere di psocotteri scoperti a partire dal 2010. Sono particolarmente noti per avere gli organi sessuali invertiti rispetto agli animali pi\u00f9 consueti.\nRiproduzione.\nLe femmine possiedono un organo simile al pene chiamato ginosoma. Esse cercano i compagni in maniera piuttosto aggressiva e penetrano i maschi estraendo il loro liquido seminale.\nSpecie.\nQueste sono le specie scoperte al 2014:"}
{"id": "4938870", "revid": "235550", "url": "https://it.wikipedia.org/wiki?curid=4938870", "title": "Societ\u00e0 filosofica italiana", "text": ""}
{"id": "4938877", "revid": "228587", "url": "https://it.wikipedia.org/wiki?curid=4938877", "title": "DEBKA", "text": ""}
{"id": "4938881", "revid": "287204", "url": "https://it.wikipedia.org/wiki?curid=4938881", "title": "Kepler-186", "text": "Kepler-186 \u00e8 una nana rossa di tipo spettrale M1 di sequenza principale, situata a circa 580 anni luce dalla Terra, nella costellazione del Cigno. La stella \u00e8 leggermente pi\u00f9 fredda rispetto al Sole, con all'incirca met\u00e0 della sua metallicit\u00e0. \nSistema planetario.\nAl 2014, sono noti 5 pianeti che orbitano intorno a Kepler-186, incluso il primo pianeta delle dimensioni della Terra che si trova nella zona abitabile, denominato Kepler-186 f. La stella ospita altri quattro pianeti: Kepler-186 b, c, d, che a differenza di Kepler-186 f, sono troppo vicini e troppo caldi per poter avere dell'acqua liquida in superficie, e sono probabilmente in rotazione sincrona, volgendo sempre lo stesso emisfero verso la stella madre. Il pianeta f invece, a differenza degli altri quattro, data la sua maggiore distanza dalla stella madre probabilmente non subisce effetti gravitazionali cos\u00ec intensi da fargli rallentare in modo cos\u00ec accentuato la sua rotazione su se stesso, evitandogli cos\u00ec per ora di entrare in rotazione sincrona.\nSimulazioni sulla formazione di pianeti hanno evidenziato come probabilmente potrebbe esserci un altro pianeta addizionale di piccola massa tra Kepler-186 e e Kepler-186 f. Se esistesse veramente, questo pianeta non potrebbe essere troppo massiccio rispetto alla Terra, perch\u00e9 ci\u00f2 comporterebbe un'eccessiva instabilit\u00e0 della sua orbita. Calcoli effettuati utilizzando la legge di Titius-Bode e la legge di Dermott porterebbero a ipotizzare la presenza di altri pianeti nel sistema, due piccoli tra e e f e uno pi\u00f9 grande all'esterno di f.\nSotto, un prospetto del sistema: le masse sono indicative, non \u00e8 nota la composizione chimica dei pianeti e della loro struttura interna, i raggi sono stati rivisti dopo le misurazioni del satellite Gaia sulla distanza della stella."}
{"id": "4938883", "revid": "72396", "url": "https://it.wikipedia.org/wiki?curid=4938883", "title": "Canottaggio ai Giochi della XI Olimpiade - Quattro senza maschile", "text": "La competizione del quattro senza maschile dei Giochi della XI Olimpiade si \u00e8 svolta dal 12 al 14 agosto 1936 al bacino di Gr\u00fcnau, Berlino.\nRisultati.\nBatterie.\nSi sono disputate il 12 agosto. Il vincitore di ciascuna serie in finale, i restanti al recuperi.\nRecuperi.\nSi sono disputati il 13 agosto. I primi due di ciascuna serie in finale.\n \nFinale.\nSi \u00e8 disputata il 14 agosto."}
{"id": "4938885", "revid": "1214201", "url": "https://it.wikipedia.org/wiki?curid=4938885", "title": "Ettan", "text": "La Ettanfotboll, comunemente nota come Ettan, \u00e8 il terzo livello del campionato svedese di calcio.\nIn precedenza il terzo livello aveva avuto le seguenti denominazioni: Division 3 (1928-1986), Division 2 (1987-2005) e Division 1 (2006-2019). Queste denominazioni non vanno confuse con altri periodi storici in cui esse rappresentavano un livello diverso all'interno della piramide calcistica svedese.\nFormato.\nIl campionato \u00e8 formato da 32 squadre suddivise in due gironi da 16 squadre ciascuno, definiti su base geografica tra nord e sud della Svezia.\nIl campionato, che generalmente inizia in aprile e si conclude in novembre, prevede un girone all'italiana con partite di andata e ritorno, per un totale di 30 giornate. Al termine della stagione la prima classificata di ogni girone viene promossa direttamente in Superettan, e le tre ultime classificate retrocedono direttamente in Division 2. Inoltre la seconda classificata di ogni girone disputa uno spareggio promozione-retrocessione con la terzultima o la quartultima classificata in Superettan.\nAlbo d'oro.\nDivision 1.\nNote: Nel 2007 il secondo classificato \u00e8 stato promosso automaticamente senza playoff in virt\u00f9 dell'espansione dell'Allsvenskan a 16 squadre."}
{"id": "4938888", "revid": "767487", "url": "https://it.wikipedia.org/wiki?curid=4938888", "title": "Das schwarze Los", "text": "Das schwarze Los \u00e8 un film muto del 1913 diretto da John Gottowt e da Emil Albes.\nProduzione.\nIl film fu prodotto dalla Deutsche Bioscop GmbH (Berlin).\nDistribuzione.\nUsc\u00ec nelle sale cinematografiche tedesche con il visto di censura del 21 agosto 1913. In Austria, fu presentato il 3 ottobre a Vienna mentre in Germania - dove il film ebbe il sottotitolo \"Eine Comedia dell'Arte\" - la prima si tenne a Berlino il 20 ottobre 1913."}
{"id": "4938889", "revid": "486946", "url": "https://it.wikipedia.org/wiki?curid=4938889", "title": "Taizz", "text": ""}
{"id": "4938898", "revid": "110956260", "url": "https://it.wikipedia.org/wiki?curid=4938898", "title": "Giorgio Bixio", "text": "Biografia.\nFiglio di un esportatore e importatore di olio di oliva, frequenta in giovane et\u00e0 una filodrammatica parrocchiale insieme al regista e attore Pietro Germi. A sedici anni intraprende la carriera d'attore teatrale prima con il nome d'arte Giorgio DeRiso e poi il definitivo Giorgio Bixio lavorando con molte compagnie tra cui Walter Chiari e Fanfulla. Ebbe ruoli importanti con la compagnia dialettale genovese di Gilberto Govi con cui collabor\u00f2 per svariati anni. Scrive assieme a Mario Gallucci e dirige diverse opere d'avanspettacolo come \"Un genovese a Parigi\", \"Occhio al bidone\", \"Al gallo d'oro\", \"Tin tun tai\" e \"Scaramanzia\". In questi spettacoli recitano attori come Anna Caroli, Rudy Roffer, Jole Lorena, Gino Pagnani, Marcello Martana, Armando Carini e Galliano Sbarra. Tra le commedie teatrali in cui recita possono essere citate: \"Promesse... promesse\", \"Accendiamo la lampada\", \"Il letto ovale\", \"Quel diavolo di santarellina\", \"Anche le figlie di Maria portano i jeans\" e \"Il barone di Birbanza\". Oltre all'attivit\u00e0 teatrale, Bixio recita tra gli anni '60 e '70 in varie pellicole, soprattutto di genere comico. Nel 1950 dopo la separazione \ndalla ballerina Ida Bortoletti, da cui ebbe il primo figlio Giorgio, conobbe la soubrette Luisa Amorosi a cui diede il nome d'arte di Luisette d'Argenteuil e ne divent\u00f2 il compagno per trentaquattro. Dalla loro relazione nacque nel 1962 il figlio Riziero, diventato in seguito musicista. Si spense il 25 settembre del 1984 per una malattia cardiaca."}
{"id": "4938901", "revid": "57342", "url": "https://it.wikipedia.org/wiki?curid=4938901", "title": "Lazzaro Angelo Bisio", "text": ""}
{"id": "4938904", "revid": "196390", "url": "https://it.wikipedia.org/wiki?curid=4938904", "title": "Georgios Afroudakis", "text": ""}
{"id": "4938910", "revid": "1305772", "url": "https://it.wikipedia.org/wiki?curid=4938910", "title": "Stanavazzo", "text": "Lo Stanavazzo o \"Stanavasso\" \u00e8 un torrente che scorre nella provincia di Alessandria. Affluente di destra della Bormida, raccoglie le acque di alcune vallette della zona collinare pre-appenninica e attraversa poi l'alta pianura alessandrina.\nIdronimo.\nIl nome \"Stanavasso\" compare in pubblicazioni di diverse epoche come ad esempio il \"Dizionario generale geografico-statistico degli Stati Sardi\" di Guglielmo Stefani (1855). Nell\"'Elenco delle acque pubbliche\" relativo alla Provincia di Alessandria, predisposto nel 1919 dal Ministero dei lavori pubblici, il torrente veniva denominato \"Stenevasso di Sezz\u00e8\", dal nome al tempo utilizzato per il comune di Sezzadio. Nell'edizione 2007 della \"Carta Tecnica Regionale\" della Regione Piemonte \u00e8 invece chiamato \"torrente Stanavazza\" nella sua parte pi\u00f9 a valle e \"rio Stanavasso\" nella sua sezione collinare presso Trisobbio.\nVarie fonti recenti nominano invece il corso d'acqua \"torrente Stanavazzo\".,\nPercorso.\nIl torrente nasce a circa 400 m s.l.m. poco a nord di Cremolino, formando una valletta che incide in direzione nord/sud le colline del pre-Appennino ligure. Tra Carpeneto e Montaldo Bormida riceve da destra le acque del rio Merdarolo e devia poi leggermente verso est uscendo nella pianura alessandrina. Raggiunto Castelferro (Predosa) lo Stanavazzo riceve da sinistra il rio Refondino. Devia infine verso ovest andando a lambire il centro di Sezzadio e gettandosi infine nella Bormida a 106 metri di quota."}
{"id": "4938913", "revid": "33689", "url": "https://it.wikipedia.org/wiki?curid=4938913", "title": "LEGO Island", "text": "LEGO Island (conosciuto in Italia come Isola LEGO) \u00e8 un videogioco Lego a base di azione-avventura e commedia sviluppato da Mindscape. Pubblicato per Microsoft Windows il 26 settembre 1997, \u00e8 il primo videogioco della serie Lego \"Island\" e il primo vero videogioco LEGO mai creato. Fu seguito da \"\" e da \"Island XTreme Stunts\".\nModalit\u00e0 di gioco.\n\"Lego Island\" ha un gameplay non lineare in cui la prospettiva \u00e8 in prima persona. Il gioco presenta una serie di missioni tra cui consegnare pizze, corse con jet ski, e cercare di far tornare il Brickster in carcere. Dispone inoltre di una variet\u00e0 di personaggi giocabili che hanno abilit\u00e0 uniche e che possono aiutare il giocatore durante il gioco.\nPersonaggi.\nIl giocatore ha la possibilit\u00e0 di impersonare 5 personaggi diversi:\n- Pepe (\"Pepper\" in lingua originale): giovane fattorino delle pizze che si sposta a bordo di uno skateboard. \u00c8 doppiato da Silvana Fantini\n- Mamma Mattoncelli (\"Mama\" in lingua originale): Proprietaria della pizzeria insieme al marito e madre di Pepe. \u00c8 doppiato da Silvana Fantini.\n- Pap\u00e0 Mattoncelli (\"Papa\" in lingua originale): Proprietario della pizzeria insieme alla moglie e padre di Pepe. \u00c8 doppiato da Antonio Paiola.\n- Nick Mattone: poliziotto doppiato da Marco Balzarotti.\n- Laura Mattone: poliziotta doppiata da Roberta Gallina.\nTra i personaggi non giocabili:\n- Infomatto: ci dar\u00e0 il benvenuto a Isola LEGO dandoci consigli e suggerimenti. \u00c8 doppiato da Giorgio Melazzi.\nBriccone (\"Brickster\" in lingua originale): unico antagonista della storia \u00e8 un criminale incarcerato che brama vendetta. \u00c8 doppiato da Luca Sandri.\nStoria.\nIn \"Lego Island\" non vi \u00e8 una vera e propria storia, ma una serie di missioni autoconclusive avviabili in diversi luoghi dell'isola, oltre ad alcuni punti in cui \u00e8 possibile costruire e personalizzare veicoli come auto, moto d'acqua ed elicotteri. Il giocatore pu\u00f2 quindi scegliere come e quando svolgere le missioni proposte.\nSe si impersona il personaggio di Pepe la missione principale consiste nel consegnare una pizza a un poliziotto presso il carcere. Una volta arrivati a destinazione si scopre che in realt\u00e0 la pizza \u00e8 stata ordinata da Briccone , un criminale incarcerato, che, con il calore della pizza appena consegnata, riuscir\u00e0 a sciogliere la serratura della sua cella ed evadere scappando a bordo di un elicottero (sempre se il giocatore ne avesse costruito uno prima di iniziare la missione). Pepper dovr\u00e0 quindi inseguirlo per tutta l'isola e riuscire a riportare l'evaso in prigione e Lego Island alla normalit\u00e0.\nPersonalizzazione.\n\u00c8 possibile personalizzare il gioco. Quando si gioca come Pepper, il giocatore pu\u00f2 cambiare le piante e cambiare i cappelli dei passanti. Pepper pu\u00f2 anche cambiare la casa della signora Post. Quando si gioca come Nick, i giocatori possono cambiare i colori delle cose. Quando si gioca come Laura, i giocatori possono cambiare le animazioni in movimento, o gli \"stati d'animo\". I giocatori possono anche costruire vari veicoli e personalizzarli con colori e texture."}
{"id": "4938917", "revid": "6923", "url": "https://it.wikipedia.org/wiki?curid=4938917", "title": "Aristeion Prize", "text": "Il premio Aristeion (in inglese Aristeion Prize) \u00e8 stato un premio letterario conferito annualmente (dal 1990 al 1999) da una selezione di rappresentanti dell'Unione europea alle opere di autori che, a tre anni di distanza dall'assegnazione del premio, avessero significativamente contribuito alla letteratura europea e a traduttori che avessero tradotto importanti opere europee contemporanee.\nLa parola \"aristeion\" \u00e8 la traslitterazione della parola greca \u03b1\u03c1\u03b9\u03c3\u03c4\u03b5\u03af\u03b1, che si pu\u00f2 tradurre in \"eccellenza\".\nGli \u00e8 subentrato il Programma cultura 2000, poi a questo \u00e8 succeduto il Premio letterario dell'Unione europea.\nIl premio \u00e8 stato assegnato ogni volta nella capitale europea della cultura. La prima volta, \u00e8 stato assegnato a Glasgow a Jean Echenoz per \"Lac\" e a Michael Hamburger per la sua traduzione dell'opera di Paul Celan. Figurano, tra i vincitori del premio letterario, il poeta italiano Mario Luzi (al quale il premio \u00e8 stato conferito a Dublino, nel 1991) e lo scrittore Antonio Tabucchi per il romanzo \"Sostiene Pereira\" (vincitore a Salonicco, nel 1997). Tra i traduttori, figura Giovanni Raboni (Lisbona, 1994)."}
{"id": "4938920", "revid": "281944", "url": "https://it.wikipedia.org/wiki?curid=4938920", "title": "Aeroporto di Lisbona-Portela", "text": ""}
{"id": "4938925", "revid": "729019", "url": "https://it.wikipedia.org/wiki?curid=4938925", "title": "Gennaro Tedeschini Lalli", "text": "Biografia.\nNacque a Ficulle (provincia di Terni) il 22 novembre 1889, figlio di Domenico. Arruolato nel Regio Esercito partecip\u00f2 come sottotenente di fanteria alla guerra italo-turca, combattendo in Libia, meritandosi una Medaglia di bronzo al valor militare. Durante la prima guerra mondiale combatt\u00e9 dapprima nelle file del Regio Esercito, transitando successivamente nel battaglione aviatori assegnato ai dirigibili, e meritandosi due medaglie d'argento al valor militare per le azioni belliche da lui compiute. Nel corso del 1923 entr\u00f2 a far parte della neocostituita Regia Aeronautica.\nNel giugno 1926 fu insignito dell'onorificenza di Cavaliere dell'Ordine della Corona d'Italia. Nella prima met\u00e0 degli anni Trenta fu comandante del 1\u00ba Stormo, e poi della 1\u00aa Zona Aerea Territoriale (Z.A.T.) di Milano, avendo alle sue dipendenze come Capo di stato maggiore il colonnello Gian Mario Beltrami, per passare successivamente al comando della 2\u00aa Z.A.T. Il 10 maggio 1937 fu nominato comandante del Comando aeronautica dell'Africa orientale italiana in sostituzione del generale di divisione aerea Renato Mazzucco. Diresse le operazioni aeree in contrasto alla guerriglia etiopica fino al 1\u00ba dicembre 1939, quando fu sostituito dal generale Pietro Pinna Parpaglia. Ritornato in Patria assunse il comando della 2\u00aa Squadra aerea, costituita in Sicilia il 1\u00ba luglio 1938, avente Quartier generale a Palermo.\nLa seconda guerra mondiale.\nAll'entrata in guerra dell'Italia, il 10 giugno 1940, la 2\u00aa Squadra aerea inizi\u00f2 subito le operazioni belliche contro obiettivi situati a Malta, in Algeria e in Tunisia. Il 23 dicembre 1940 la 2\u00aa Squadra aerea fu trasferita a Padova in previsione delle operazioni belliche contro la Jugoslavia, da effettuarsi in collaborazione con la 4\u00aa Squadra aerea e con l'Aeronautica dell'Albania. Lasci\u00f2 tale comando il 15 giugno del 1941 per assumere il giorno dopo quello della 1\u00aa Squadra aerea, che mantenne fino al 1\u00ba ottobre 1942. Lasciato tale incarico fu nominato nuovamente comandante della 1\u00aa Zona Aerea Territoriale (Z.A.T.) di Milano. Nei primi mesi del 1943 espresse al Capo di stato maggiore della Regia Aeronautica, generale Rino Corso Fougier, i propri dubbi sulla tenuta morale dei quadri della Regia Aeronautica. Divenuto presidente del Comitato Superiore dell'Aeronautica il 1 luglio 1943, alla vigilia dell'invasione del territorio nazionale e della caduta del regime fascista, redasse un rapporto in cui denunciava lo stato del personale dell'aeronautica, mettendo in evidenza le carenze addestrative, di comando e la presenza nei reparti di molti imboscati e raccomandati. \nSi spense a Roma il 15 marzo 1948."}
{"id": "4938929", "revid": "1240484", "url": "https://it.wikipedia.org/wiki?curid=4938929", "title": "2. Division", "text": "La 2. Division \u00e8 il terzo livello del calcio danese. A partire dalla stagione 2005-2006 il campionato \u00e8 stato suddiviso in due gironi: Est e Ovest.\nLa 2. Division \u00e8 stata fondata nel 1945 alla fine della Seconda guerra mondiale, come secondo livello del campionato danese di calcio. Quando nel 1991 \u00e8 stata fondata la Superligaen, la 2. Division \u00e8 diventata il terzo livello del calcio danese. Dal 1991 al 1997 il campionato \u00e8 stato diviso in due gruppi e in due stagioni per anno, poich\u00e9 la serie inferiore giocava un torneo primavera-autunno, mentre la serie superiore giocava un torneo autunno-primavera. Dal 1997 la 2. Division \u00e8 stata raggruppata in un unico raggruppamento con un torneo primavera-autunno. Nel 2005 si \u00e8 avuta una nuova suddivisione in due gruppi, Est e Ovest.\nVincitori.\nNel 1991 la 2. Division \u00e8 stata divisa in due gruppi, Est e Ovest.\nNel 1997 la 2. Division \u00e8 stata accorpata in un unico raggruppamento.\nNel 2005 la 2. Division \u00e8 stata nuovamente divisa in due gruppi, Est e Ovest.\nNel 2015 la 2. Division \u00e8 stata divisa in tre gruppi con seconda fase unica per decretare le promozioni.\nDal 2020 la 2. Division \u00e8 stata divisa in due gruppi, Est ed Ovest, in cui le rispettive vincitrici verranno promosse. Poi ci saranno altre promozioni tramite un sistema di Play-off. \nNel 2021 la 2. Division \u00e8 stata accorpata in un unico raggruppamento."}
{"id": "4938931", "revid": "1005847", "url": "https://it.wikipedia.org/wiki?curid=4938931", "title": "Corte suprema dell'India", "text": "La Corte suprema dell'India (Hindi: \u092d\u093e\u0930\u0924\u0940\u092f \u0909\u091a\u094d\u091a\u0924\u092e \u0928\u092f\u093e\u092f\u093e\u0932\u092f, Inglese: \"Supreme Court of India\") \u00e8 il pi\u00f9 alto organo giurisdizionale dell'India. \nFunzioni.\nPrevista dalla Costituzione, si tratta allo stesso tempo di un tribunale federale, corte costituzionale e corte suprema d'appello del paese.\nStoria.\nLa prima seduta si tenne il 28 gennaio 1950: da allora sono state espresse 24.000 decisioni, alcune delle quali di grande rilievo economico e sociale.\nComposizione.\nLa Corte \u00e8 composta da un giudice capo e 30 giudici assistenti, tutti designati dal presidente, in consulto con la Corte stessa. I giudici restano in carica fino a 65 anni di et\u00e0.\nCollegamenti esterni.\nSito ufficiale"}
{"id": "4938933", "revid": "415626", "url": "https://it.wikipedia.org/wiki?curid=4938933", "title": "Circles (George Harrison)", "text": "Circles \u00e8 un brano di George Harrison pubblicato sull'album \"Gone Troppo\" del 1982.\nIl brano.\nStoria e composizione.\nI Beatles e le loro compagne, da met\u00e0 febbraio 1968, partirono per uno \"stage\" di meditazione trascendentale in India, a Rishikesh, sotto la guida del Maharishi Mahesh Yogi. Dopo neanche due settimane, Ringo Starr e la moglie Maureen Cox se ne andarono; non molte settimane dopo fecero lo stesso Paul McCartney e la compagna Jane Asher. John Lennon, George Harrison e le rispettive mogli Cynthia Powell e Pattie Boyd partirono dopo due mesi, quando giunse loro la notizia, in seguito rivelatasi falsa, che il Maharishi avesse avuto rapporti intimi con alcune \"stagiste\". A Rishikesh, il gruppo aveva composto abbastanza canzoni da poter produrre un album doppio, quello che poi sarebbe diventato il \"White Album\", e varie canzoni vennero scartate. \"Circles\", che non venne mai registrata dalla band al completo, fu una di queste.\nTesto.\nIl brano \u00e8 uno dei pi\u00f9 filosofici del chitarrista; le liriche sono simili a \"Within You Without You\" e \"The Inner Light\", pubblicati non molto prima della composizione di \"Circles\", ma in questo caso la visione del mondo che cambia \u00e8 presa da un solo individuo. Il testo della canzone presente in un primo \"demo\" \u00e8 molto diverso rispetto a quello della versione pubblicata su \"Gone Troppo\".\nRegistrazione.\nUna prima registrazione c'\u00e8 stata nel maggio 1968, per i cosiddetti \"Esher Demos\", ovvero i \"demo\" delle canzoni composte nello \"stage\". Vennero registrate a casa di George. L\u00ec, oltre \"Circles\", vennero registrate anche \"Cry Baby Cry\", \"The Continuing Story of Bungalow Bill\", \"I'm So Tired\", \"Yer Blues\", \"Child of Nature\", \"Everybody's Got Something to Hide Except Me and My Monkey\", \"What's the New Mary Jane\", \"Revolution\", \"While My Guitar Gently Weeps\", \"Sour Milk Sea\", \"Not Guilty\", \"Piggies\", \"Julia\", \"Blackbird\", \"Rocky Raccoon\", \"Back in the U.S.S.R.\", \"Honey Pie\", \"Mother Nature's Son\", \"Ob-La-Di, Ob-La-Da\", \"Junk\", \"Dear Prudence\", \"Sexy Sadie\", \"Happiness Is a Warm Gun\", \"Mean Mr. Mustard\", \"Polythene Pam\" e \"Glass Onion\". Il \"demo\" presenta Harrison all'organo e delle voci parlate di sottofondo, forse degli altri Beatles o forse della radio o della televisione. Il nastro non \u00e8 apparso sull'\"Anthology 3\", ma \u00e8 stato pubblicato su numerosi \"bootleg\" ed \u00e8 stato incluso, insieme agli altri \"Esher Demos\", nell'edizione Super Deluxe di The Beatles 50th Anniversary Box Set, ristampa del 2018.\nLa versione pubblicata su \"Gone Troppo\" \u00e8 stata registrata tra la primavera e l'estate 1982 ai Friar Park Studios, lo studio di registrazione privato di George Harrison.\nPubblicazione.\nSul vinile di \"Gone Troppo\", \"Circles\" compare come traccia conclusiva; nella ristampa su CD nel 2004, \u00e8 la penultima, essendo stata aggiunta come \"bonus track\" il \"demo\" di \"Mystical One\". L'album fu un forte insuccesso, non entrando in classifica in Gran Bretagna, ed arrivando alla 108\u00aa posizione negli States. \u00c8 inoltre apparsa al lato B di \"I Really Love You\" negli USA, 45 giri pubblicato nel 1983; nei Paesi Bassi al il suo posto \u00e8 stata pubblicata, nel 1982, lo strumentale \"Greece\".\nIl critico di AllMusic Lindsay Planet ha considerato \"Circles\" come un potenziale brano per l'inclusione nel \"White Album\"; ne ha inoltre lodato l'esecuzione."}
{"id": "4938941", "revid": "65430991", "url": "https://it.wikipedia.org/wiki?curid=4938941", "title": "Falso scientifico", "text": ""}
{"id": "4938942", "revid": "181699", "url": "https://it.wikipedia.org/wiki?curid=4938942", "title": "Costituzione dell'India", "text": "La Costituzione dell'India (in hindi \u092d\u093e\u0930\u0924\u0940\u092f \u0938\u0902\u0935\u093f\u0927\u093e\u0928, in inglese \"Constitution of India\") \u00e8 la legge fondamentale del paese, che stabilisce i principi politici fondamentali, la struttura, le procedure, i diritti e i doveri del governo e dei cittadini.\nTesto.\nSi tratta della pi\u00f9 lunga Costituzione scritta di un paese indipendente del mondo, con 450 articoli in 25 parti, oltre a 12 norme aggiuntive, 2 appendici e 97 emendamenti, per un totale di 117369 parole nella versione in lingua inglese.\nStoria.\nLa Costituzione fu adottata dall'Assemblea Costituente indiana il 26 novembre 1949 ed entr\u00f2 in vigore il 26 gennaio 1950. La data del 26 gennaio fu scelta in ricordo della Dichiarazione d'Indipendenza adottata dal Congresso nazionale indiano nel 1930 e da allora coincide ogni anno con il Republic Day."}
{"id": "4938947", "revid": "1372005", "url": "https://it.wikipedia.org/wiki?curid=4938947", "title": "John Gottowt", "text": "Nel 1933, venne segnalato come ebreo cosa che gli imped\u00ec di continuare a recitare. Si trasfer\u00ec in Danimarca dove rimase per alcuni anni; poi, and\u00f2 a vivere a Cracovia.\nIl 27 agosto 1942, venne assassinato da un ufficiale delle SS a Wieliczka, in Polonia."}
{"id": "4938952", "revid": "110157", "url": "https://it.wikipedia.org/wiki?curid=4938952", "title": "Italian Football League 2013", "text": "L'Italian Football League 2013 \u00e8 la 6\u00aa edizione del campionato di football americano organizzato dalla IFL e dalla FIDAF. La stagione \u00e8 iniziata il 23 marzo ed \u00e8 terminata con la disputa del XXXIII Italian Superbowl il 6 luglio 2013, a Ferrara.\nStagione regolare.\nClassifica.\nLa classifica della regular season \u00e8 la seguente:\nXXXIII Italian Superbowl.\nLa partita finale, chiamata XXXIII Italian Superbowl si \u00e8 giocata il 6 luglio 2013 a Ferrara."}
{"id": "4938954", "revid": "486946", "url": "https://it.wikipedia.org/wiki?curid=4938954", "title": "Givi P\u00ebtrovi\u010d \u010cikvanaja", "text": ""}
{"id": "4938970", "revid": "775372", "url": "https://it.wikipedia.org/wiki?curid=4938970", "title": "Primi ministri dell'India", "text": "I primi ministri dell'India (\u092d\u093e\u0930\u0924 \u0915\u0947 \u092a\u094d\u0930\u0927\u093e\u0928 \u092e\u0902\u0924\u094d\u0930\u093f\u092f\u094b\u0902 \u0915\u0940 \u0938\u0942\u091a\u0940) dal 1947 (data di indipendenza dal Regno Unito) ad oggi sono i seguenti."}
{"id": "4938972", "revid": "65431499", "url": "https://it.wikipedia.org/wiki?curid=4938972", "title": "Primo ministro dell'India", "text": ""}
{"id": "4938974", "revid": "122246", "url": "https://it.wikipedia.org/wiki?curid=4938974", "title": "Robur Tiboni Urbino Volley 2013-2014", "text": "Questa voce raccoglie le informazioni riguardanti la Robur Tiboni Urbino Volley nelle competizioni ufficiali della stagione 2013-2014.\nStagione.\nLa stagione 2013-14 \u00e8 per il Robur Tiboni Urbino Volley la quinta consecutiva in Serie A1; come allenatore viene scelto Stefano Micoli, mentre le partenze di Lise Van Hecke, Valdon\u0117 Petrauskait\u0117, Stefania Dall'Igna e Paola Croce vengono compensate con gli acquisti di Olivera Kosti\u0107, Jaimie Thibeault, Bernarda Br\u010di\u0107 e Luna Carocci: tra le conferme quelle di Chiara Negrini, Kiesha Leggs e Alice Santini.\nIl campionato si apre con la sconfitta contro il River Volley, mentre nella giornata successiva arriva la prima vittoria, sull'AGIL Volley: dopo tre stop consecutivi, il girone di andata si conclude con quattro successi, di cui tre di fila ed una sola sconfitta, portando la squadra al settimo posto, risultato comunque non utile per essere ripescata in Coppa Italia. Il girone di ritorno \u00e8 pi\u00f9 avaro di soddisfazioni: ai sette insuccessi consecutivi si contrappongono le ultime tre vittorie nelle ultime tre giornate di \"regular season\", con l'ottavo posto in classifica e la qualificazione ai \"play-off\" scudetto; nei quarti di finale il club di Urbino incontra quello di Piacenza, il quale vince sia gara 1 che gara 2 per 3-0, eliminando le marchigiane.\nTutte le squadre partecipanti alla Serie A1 2013-14 sono di diritto qualificate alla Coppa Italia: l'avventura del Robur Tiboni Urbino Volley nella competizione dura per\u00f2 solo negli ottavi, eliminata dalla Pallavolo Ornavasso che vince sia la gara di andata che quella di ritorno.\nOrganigramma societario.\nArea direttiva\nArea tecnica\nArea sanitaria"}
{"id": "4938977", "revid": "1226", "url": "https://it.wikipedia.org/wiki?curid=4938977", "title": "Lei (romanzo)", "text": ""}
{"id": "4938980", "revid": "237256", "url": "https://it.wikipedia.org/wiki?curid=4938980", "title": "Leonid Michailovi\u010d Poljakov", "text": ""}
{"id": "4938981", "revid": "944090", "url": "https://it.wikipedia.org/wiki?curid=4938981", "title": "Giulia Boiardo", "text": "Biografia.\nGiulia era figlia di Feltrino Boiardo, conte di Scandiano e di Guiduccia (?-1457) di Gherardo da Correggio. \nSpos\u00f2 Gianfrancesco I Pico signore di Mirandola.\nL'anno successivo alla morte del marito, la contessa Giulia Boiardo fece costruire la loggia settentrionale del palazzo comunale di Mirandola, che all'epoca era chiamato Palazzo della Mercanzia o Palazzo della Ragione; infatti, sulla fiancata orientale dell'edificio in via Curtatone vi \u00e8 la seguente iscrizione:\nPer realizzare questa loggia venne istituita una tassa di otto quattrini per ogni biolca di terreno posseduta; tuttavia, dal momento che i lavori costarono meno di quanto previsto, i soldi avanzati vennero restituiti.\nIl 10 aprile 1470 venne imprigionata insieme al figlio Antonio Maria, accusati di lesa maest\u00e0 dall'altro figlio Galeotto per aver tentato di \"salvaguardare i diritti di tutti i figli\".\nDiscendenza.\nGiulia Boiardo e Gianfrancesco ebbero sei figli:"}
{"id": "4938984", "revid": "486946", "url": "https://it.wikipedia.org/wiki?curid=4938984", "title": "US Campobasso Calcio 1919", "text": ""}
{"id": "4938985", "revid": "486946", "url": "https://it.wikipedia.org/wiki?curid=4938985", "title": "U.S. Campobasso Calcio 1919", "text": ""}
{"id": "4938986", "revid": "486946", "url": "https://it.wikipedia.org/wiki?curid=4938986", "title": "Campobasso Calcio 1919", "text": ""}
{"id": "4938987", "revid": "486946", "url": "https://it.wikipedia.org/wiki?curid=4938987", "title": "Campobasso 1919", "text": ""}
{"id": "4938988", "revid": "237256", "url": "https://it.wikipedia.org/wiki?curid=4938988", "title": "Sergej Michailovi\u010d Nikol'skij", "text": ""}
{"id": "4938989", "revid": "486946", "url": "https://it.wikipedia.org/wiki?curid=4938989", "title": "US Campobasso 1919", "text": ""}
{"id": "4938990", "revid": "486946", "url": "https://it.wikipedia.org/wiki?curid=4938990", "title": "U.S. Campobasso 1919", "text": ""}
{"id": "4938992", "revid": "599013", "url": "https://it.wikipedia.org/wiki?curid=4938992", "title": "George Kunz", "text": " Al college gioc\u00f2 a football all'Universit\u00e0 di Notre Dame.\nCarriera.\nDopo una carriera da All-American a Notre Dame, Kunz fu scelto dagli Atlanta Falcons come secondo assoluto nel Draft NFL 1969. Si impose come uno dei migliori offensive lineman della propria generazione, venendo convocato per il Pro Bowl in otto delle prime nove stagioni della carriera. Nel 1975 pass\u00f2 ai Baltimore Colts con cui rimase fino alla stagione del ritiro, nel 1980."}
{"id": "4938993", "revid": "237256", "url": "https://it.wikipedia.org/wiki?curid=4938993", "title": "Aleksandr Michailovi\u010d Butlerov", "text": ""}
{"id": "4938998", "revid": "237256", "url": "https://it.wikipedia.org/wiki?curid=4938998", "title": "Vasilij Michailovi\u010d Badanov", "text": ""}
{"id": "4939002", "revid": "344646", "url": "https://it.wikipedia.org/wiki?curid=4939002", "title": "Ipotesi del campo magnetico", "text": "L\u2019Ipotesi del campo magnetico propone una spiegazione razionale ai fenomeni di oggetti volanti non identificati (UFO) e in generale a numerose forme di visione mistica o di allucinazione collettiva e a certi fenomeni paranormali.\nL'instabilit\u00e0 del lobo temporale.\nAll'atto di una crisi d'epilessia del lobo temporale, i neuroni della zona temporale appaiono terribilmente instabili, ci\u00f2 che si traduce in un tracciato elettroencefalografico (EEG) particolarmente \u201cspezzettato\u201d con picchi molto alti e assai ravvicinati. Il paziente, all'insorgere di queste crisi, comincia a descrivere delle allucinazioni visuali e uditive particolarmente vive. Esse sono vissute con un realismo impressionante, al punto che si parla di stato di \u00absogno-veglia\u00bb. I pazienti descrivono inoltre un sentimento di estraneit\u00e0, d'ansia o di panico e in certi casi di sensazioni bizzarre a sfondo erotico. Maggiore \u00e8 l'instabilit\u00e0 temporale, pi\u00f9 i pazienti descrivono di esperienze mistiche di tipo \u00abextracorporeo\u00bb. Olaf Blanke, docente all'universit\u00e0 di Losanna, mentre stimolava elettricamente con la sua equipe il cervello di un paziente epilettico in preparazione di un intervento chirurgico, ha causato nel paziente stesso un'esperienza extracorporea. \nMichael Persinger, neurologo e professore all'universit\u00e0 Laurentiana di Sudbury, ha studiato in laboratorio gli effetti del campo elettromagnetico sul cervello umano allo scopo di guarire l'epilessia del lobo temporale.\nUn tentativo di spiegazione razionale alle osservazioni UFO.\nL'episodio pi\u00f9 famoso di un'epilessia del lobo temporale associata a un avvistamento UFO \u00e8 il \"caso Bidule\", in cui due donne, madre e figlia, residenti nella provincia dell'Hainaut, raccontarono di avere avuto, alla fine degli anni settanta, un incontro ravvicinato con alcuni extraterrestri, uno dei quali fu soprannominato dalla figlia \"Bidule\". Il caso fu indagato dall'associazione ufologica belga SOBEPS. Un neuropsichiatra che esamin\u00f2 successivamente le due donne riscontr\u00f2 una parafrenia nella madre e un'epilessia del lobo temporale nella figlia.\nLa rivista \"Cahiers Z\u00e9t\u00e9tiques\" descrisse cos\u00ec il caso: \n\u00abAppare incomprensibile come un'associazione ufologica seria non abbia trovato nulla di strano in questo caso. La sottovalutazione dello stato psichiatrico e il suo rifiuto di prenderlo in considerazione, (...), conducono a un'aberrazione totale del tipo del caso \u201cBidule\u201d, o la cecit\u00e0 dello sperimentatore lo porta a scartare delle spiegazioni prosaiche a vantaggio di ipotesi per lo meno strambe\u00bb.\nMichael Persinger ha sottolineato che l'instabilit\u00e0 temporale responsabile dell'epilessia che porta lo stesso nome \u00e8 assai diffusa tra la popolazione ma in una forma attenuata. E l'ipotesi che egli ha formulato \u00e8 che ci\u00f2 che pu\u00f2 guarire alcune epilessie, il campo magnetico, pu\u00f2 ugualmente provocarle nelle persone che gi\u00e0 possiedono tale alterazione in forma leggera. Egli ha constatato che i terremoti seguono di poco l'osservazione di fenomeni anormali di tipo ufologico, e che presentano anch'essi degli schemi di onde successive corrispondenti alle osservazioni di UFO. Secondo lui, i fenomeni tellurici sarebbero all'origine della formazione di gas ionizzati su scala locale, che spiegherebbero inoltre certi fenomeni luminosi tuttora inesplicabili (le cosiddette luci telluriche). Persinger ha inoltre constatato che la somministrazione di un farmaco anticonvulsivante ha eliminato in una donna la sensazione ricorrente di essere vittima di rapimenti alieni.\nVisioni mistiche e fenomeni paranormali.\nNumerosi casi di estasi mistica avrebbero ugualmente, secondo questa spiegazione, la stessa origine dei casi UFO connessi a delirio immaginativo. Secondo Persinger, anche alcuni fenomeni paranormali come le apparizioni di fantasmi potrebbero essere correlate alle variazioni di campi magnetici. Anche uno studio di un gruppo di psicologi britannici coordinati da Richard Wiseman \u00e8 arrivato alla conclusione che le visioni di fantasmi potrebbero essere dovute alle variazioni di campi magnetici percepite da alcune persone particolarmente sensibili."}
{"id": "4939006", "revid": "237256", "url": "https://it.wikipedia.org/wiki?curid=4939006", "title": "Sergej Michailovi\u010d Per\u0161in", "text": ""}
{"id": "4939007", "revid": "729019", "url": "https://it.wikipedia.org/wiki?curid=4939007", "title": "Stazione di Porto Sant'Elpidio", "text": "La stazione di Porto Sant'Elpidio \u00e8 una stazione ferroviaria posta sulla ferrovia Adriatica.\nServe i centri abitati di Porto Sant'Elpidio e Sant'Elpidio a Mare (che dista a 8 km) .\nDalla primavera del 2018 sono attivi i lavori che fanno parte del progetto di riqualificazione dopo la nevicata a cavallo tra fine Febbraio e inizio Marzo 2018, con riverniciatura degli spazi, ammodernamento e riattivazione della sala attesa adiacente alla stazione (vi \u00e8 solo una macchinetta Self-Service per i biglietti).\nServizi.\nLa stazione \u00e8 classificata da RFI nella categoria \"silver\"."}
{"id": "4939013", "revid": "237256", "url": "https://it.wikipedia.org/wiki?curid=4939013", "title": "Valentin Michailovi\u010d Borisov", "text": ""}
{"id": "4939015", "revid": "365411", "url": "https://it.wikipedia.org/wiki?curid=4939015", "title": "Classifica dei marcatori della Serie B", "text": "Di seguito \u00e8 riportata la classifica dei 50 calciatori che nella storia della Serie B del campionato italiano di calcio hanno realizzato pi\u00f9 reti. L'elenco tiene conto dei campionati a partire dalla stagione campionato 1929-1930, compresi i campionati disputati a pi\u00f9 gironi (1933-1934, 1934-1935, 1946-1947 e 1947-1948), ma non il campionato di Serie B-C Alta Italia 1945-1946. In grassetto sono riportati i calciatori tuttora militanti in Serie B, in \"corsivo\" i calciatori attivi militanti in serie diversa.\nClassifica dei marcatori del campionato di Serie B in attivit\u00e0.\nDi seguito vi \u00e8 la classifica dei 20 calciatori che hanno realizzato pi\u00f9 reti in Serie B e che attualmente militano nella Serie B 2020-2021.\nClassifica dei marcatori di Serie B con un'unica squadra.\nIn grassetto sono indicati i calciatori tuttora militanti in Serie B con la squadra in oggetto."}
{"id": "4939018", "revid": "124123", "url": "https://it.wikipedia.org/wiki?curid=4939018", "title": "Konstantin Pavlovi\u010d Nary\u0161kin", "text": "Biografia.\nEra il figlio di Pavel Petrovi\u010d Nary\u0161kin (1768-1841), figlio di Kirill Alekseevi\u010d Nary\u0161kin, e di sua moglie, Anna Dmitrievna Nary\u0161kina (1774-1848), cugina della principessa Zinaida Ivanovna Nary\u0161kina. Studi\u00f2 a casa.\nCarriera.\nNel marzo 1817 serv\u00ec presso l'Ufficio del Ministro delle Finanze con il grado di amministratore provinciale, carica che mantenne fino al 1820.\nNel 1841 venne nominato Kammerjunker. Dal 1850 divenne consigliere di corte. Il 25 febbraio 1861 venne nominato consigliere di stato e il 1\u00ba giugno 1861 ricevette il titolo di ciambellano.\nEssendo molto ricco, nella sua residenza a Mosca si organizzavano molto spesso feste e balli. Era un amico di Aleksandr Sergeevi\u010d Pu\u0161kin.\nDurante uno dei suoi viaggi all'estero, fece amicizia con Ivan Sergeevi\u010d Turgenev e Dumas. Quando nel 1858 Dumas visit\u00f2 Mosca, fu ospite di Nary\u0161kin. Dumas parl\u00f2 dell'\"ospitalit\u00e0 regale\" che gli venne concessa. Il nome di Nary\u0161kin fu menzionato nel diario Lev Tolstoj.\nMatrimonio.\nPer diversi anni, Nary\u0161kin ebbe una relazione con Marija Antonovna Tarbeeva (1802-1870), la vedova del maggiore generale P\u00ebtr Sergeevi\u010d U\u0161akov. Ebbero un figlio:\nNel 1848 spos\u00f2 Sof'ja Petrovna U\u0161akova (1823-1877), figlia di Marija Antonovna Tarbeeva e di P\u00ebtr Sergeevi\u010d U\u0161akov. Questo matrimonio sorprese tutta la societ\u00e0. Ebbero cinque figli:\nMorte.\nMor\u00ec il 30 dicembre 1880 e fu sepolto nel Monastero di Andronico a Mosca."}
{"id": "4939024", "revid": "729019", "url": "https://it.wikipedia.org/wiki?curid=4939024", "title": "Area 9 di Brodmann", "text": "L' area 9 di Brodmann, nell'acronimo inglese BA9, \u00e8 un'area della corteccia frontale del cervello umano e di altri primati. Contribuisce al funzionamento della corteccia dorsolaterale prefrontale e della corteccia prefrontale mediale.\nScimmia.\nIl termine area 9 di Brodmann si riferisce a una porzione del lobo frontale del cercopithecus definita tramite la citoarchitettonica. Brodmann-1909 la considerava topograficamente e citoarchitettonicamente omologa alla corteccia granulare frontale (area 9) e all'area frontopolare (area 10) degli umani.\nLe caratteristiche distintive rispetto alle altre aree sono molteplici (Brodmann-1905): l'area nove, diversamente dall'area 6, ha uno strato granulare interno (IV) definito; diversamente dall'area 6 e l'area 8, il suo strato piramidale interno (V) \u00e8 divisibile in due substrati, uno strato 5a che si fonde parzialmente con lo strato IV, contenente una grande densit\u00e0 di cellule gangliari di media grandezza, e uno strato 5b pi\u00f9 interno, chiaro e povero di cellule; le cellule piramidali del substrato 3b dello strato piramidale esterno (III) sono piccole e sparse; lo strato granulare esterno (II) \u00e8 stretto e contiene poche cellule granulari sparse.\nFunzioni.\nL'area \u00e8 coinvolta nella gestione della memoria a breve termine, la valutazione delle attivit\u00e0 recenti, le risposte automatiche, la fluidit\u00e0 verbale, il rilevamento degli errori, l'attenzione uditiva verbale, la comprensione delle intenzioni altrui, la comprensione delle immagini spaziali, il ragionamento induttivo, l'attribuzione delle intenzioni, nel mantenere alta l'attenzione durante il conteggio di stimoli uditivi, e nel pi\u00f9 basso consumo di energia negli individui con disturbi bipolari.\nL'area che si trova nell'emisfero sinistro \u00e8 parzialmente responsabile dell'empatia, nella comprensione degli idiomi, nel processare le scene piacevoli e spiacevoli, nell'autocritica, e nel controllo delle emozioni negative.\nNell'emisfero destro la regione \u00e8 coinvolta nell'attribuzione delle intenzioni, la teoria mentale, la soppressione della tristezza, la memoria di lavoro, la memoria spaziale, il riconoscimento, il richiamo, il riconoscimento delle emozioni degli altri, la pianificazione, il calcolo, l'elaborazione semantica e percettiva degli odori, la religiosit\u00e0, e l'attenzione alle emozioni positive."}
{"id": "4939025", "revid": "729019", "url": "https://it.wikipedia.org/wiki?curid=4939025", "title": "Stazione di Pedaso", "text": "La stazione di Pedaso \u00e8 una stazione ferroviaria posta al km 272+533 della ferrovia Adriatica. Serve il centro abitato di Pedaso.\nServizi.\nLa stazione \u00e8 classificata da RFI nella categoria \"bronze\"."}
{"id": "4939029", "revid": "287204", "url": "https://it.wikipedia.org/wiki?curid=4939029", "title": "Shastasaurus", "text": "Lo shastasauro (gen. Shastasaurus) \u00e8 un rettile marino estinto, appartenente agli ittiosauri. Visse nel Triassico superiore (Carnico - Norico, circa 230 - 210 milioni di anni fa) e i suoi resti fossili sono stati ritrovati in Nordamerica e (forse) in Asia ed Europa. \u00c8 considerato uno dei pi\u00f9 grandi rettili marini noti.\nDescrizione.\nLa specie tipo di questo animale, Shastasaurus pacificus, \u00e8 nota grazie a fossili incompleti provenienti dalla California. Questa specie doveva essere un ittiosauro di grandi dimensioni, lungo oltre 7 metri; un'altra specie attribuita al genere \"Shastasaurus\", S. sikanniensis della Columbia Britannica, doveva essere molto pi\u00f9 grande, e poteva raggiungere i 21 metri di lunghezza. Gli esemplari pi\u00f9 completi, tuttavia, appartengono alla specie cinese S. liangae.\n\"Shastasaurus \"era un ittiosauro molto specializzato, e differiva considerevolmente dalla maggior parte degli altri ittiosauri. Era molto snello: gli esemplari pi\u00f9 grandi di\" S. sikanniensis\" possedevano una gabbia toracica ampia meno di due metri, bench\u00e9 lo spazio tra pinne anteriori e posteriori fosse di oltre 7 metri. \"Shastasaurus\", inoltre, possedeva un muso appuntito ma dotato di un rostro insolitamente corto e sprovvisto di denti. In \"S. liangae\", l'unica specie di cui si conservano crani completi, il cranio misura solo l'8% della lunghezza totale del corpo. Al contrario di altre forme strettamente imparentate (come \"Shonisaurus\"), la mancanza di denti era una caratteristica anche degli stadi giovanili dell'animale. Il muso era altamente compresso a causa di un'insolita disposizione delle ossa craniche: al contrario di quasi ogni altro rettile, l'osso nasale, che solitamente forma la parte mediana del cranio, si estendeva fino alla punta del muso, e tutte le altre ossa del muso si interrompevano improvvisamente. \n\"Shastasaurus \"\u00e8 inoltre rappresentato solitamente con una pinna dorsale, una caratteristica degli ittiosauri pi\u00f9 evoluti. Tuttavia, altri animali simili erano probabilmente sprovvisti di tale pinna, e non vi \u00e8 alcuna prova della presenza di questa pinna in nessuna specie di \"Shastasaurus\". Anche il lobo superiore della pinna dorsale doveva essere molto meno sviluppato di quello di altri ittiosauri successivi.\nClassificazione.\nI primi fossili di \"Shastasaurus \"vennero ritrovati in strati del Carnico superiore in California, e vennero descritti da J. C. Merriam nel 1895 come \"Shastasaurus pacificus\". Questa specie \u00e8 nota solo grazie a esemplari piuttosto frammentari, e ci\u00f2 ha indotto gli studiosi a ritenere che \"Shastasaurus \"possedesse il tipico rostro allungato degli altri ittiosauri. Sono state in seguito attribuite varie specie a questo genere, la maggior parte delle quali di dubbia identit\u00e0 o attribuite ad altri generi. Le nordamericane \"S. alexandrae\" e \"S. altispinus\" sono considerate \"nomina dubia\", cos\u00ec come l'austriaca \"S. carinthiacus\". Le specie \"S. neoscapularis\" (Nordamerica) e \"S. tangae\" (Cina), in realt\u00e0 dotate di un rostro allungato, sono attualmente considerate generi a s\u00e9 stanti, rispettivamente \"Callawayia \"e \"Guizhouichthyosaurus\". Una situazione analoga riguarda la specie tedesca \"S. neubigi\", attualmente nota come \"Phantomosaurus neubigi\".\nIl genere \"Shastasaurus \"potrebbe includere un'altra specie valida,\" S. liangae\"; essa \u00e8 conosciuta per alcuni esemplari ben conservati rinvenuti in Cina; descritta nel 2000, questa specie fu inizialmente assegnata a un genere a s\u00e9 stante, \"Guanlingsaurus\", ma uno studio del 2011 ha attribuito questi esemplari al genere \"Shastasaurus\". Crani completi indicano che questo animale possedeva un muso eccezionalmente corto e privo di denti, ed \u00e8 probabile che anche la specie \"S. pacificus\" avesse simili caratteristiche. Gli esemplari pi\u00f9 grandi di \"S. liangae\" misurano oltre 8 metri, ed \u00e8 noto anche un esemplare giovane eccezionalmente conservato, lungo circa 3,75 metri. Altri studi, tuttavia, indicano che questa specie era differente dalle altre attribuite a \"Shastasaurus\", soprattutto per quanto riguarda le ossa ioidi.\nLa specie\" Shastasaurus sikanniensis\", invece, venne descritta originariamente nel 2004 sulla base di fossili giganteschi rinvenuti nella formazione Pardonet della British Columbia; i fossili vennero attribuiti in un primo tempo a un altro genere di ittiosauri colossali, \"Shonisaurus\". Lo studio di Sander e colleghi del 2011 ha invece considerato questa specie attribuibile a \"Shastasaurus\", mentre un ulteriore studio del 2013 ha evidenziato le somiglianze con \"Shonisaurus\". In ogni caso, con 21 metri di lunghezza, questo animale \u00e8 uno dei pi\u00f9 grandi rettili marini scoperti finora.\nPaleobiologia.\nA causa del muso insolitamente corto e privo di denti (soprattutto se rapportato a quello degli altri ittiosauri, solitamente lungo e dentato) \u00e8 stato proposto che \"Shastasaurus \"per nutrirsi usasse la tecnica della \"suction feeding,\" un metodo di ingerire la preda che prevede il risucchio della stessa nella bocca; secondo questo studio, \"Shastasaurus \"si nutriva prevalentemente di cefalopodi. Altre ricerche indicano invece che le mascelle di questo ittiosauro non assomigliano a quelle di altri organismi che adottano questa strategia."}
{"id": "4939030", "revid": "767487", "url": "https://it.wikipedia.org/wiki?curid=4939030", "title": "Andrew Newberg", "text": "Direttore di Ricerca presso il Myrna Brind Center for Integrative Medicine al Thomas Jefferson University Hospital di Philadelphia, Professore Aggiunto di Studi Religiosi e Professore Associato di Radiologia all'University of Pennsylvania School of Medicine.\n\u00c8 stato ricercatore di punta nel campo della medicina nucleare per immagini cerebrali. In particolare, le sue ricerche si sono focalizzate sullo sviluppo di traccianti neurotrasmettitori per la valutazione della religiosit\u00e0, oltre a malattie neurologiche e psichiatriche inclusi depressione clinica, danni cerebrali da trauma, malattia di Alzheimer e malattia di Parkinson.\nCarriera professionale.\nNewberg si \u00e8 laureato all'Haverford College nel 1988 in chimica e successivamente in medicina nel 1993 all'University of Pennsylvania. Ha dunque completato la formazione post-laurea in medicina interna con un tirocinio presso il Graduate Hospital dal 1993 al 1996, e ha quindi seguito un fellowship in medicina nucleare all'University of Pennsylvania Dipartimento di Radiologia dal 1996 al 1998. Ha ottenuto la certificazione in medicina interna dall'American Board of Internal Medicine nel 1997 e in medicina nucleare dall'American Board of Nuclear Medicine nel 1998.\nPer il suo studio sulle connessioni tra religione e cervello, \u00e8 diventato assistente aggiunto del Dipartimento di Studi Religiosi all'Universit\u00e0 della Pennsylvania. Dal 2005 al 2010 \u00e8 stato anche direttore del Centro per la Spiritualit\u00e0 e la Mente della stessa universit\u00e0.\nRicerca accademica.\nAll'inizio degli anni '90, ha cominciato le sue ricerche sulle interazioni tra il cervello e le esperienze religiose e spirituali. In questo lavoro, spesso anche ascritto come \u201cneuroteologia\u201d, Newberg descriveva i possibili meccanismi neurofisiologici associati alle esperienze religiose e spirituali. La sua ricerca iniziale includeva l'uso di immagini funzionali del cervello per studiare meditatori Buddisti e monaci Francescani in preghiera. Questo lavoro \u00e8 stato pubblicato in tre opere: \"The Mystical Mind\", \"Why God Won't Go Away\", (tr. It. \"Dio nel cervello\", \"La prova biologica della fede\") e \"Why We Believe What We Believe\".\nLe ricerche di Newberg sono state pubblicate sul Newsweek, il Los Angeles Times, e il New Scientist. Egli \u00e8 stato inoltre speaker speciale al Forum at Grace Cathedral ed \u00e8 apparso nei film \"Bleep Do We Know!?\" e \"Religulous\" (tr. It. Religiolus - Vedere per credere). Ha continuato a studiare il fenomeno religioso e spirituale compresi i temi legati al perdono, alla meditazione, alla preghiera, allo sviluppo della moralit\u00e0 spirituale e alla credenza in genere. Questo lavoro \u00e8 stato recentemente incorporato in un nuovo Centro per la Spiritualit\u00e0 e la Mente dell'Universit\u00e0 della Pennsylvania.\nCritiche.\nLa ricerca di Newberg \u00e8 stata criticata da due prospettive principali. Da quella religiosa, preoccupazioni sono state sollevate per il fatto che lo studio di pratiche come la meditazione non si pu\u00f2 necessariamente estrapolare la pi\u00f9 ampia gamma di fenomeni religiosi e spirituali. Tuttavia, Newberg tende a condividere questi timori e ha sostenuto che ulteriori studi sono necessari per chiarire gli elementi pi\u00f9 complessi del fenomeno religioso e spirituale. Newberg ha sostenuto che la scienza e gli studi del cervello per immagini sono solo strumenti per esaminare il cervello durante alcune esperienze ma che essi non negano necessariamente queste esperienze. Newberg infine sostiene che l'integrazione di scienza e religione \u00e8 di cruciale importanza per una migliore comprensione di come gli esseri umani pensano e si comportano in un contesto globale."}
{"id": "4939033", "revid": "237256", "url": "https://it.wikipedia.org/wiki?curid=4939033", "title": "Aleksej Favorskij", "text": ""}
{"id": "4939039", "revid": "357043", "url": "https://it.wikipedia.org/wiki?curid=4939039", "title": "Windows Phone 8.1", "text": "Windows Phone 8.1 (nome in codice \"Blue\") \u00e8 stato un sistema operativo sviluppato da Microsoft destinato agli smartphone. \u00c8 stato distribuito in preview pubblica il 14 aprile 2014, preinstallato su Nokia Lumia 530, 630, 730, 830, 930 e Microsoft Lumia 535 disponibile come aggiornamento su tutti i Nokia Lumia dotati di Windows Phone 8.\nIl 30 luglio 2014 \u00e8 stato presentato Windows Phone 8.1 Update che aggiunge le cartelle nella schermata Start e Cortana in Cina, Regno Unito, Canada, India e Australia. Distribuito in preview pubblica il 4 agosto 2014.\nStoria.\nWindows Phone 8.1, precedentemente conosciuto come \"Windows Phone Blue\", doveva essere un update da distribuire in contemporanea a Windows 8.1.\nI primi \"leak\" attendibili di questa versione dell'OS sono nati il 10 febbraio 2014 in occasione della distribuzione dell'SDK in versione di prova per alcuni sviluppatori.\nLa presentazione di Windows Phone 8.1 \u00e8 avvenuta presso la conferenza Build il 4 aprile 2014, mentre la Microsoft ha fissato la distribuzione dell'anteprima per il 14 aprile 2014.\nLa distribuzione ufficiale di questo aggiornamento \u00e8 iniziato dal 15 luglio 2014 in poi. Nei terminali Nokia Lumia Windows Phone 8.1 porta con s\u00e9 gli update Lumia Cyan e Lumia Denim.\nPartner di lancio di Windows Phone 8.1.\nOltre ai consolidati Nokia, Samsung e HTC, alla \"BUILD\" 2014 vengono confermate le partnership con Prestigio (in Europa) e Micromax (in India). Oltre che quelle annunciate nel gennaio 2014: si parla, oltre che di un marchio importante come Sony, anche di aziende meno conosciute in occidente ma focalizzate sul mercato indiano, dove il sistema operativo di Microsoft ha riscosso un buon successo: tra queste spiccano Lava e Micromax.\nAltri partner OEM.\nA met\u00e0 maggio 2014, prima della distribuzione ufficiale di Windows Phone 8.1 per i dispositivi con Windows Phone 8, Microsoft annuncia che salgono a 17 i produttori che hanno deciso di puntare su Windows Phone, ai quali si aggiungono: Blu, K-Touch e Longcheer.\nCompatibilit\u00e0 con Windows Phone 8.\nTutte le applicazioni Windows Phone 8 possono essere eseguite su Windows Phone 8.1, ma non vi \u00e8 retrocompatibilit\u00e0 e le applicazioni universali funzionano solo su Windows Phone 8.1.\nTutti gli smartphone con Windows Phone 8 saranno aggiornabili al nuovo OS.\nCompatibilit\u00e0 con Windows 8.1.\nLe nuove app universali possono girare senza problemi sia su Windows Phone 8.1 che su Windows 8.1, che condividono con le nuove app universali oltre il 99% del codice sorgente, tranne quello della UI. Ora i due sistemi hanno il 90% delle API in comune."}
{"id": "4939040", "revid": "108590432", "url": "https://it.wikipedia.org/wiki?curid=4939040", "title": "Refin-Mobilvetta", "text": "La Refin-Mobilvetta, nota anche come Refin-Cantina Tollo, \u00e8 stata una squadra maschile italiana di ciclismo su strada, attiva nel professionismo dal 1995 al 1997.\nLo sponsor principale \u00e8 stato dal 1995 al 1997 Refin, azienda di ceramiche con sede a Salvaterra (Casalgrande).\nStoria.\nLa squadra nasce nel 1995 come \"Refin-Cantina Tollo\" su iniziativa del manager Primo Franchini, che lascia il team Brescialat-Ceramiche Refin per fondare una nuova squadra insieme al nipote Orlando Maini. Franchini porta con s\u00e9 nella nuova squadra il secondo sponsor Refin e quattro corridori (Felice Puttini, Fabio Roscioli, Roberto Pelliconi e Heinz Imboden). Gi\u00e0 al primo anno la formazione, composta da una rosa di tredici ciclisti ed equipaggiata da cicli Battaglin, viene invitata al Giro d'Italia, corsa nella cui classifica generale Imboden si posiziona ottavo.\nNel 1996, Refin-Mobilvetta ingaggia D\u017eamolidin Abdu\u017eaparov nella speranza di vincere gare sfruttando le sue caratteristiche da velocista, insieme a quelle di Andreas Kappes, gi\u00e0 presente in squadra. La squadra, dopo un buon Giro d'Italia (in cui Rodolfo Massi vince una frazione), viene regolarmente iscritta al Tour de France, dove ben figura, vincendo la quindicesima tappa grazie appunto ad Abdoujaparov.\nNel 1997 il team si appoggia su una squadra rinnovata con Stefano Colag\u00e8 e Marco Lietti che completano un organico molto giovane. La squadra partecipa per la terza volta al Giro d'Italia, debuttando anche alla Vuelta a Espa\u00f1a, ma non viene invitata al Tour de France. A fine anno Refin si ritira dal ciclismo, mentre Mobilvetta contribuisce alla nascita del team Mobilvetta-Northwave diretto da Stefano Giuliani."}
{"id": "4939047", "revid": "380453", "url": "https://it.wikipedia.org/wiki?curid=4939047", "title": "Az\u0259ryol Bak\u0131 Voleybol Klubu", "text": ""}
{"id": "4939051", "revid": "841091", "url": "https://it.wikipedia.org/wiki?curid=4939051", "title": "Refin-Cantina Tollo", "text": ""}
{"id": "4939058", "revid": "1543377", "url": "https://it.wikipedia.org/wiki?curid=4939058", "title": "Grand Prix de Denain 2014", "text": "Il Grand Prix de Denain 2014, cinquantaseiesima edizione della corsa e valida come evento dell'UCI Europe Tour 2014 categoria 1.1, si svolse il 17 aprile 2014 su un percorso totale di circa 197,3\u00a0km. Fu vinto dal francese Nacer Bouhanni che termin\u00f2 la gara in 4h36'38\", alla media di 42,79\u00a0km/h.\nAl traguardo 139 ciclisti portarono a termine la gara."}
{"id": "4939059", "revid": "33689", "url": "https://it.wikipedia.org/wiki?curid=4939059", "title": "Hitmarker", "text": ""}
{"id": "4939061", "revid": "729019", "url": "https://it.wikipedia.org/wiki?curid=4939061", "title": "Stazione di Collarmele", "text": "La stazione di Collarmele \u00e8 la stazione ferroviaria a servizio del comune di Collarmele. La stazione \u00e8 ubicata sulla ferrovia Roma-Pescara.\nStoria.\nLa stazione venne inaugurata nel 1888, in occasione dell'apertura dell'intera linea.\nStrutture e impianti.\nLa gestione degli impianti \u00e8 affidata a Rete Ferroviaria Italiana, controllata del Gruppo Ferrovie dello Stato.\nIl fabbricato viaggiatori si compone di due livelli ma soltanto il piano terra \u00e8 aperto al pubblico. L'edificio \u00e8 in muratura ed \u00e8 tinteggiato di marrone chiaro.\nLa pianta dei fabbricati \u00e8 rettangolare.\nIl piazzale ferroviario si compone di due binari. Nel dettaglio:\nTutti i binari sono dotati di banchina e collegati fra loro da una passerella ferroviaria.\nMovimento.\nIl servizio ordinario \u00e8 svolto in esclusiva da Trenitalia (controllata del gruppo Ferrovie dello Stato) per conto della Regione Abruzzo.\nI treni che effettuano servizio in questa stazione sono di tipo regionale."}
{"id": "4939063", "revid": "27723", "url": "https://it.wikipedia.org/wiki?curid=4939063", "title": "Stazione di Cupramarittima", "text": "La stazione di Cupramarittima \u00e8 una stazione ferroviaria posta sulla ferrovia Adriatica. Serve il centro abitato di Cupra Marittima.\nServizi.\nLa stazione \u00e8 classificata da RFI nella categoria \"bronze\"."}
{"id": "4939077", "revid": "237256", "url": "https://it.wikipedia.org/wiki?curid=4939077", "title": "Mikhail Gromov", "text": ""}
{"id": "4939079", "revid": "124830631", "url": "https://it.wikipedia.org/wiki?curid=4939079", "title": "Virbio", "text": "Virbio () \u00e8 un personaggio della mitologia greca trasposto in quella romana.\nNella mitologia greca corrisponde ad Ippolito ed il mito di questi racconta che dopo la morte, fu resuscitato da Esculapio e prese il nome di Virbio (nato due volte).\nGenealogia.\nNella mitologia greca \u00e8 figlio di Teseo e di un'Amazzone (Antiope o Ippolita o Melanippe o Glauce).\nSecondo gli autori romani, Teseo spos\u00f2 una donna di nome Aricia e divenne il padre di Virbio.\nMitologia.\nCome gran parte delle figure romane, anche Virbio ha origine da un personaggio greco (Ippolito) che, con la sua matrigna Fedra, fu il protagonista di una tragedia di Euripide che lo vide causa e vittima di una vendetta di Afrodite.\nLa stessa leggenda fu ripresa da pi\u00f9 autori romani (Igino, Ovidio e Servius) i quali dopo l'episodio della sua resurrezione gli diedero il nome di \"Virbius\" (nato due volte).\nVirbio si trasfer\u00ec nel Latium dove port\u00f2 il culto di Artemide (Diana per i romani) e fond\u00f2 il santuario di Diana Nemorensis ad Aricia.\nTestimonianze del culto.\nLa strada che saliva da Bovillae ad Aricia era chiamata \"clivus Virbi\" ed era nota per i numerosi mendicanti che chiedevano l'elemosina ai pellegrini che si recavano al tempio. Virbio era descritto come un uomo anziano e la sua immagine di culto non poteva essere toccata.\nCi sono alcune tracce della sua adorazione al di fuori del santuario di Aricia ed un'altra testimonianza del culto corrisponde ad un'iscrizione che menziona un \"Flamine Virbialis\" come sacerdote di Virbio."}
{"id": "4939082", "revid": "329581", "url": "https://it.wikipedia.org/wiki?curid=4939082", "title": "Rara avis in terris nigroque simillima cycno", "text": ""}
{"id": "4939091", "revid": "767487", "url": "https://it.wikipedia.org/wiki?curid=4939091", "title": "Christos Charalampous", "text": " \nCarriera.\nHa esordito nel massimo campionato cipriota nel 2005 con la maglia dell'AEL Limassol. Ceduto nell'estate dell'anno successivo in Grecia, far\u00e0 ritorno all'AEL tre anni pi\u00f9 tardi. Dal 2010 gioca nell'Aris Limassol"}
{"id": "4939095", "revid": "1354930", "url": "https://it.wikipedia.org/wiki?curid=4939095", "title": "Parigi-Camembert 2014", "text": "Il Parigi-Camembert 2014, settantacinquesima edizione della corsa e valida come evento del circuito UCI Europe Tour 2014 categoria 1.1, fu disputata il 15 aprile 2014, per un percorso totale di 210\u00a0km. Fu vinta dal francese Bryan Coquard, al traguardo con il tempo di 4h41'56\" alla media di 44,69\u00a0km/h.\nAl traguardo 89 ciclisti portarono a termine la gara."}
{"id": "4939096", "revid": "224230", "url": "https://it.wikipedia.org/wiki?curid=4939096", "title": "Regnat populus", "text": "Regnat populus \u00e8 una locuzione latina che, tradotta letteralmente, significa \u00abil popolo \u00e8 sovrano\u00bb. \nLa locuzione \u00e8 usata come motto dello stato dell'Arkansas, adottato nel 1907."}
{"id": "4939100", "revid": "281944", "url": "https://it.wikipedia.org/wiki?curid=4939100", "title": "Aeroporto Internazionale Gengis Khan", "text": ""}
{"id": "4939102", "revid": "237256", "url": "https://it.wikipedia.org/wiki?curid=4939102", "title": "Mikhail Velikanov", "text": ""}
{"id": "4939105", "revid": "827882", "url": "https://it.wikipedia.org/wiki?curid=4939105", "title": "Xerrox Vol.1", "text": "Xerrox vol. 1 (sottotitolato The Old World) \u00e8 un album in studio del compositore tedesco Alva Noto, pubblicato nel 2007, primo di una serie omonima di cinque titoli non ancora terminata. \nIl disco.\nFra gli album pi\u00f9 pacati e accessibili dell'artista tedesco \"Xerrox Vol.1\" prosegue il percorso ambient iniziato con il precedente \"For\" (2006): pubblicazione che, per la prima volta nella carriera dell'artista, presentava sonorit\u00e0 melodiche e bordoni. Le composizioni di \"Xerrox\" sono basate sull'accostamento di campionamenti, rielaborati radicalmente tramite un computer portatile, a rumore bianco e pattern melodici semplici. Il titolo dell'album \u00e8 un riferimento all'omonima azienda di fotocopiatrici."}
{"id": "4939108", "revid": "729019", "url": "https://it.wikipedia.org/wiki?curid=4939108", "title": "Stazione di Porto d'Ascoli", "text": "La stazione di Porto d'Ascoli \u00e8 una stazione ferroviaria posta sulla linea ferrovia Adriatica, da cui si dirama la linea per Ascoli Piceno e altri comuni interni alla stessa provincia, unica realizzazione della progettata Ferrovia Salaria che doveva giungere a Roma. Serve il centro abitato di Porto d'Ascoli.\nMovimenti.\nLa stazione \u00e8 servita da treni regionali operati sia da Trenitalia nell'ambito del contratto di servizio stipulato con la Regione Marche sia dall'azienda abruzzese Sangritana che collega San Benedetto Del Tronto e Porto d'Ascoli con Pescara e Lanciano. Sono garantite tratte regionali provenienti e dirette verso San Benedetto del Tronto, Ascoli Piceno, Ancona, Pescara e Lanciano.\nServizi.\nLa stazione \u00e8 classificata da RFI nella categoria \"silver\"."}
{"id": "4939109", "revid": "111754907", "url": "https://it.wikipedia.org/wiki?curid=4939109", "title": "Sesquipedalia verba", "text": "Sesquipedalia verba \u00e8 una locuzione latina, che pu\u00f2 essere tradotta in italiano con la frase \"Parole di un piede e mezzo\", cio\u00e8 parolone che riempiono la bocca.\nSi cita per certi politici e oratori che sembrano fare uno studio per usare paroloni ad effetto, molte volte incomprensibili, solo per attirare l'attenzione.\n\u00c8 usata da Orazio nella sua \"Ars poetica\" (I, 97)."}
{"id": "4939110", "revid": "123754013", "url": "https://it.wikipedia.org/wiki?curid=4939110", "title": "Mike James (cestista 1990)", "text": "Attualmente gioca come professionista nell'AS Monaco. \u00c8 anche noto per essere stato il primo giocatore nella storia della NBA a passare da un two-way contract ad un regular contract, il tutto senza mai passare dalla NBA G League.\nCarriera.\nGli inizi.\nA livello liceale fa parte della Grant High School di Portland, mentre al college gioca per l'Eastern Arizona College e per la Lamar University.\nCarriera internazionale.\nNell'agosto 2012, James firma con il KK Zagreb per la stagione 2012-2013. Nel dicembre 2012, lascia Zagabria e firma con l'Hapoel Galil Elyon nella seconda lega del campionato israeliano per il resto della stagione.\nNel luglio 2013, James viene ingaggiato dalla Paffoni Omegna, formazione militante in Divisione Nazionale A Silver ovvero la terza serie del campionato italiano. La squadra si piazza al quarto posto e viene eliminata ai play-off da Casalpusterlengo, James contribuisce con 22,7 punti di media e 5,2 assist di media in regular season, e 13,5 punti e 2,8 assist di media ai play-off.\nNell'agosto 2014, James firma un contratto di un anno con il Kolossos Rodoi in Grecia. Il 2 dicembre 2014 tuttavia lascia la formazione ellenica e si accasa nella Liga ACB spagnola al Laboral Kutxa Baskonia per il resto della stagione, facendo cos\u00ec anche il suo esordio in Eurolega.\nNel luglio 2015, James si aggrega ai Phoenix Suns per la NBA Summer League. Nello stesso mese firma nuovamente con il Baskonia per un'altra stagione. Nel corso di quell'annata, il club basco raggiunge le Final Four di Eurolega, perdendo in semifinale contro il Fenerbah\u00e7e.\nIl 3 luglio 2016, James firma con il Panath\u012bna\u00efkos in Grecia per la stagione 2016-2017 e disputa la sua migliore stagione in Eurolega fino a quel momento. Inoltre il Panathinaikos vince sia il titolo di Coppa di Grecia che il campionato greco, competizione in cui James viene anche nominato come giocatore pi\u00f9 spettacolare dell'anno.\nPhoenix Suns.\nIl 3 luglio 2017, James firma con i Phoenix Suns e si unisce alla squadra per la NBA Summer League 2017. Nella Summer League 2017, guida la squadra in punti e assist, con una media di 20,5 punti col 53,8% al tiro e 5,0 assist per partita, oltre a 5,2 rimbalzi e 1,8 rubate in 33,2 minuti a partita per le sei partite giocate dai Suns durante l'evento. \nIl contratto di James con il team era un accordo di affiliazione bidirezionale, il primo nella storia del franchising. Diventa anche il primo giocatore a firmare un two-way contract in NBA dopo aver trascorso diversi anni all'estero in campionati internazionali. James fa il suo debutto nella NBA il 18 ottobre 2017 contro i Portland Trail Blazers, registrando 12 punti quella notte. Durante le sue prime quattro partite della stagione, James registra almeno 10 o pi\u00f9 punti con un aumento della produzione al minuto in ogni partita. Nella notte di Halloween, James registra la sua prima partita da 20 punti con 24 punti segnati conditi da quattro recuperi nella vittoria 122-114 contro Brooklyn Nets. Il 26 novembre 2017, segna 26 punti (il suo massimo in carriera) nella sconfitta 119-108 contro i Minnesota Timberwolves. James gioca la sua ultima partita con il suo originale two-way contract il 5 dicembre contro i Toronto Raptors, registrando 10 punti nella sconfitta 126-113.\nIl 7 dicembre 2017, il contratto di James con i Suns viene convertito in un contratto regolare di un anno, dopo la rinuncia di Phoenix a Derrick Jones Jr.. Tuttavia, il 23 dicembre 2017, oltre due settimane dopo la firma del suo contratto di un anno, James viene rilasciato dai Suns.\nNew Orleans Pelicans.\nIl 14 gennaio 2018, i New Orleans Pelicans firmano James con un nuovo two-way contract. Il 10 febbraio 2018, viene rilasciato dai Pelicans dopo essere sceso in campo in quattro partite.\nRitorno al Panathinaikos.\nIl 13 febbraio 2018, il Panathinaikos annuncia il ritorno di Mike James ad Atene. Inizia la stagione giocando da guardia al fianco di Nick Calathes. Il 22 marzo, James segna il tiro vincente contro il Maccabi Tel Aviv con 5,8 secondi rimasti sul cronometro, terminando la partita con 27 punti.\nOlimpia Milano.\nIl 13 luglio 2018, l'Olimpia Milano ingaggia James con un contratto pluriennale. A settembre vince con la formazione milanese la Supercoppa Italiana.\nNelle 30 partite della stagione EuroLeague 2018-19, segna una media di 19,8 punti, insieme a 6,8 assist e 3,8 rimbalzi per partita vincendo l'Alphonso Ford Trophy, il titolo assegnato al capocannoniere dell'EuroLeague.\nNonostante la stagione statisticamente eccellente, il nuovo allenatore dell'Olimpia Milano, Ettore Messina, dichiara che Mike James non avrebbe fatto parte dei piani della squadra 2019-2020. \nJames e il team italiano alla fine raggiungono un accordo e si separano consensualmente il 29 luglio 2019.\nCSKA Mosca.\nIl 5 agosto 2019, firma un contratto di un anno con il CSKA Mosca. Il 1 \u00b0 giugno 2020 Mike James firma ufficialmente un rinnovo triennale con il club russo. Nel gennaio 2021 la societ\u00e0 lo sospende per motivi disciplinari, ma dopo pochi giorni lo reintegra in rosa. Il 4 febbraio 2021 James mette a segno il suo career-high in Eurolega, realizzando 37 punti nella sconfitta sul campo del Valencia, superando di fatto la sua prestazione dell'11 dicembre 2020 quando nel derby di Eurolega vinto contro il Khimki aveva siglato 36 punti (oltre a 9 rimbalzi e 10 assist per un 51 di valutazione)."}
{"id": "4939111", "revid": "838137", "url": "https://it.wikipedia.org/wiki?curid=4939111", "title": "Manfred M\u00fcller (vescovo)", "text": "Biografia.\nNasce il 15 novembre 1926 nel comune tedesco di Augusta.\nFormazione e ministero sacerdotale.\nFrequenta la scuola elementare e la scuola media, ora Holbein Gymnasium, nella sua citt\u00e0 natale. Nel 1943 viene arruolato nell'esercito ed \u00e8 costretto a prendere parte come soldato alla seconda guerra mondiale, viene catturato dall'esercito britannico, dal quale \u00e8 rilasciato nel 1946.\nDecide quindi di seguire la sua vocazione sacerdotale, e studia teologia alla Herzogliches Georgianum presso l'Universit\u00e0 Ludwig Maximilian di Monaco. Viene ordinato presbitero il 24 giugno 1952. Inizialmente \u00e8 cappellano a Starnberg, insegnando per sette anni presso la scuola professionale di Augusta, tre presso la scuola secondaria di Lindenberg, sei nell'Holbein Gymnasium della citt\u00e0 natale ed in seguito ricopre la carica di consulente specializzato per l'insegnamento della religione cattolica nel sud della Baviera.\nMinistero episcopale.\nIl 3 gennaio 1972 papa Paolo VI lo nomina vescovo titolare di Giubalziana e vescovo ausiliare di Augusta; riceve l'ordinazione episcopale il 25 marzo successivo nella cattedrale di Augusta dal vescovo Josef Stimpfle (poi arcivescovo), coconsacranti i vescovi Anthony Hofmann, Rudolf Graber, Platon Volodyslav Kornyljak e Antanas Louis Deksnys.\nIl 16 giugno 1982 papa Giovanni Paolo II lo nomina vescovo di Ratisbona; fa il suo ingresso in diocesi il 18 settembre successivo.\nDurante la sua permanenza nella diocesi di Ratisbona \u00e8 membro della Conferenza episcopale di Frisinga, che riunisce i vescovi bavaresi; gli stanno particolarmente a cuore le questioni scolastiche, per esempio l'approvazione dei libri nell'istruzione religiosa bavarese. Dal 1983 fa parte del Consiglio di amministrazione della scuola cattolica per la Baviera. Nel 1985 il cardinale Maximilien de F\u00fcrstenberg lo fregia del titolo onorifico di commendatore con placca dell'Ordine equestre del Santo Sepolcro di Gerusalemme e, l'11 maggio dello stesso anno, il cardinale Franz Hengsbach lo fregia del titolo onorifico di croce al merito di I classe dell'Ordine al merito di Germania. \u00c8 anche insignito del titolo di cavaliere dell'Ordine al merito bavarese. Per due volte, nel 1972 e dal 1982 al 1992, \u00e8 presidente della Commissione di scienza e di cultura. Dal 1981 al 1986 \u00e8 membro della Commissione giornalistica. Dal 1978 al 1987 \u00e8 presidente della giuria per la consegna del premio giovanile e, dal 1982 al 1986, \u00e8 presidente del consiglio dell'OIEC (Catholic International Education Office), la Federazione mondiale delle scuole cattoliche. Nel 1991 diventa presidente della Commissione per l'educazione e la scuola della Conferenza episcopale tedesca. \u00c8 estremamente contrario alla costruzione dell'impianto di ritrattamento Wackersdorf. Dopo i cambiamenti politici nella vicina Boemia, egli si impegna a sostenere le diocesi di Praga e Plze\u0148: a Praga costruisce una chiesa dopo cinquanta anni dall'ultima, e a Plze\u0148 promuove la costruzione della Catholic High School.\nIl 15 gennaio 2002 papa Giovanni Paolo II accetta le sue dimissioni per raggiunti limiti di et\u00e0, presentate al raggiungimento del 75\u00ba anno di et\u00e0; gli succede sulla cattedra di Ratisbona Gerhard Ludwig M\u00fcller (poi cardinale).\nMuore il 20 maggio 2015 all'et\u00e0 di 88 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "4939112", "revid": "453768", "url": "https://it.wikipedia.org/wiki?curid=4939112", "title": "Stazione di Pescina", "text": "La stazione di Pescina \u00e8 una stazione ferroviaria posta nel comune di Pescina. La stazione \u00e8 ubicata sulla linea ferroviaria Roma-Pescara.\nStoria.\nLa stazione ferroviaria di Pescina \u00e8 stata inaugurata nel 1888, in occasione dell'apertura della linea stessa. Purtroppo la distanza dall'abitato di Pescina, la concorrenza delle autolinee ARPA e l'apertura dell'autostrada A25 hanno notevolmente eroso l'utenza.\nStrutture e impianti.\nLa stazione di Pescina \u00e8 dotata di un binario (quello che era il secondo anteriormente alla rimozione del primo) adibito al servizio viaggiatori. Nella stazione ferroviaria era presente uno scalo merci ormai abbandonato al degrado da circa 20 anni. L'impianto \u00e8 gestito da Rete Ferroviaria Italiana (RFI).\nMovimento.\nIn stazione fermano per il servizio viaggiatori 5 treni feriali e 5 treni festivi (tranne nei giorni festivi in cui fermano solo 2) , con destinazione Avezzano, Sulmona, Pescara e Roma "}
{"id": "4939118", "revid": "481666", "url": "https://it.wikipedia.org/wiki?curid=4939118", "title": "Der falsche Dimitri", "text": ""}
{"id": "4939122", "revid": "594414", "url": "https://it.wikipedia.org/wiki?curid=4939122", "title": "Roman \u00e0 clef", "text": ""}
{"id": "4939123", "revid": "599013", "url": "https://it.wikipedia.org/wiki?curid=4939123", "title": "Michal\u012bs Morf\u012bs", "text": "Carriera.\nClub.\nHa disputato l'intera carriera nel campionato cipriota. Vanta oltre 200 presenze con la maglia dell'APOEL Nicosia, con cui ha giocato dal 1998 al 2010. Dal 2013 \u00e8 portiere del Doxa Kat\u014dkopias.\nNazionale.\nHa esordito con la nazionale cipriota nel 2001. Da allora ha collezionato 22 presenze in 10 anni, sino al 2011."}
{"id": "4939125", "revid": "65434355", "url": "https://it.wikipedia.org/wiki?curid=4939125", "title": "I Canti di Maldoror", "text": ""}
{"id": "4939128", "revid": "287204", "url": "https://it.wikipedia.org/wiki?curid=4939128", "title": "Mihai Onicas", "text": ""}
{"id": "4939131", "revid": "72396", "url": "https://it.wikipedia.org/wiki?curid=4939131", "title": "Canottaggio ai Giochi della XI Olimpiade - Quattro con maschile", "text": "La competizione del quattro con maschile dei Giochi della XI Olimpiade si \u00e8 svolta dall'11 al 14 agosto 1936 al bacino di Gr\u00fcnau, Berlino.\nRisultati.\nBatterie.\nSi sono disputate l'11 agosto. Il vincitore di ciascuna serie in finale, i restanti al recuperi.\nRecuperi.\nSi sono disputati il 13 agosto. I vincitori di ciascuna serie in finale.\nFinale.\nSi \u00e8 disputata il 14 agosto."}
{"id": "4939138", "revid": "6923", "url": "https://it.wikipedia.org/wiki?curid=4939138", "title": "Punch-Out!! (videogioco 2009)", "text": "Punch-Out!! (conosciuto anche come Punch-Out Wii) \u00e8 un videogioco del 2009, edito da Nintendo per Wii, e appartiene alla serie \"Punch-Out!!\". In questo gioco \u00e8 possibile giocare con la Wii Balance Board. Il gioco \u00e8 un Nintendo Select., inedito per\u00f2 in Europa.\nPugili.\nTutti i personaggi presenti in questo gioco hanno fatto parte (con la sola esclusione di Disco Kid, personaggio inedito) almeno una volta ad una precedente versione delle Serie.\nTutti i personaggi presenti nella versione NES sono stati riprodotti; Bear Hugger, introdotto nella versione cabinata e ripreso nella versione per SNES, e Aran Ryan, introdotto nella versione SNES, completano il roster dei boxer.\nQuesta \u00e8 la lista, in ordine di apparizione:\nDistribuzione.\nIn questo gioco, i personaggi hanno le voci degli attori nativi.\nFilmati.\nIl gioco, prima di affrontare ogni pugile, mostra dei filmati introduttivi inerenti ai pugili stessi.\nSviluppo.\nIl gioco \u00e8 stato sviluppato da Next Level Games, che aveva gi\u00e0 collaborato con Nintendo per giochi come \"Super Mario Strikers\". L'idea di riproporre su Wii il classico \"Punch-Out!!\" per NES risale al lancio della console.\nNintendo ha voluto che questa versione richiamasse il pi\u00f9 possibile l'originale, con i controlli classici in stile NES riprodotti attraverso il movimento del Wii Remote.\nIl produttore del gioco Kensuke Tanabe ha descritto in un'intervista lo sviluppo come uno sforzo collaborativo tra la gente di Next Level Games e di Nintendo per ottenere un prodotto capace di sfruttare le possibilit\u00e0 della console mantenendo uno stretto collegamento con il titolo per NES. Alcune aggiunte al gioco sono state eliminate dal prodotto finale, quali la modalit\u00e0 multiplayer online.\nL'inclusione di Donkey Kong deriva da un suggerimento di un dipendente di Nintendo of America. Tanabe avrebbe voluto includere anche la Principessa Peach ma l'idea fu abbandonata a causa del problema della violenza nei confronti delle donne.\n\"Doc Louis's Punch-Out!!\".\nDoc Louis's Punch-Out!! \u00e8 un titolo spin-off, che \u00e8 stato pubblicato su WiiWare come premio Platinum per i membri del Club Nintendo, in Nord America, il 27 ottobre 2009. Il gioco, che si svolge prima del gioco principale, vede il piccolo Mac allenarsi con il suo allenatore, Doc Louis, attraverso tre partite progressivamente difficili. Questo titolo non \u00e8 compatibile con la Wii Balance Board."}
{"id": "4939141", "revid": "599013", "url": "https://it.wikipedia.org/wiki?curid=4939141", "title": "Alycia Moulton", "text": "Carriera.\nIn carriera ha vinto 2 titoli nel singolare e 5 titoli di doppio. Ha raggiunto i quarti di finale di doppio in tutti i tornei del Grande Slam: agli Australian Open nel 1983 e nel 1985, all'Open di Francia nel 1983 e nel 1986, a Wimbledon nel 1982 e agli US Open nel 1984."}
{"id": "4939145", "revid": "113214398", "url": "https://it.wikipedia.org/wiki?curid=4939145", "title": "Universit\u00e0 Chulalongkorn", "text": "L'Universit\u00e0 Chulalongkorn (in lingua thai: \u0e08\u0e38\u0e2c\u0e32\u0e25\u0e07\u0e01\u0e23\u0e13\u0e4c\u0e21\u0e2b\u0e32\u0e27\u0e34\u0e17\u0e22\u0e32\u0e25\u0e31\u0e22, trascrizione RTGS: \"Chulalongkon Maha Witthayalai\", trascr. IPA: ), conosciuta anche con l'abbreviazione Chula (in thai: \u0e08\u0e38\u0e2c\u0e32\u0e2f), \u00e8 il pi\u00f9 vecchio ateneo della Thailandia ed il pi\u00f9 esclusivo. Per tradizione si sono laureati al suo interno i membri della famiglia reale e della nobilt\u00e0 del Paese. Ha la sua sede principale in una vasta area nella zona centrale di Bangkok, pochi chilometri ad est del Grande Palazzo Reale.\nFu fondata nel 1917 da re Vajiravudh (Rama VI), che la intitol\u00f2 alla memoria del padre e predecessore Chulalongkorn (Rama V), uno dei sovrani pi\u00f9 amati dal popolo thai. Viene considerata una delle migliori universit\u00e0 del Paese e del sud-est asiatico. Secondo una lunga tradizione iniziata con re Prajadhipok (Rama VII), la laurea alla Chulalongkorn veniva consegnata dal sovrano in persona. Re Bhumibol Adulyadej (Rama IX) ha spesso delegato a tale cerimonia una delle proprie figlie, la principessa Sirindhorn.\nStoria.\nRiforme durante il regno di Chulalongkorn.\nL'ateneo ha origine dagli sforzi di re Chulalongkorn di sviluppare il Paese secondo gli allora moderni standard europei, che alla fine del XIX secolo si erano profondamente evoluti. Era convinzione del sovrano che il moderno progresso del Siam, come si chiamava a quel tempo la Thailandia, lo avrebbe preservato dalla colonizzazione dei Paesi occidentali, come effettivamente accadde. Le riforme del re investirono molti settori della societ\u00e0, e particolare importanza fu data allo sviluppo dell'istruzione pubblica. La prima scuola moderna siamese fu fondata nel 1871 nell'edificio riservato ai paggi reali, i rampolli della nobilt\u00e0 che per tradizione venivano allevati presso il Grande Palazzo Reale per occupare i posti di dirigenti dell'amministrazione pubblica una volta diventati adulti. Nel 1882, la scuola fu ampliata e furono fondate anche la scuola per i cadetti dell'Esercito Regio, la scuola di cartografia, la scuola per principesse e quella per gli studi del Dhamma.\nProgressi dell'istruzione pubblica siamese.\nNel 1899, il principe Damrong Rajanubhab, fratello minore del sovrano considerato il padre dell'istruzione del Paese, propose ed ottenne la fondazione della Scuola di Formazione per il Servizio Civile. Gli studenti di tale scuola dovevano prestare servizio come paggi a partire dal terzo anno di studi e nel 1902 prese il nome di Scuola per Paggi Reali. L'istituto ebbe una rapida espansione e crebbe ogni anno il numero di diplomati. Il nuovo re Vajiravudh (Rama VI, regno dal 1910 al 1925) prosegu\u00ec l'opera riformatrice del padre ed allarg\u00f2 i settori di studio, fino ad allora limitati alla pubblica amministrazione. Furono introdotte le discipline del diritto, delle relazioni internazionali, di commercio, agricoltura, ingegneria, medicina e formazione di nuovi insegnanti. La Scuola dei Paggi Reali divenne il 1\u00ba gennaio 1911 un istituto di educazione superiore finanziato dalla Casa Reale che fu chiamato \"College\" di re Chulalongkorn per il Servizio Civile. Il sovrano ordin\u00f2 lo spostamento dell'istituto sui terreni del defunto fratello ed erede al trono Vajirunhis, situati nell'odierno distretto di Pathumwan, dove tuttora si trova l'universit\u00e0.\nFondazione.\nIn breve tempo il re constat\u00f2 che il \"college\" era pronto per accedere al rango di ateneo e il 26 marzo 1917 fu ribattezzato Universit\u00e0 Chulalongkorn, la prima del Siam, che fu posta sotto il controllo del neonato Dipartimento degli Affari Universitari. La direzione fu assegnata a Phraya Anukijwithoon, la cui carica sarebbe diventata quella di Rettore nel 1935, e venne istituito un Consiglio Universitario, responsabile della gestione e pianificazione dell'ateneo. Alla presidenza del consiglio fu posto il principe Damrong Rajanubhab, mentre il direttore Anukijwithoon fu eletto segretario.\nIl primo anno l'universit\u00e0 ebbe 380 studenti iscritti in quattro facolt\u00e0, quella di Medicina all'Ospedale Siriraj (lungo il fiume Chao Phraya, sulla riva opposta a quella in cui sorge il Grande Palazzo Reale), mentre quelle di Pubblica Amministrazione, Ingegneria e di Arti e Scienze al \"campus\" di Patumwan. La Scuola di Giurisprudenza fu posta sotto la responsabilit\u00e0 del Ministero della Giustizia fino a quando fu pronta per diventare una facolt\u00e0, e la Scuola per la Formazione di Insegnanti venne inizialmente gestita dal Ministero dell'Educazione.\nSviluppo.\nNel 1923, diplomati delle scuole superiori furono iscritti alla Facolt\u00e0 di Medicina, che ottenne un finanziamento dalla Fondazione Rockefeller per organizzare un corso di \"Bachelor's degree\". Cinque anni dopo furono assegnati i primi 18 titoli accademici, i primi nel Siam. Nel 1929, la Facolt\u00e0 di Pubblica Amministrazione fu ribattezzata Facolt\u00e0 di Giurisprudenza e Scienze Politiche. Dopo la cosiddetta rivoluzione siamese del 1932 e la conseguente concessione della monarchia costituzionale, nel 1933 quest'ultima facolt\u00e0 fu trasferita alla Universit\u00e0 Thammasat, il nuovo ateneo sorto con il proposito di fornire l'istruzione universitaria anche alle fasce di popolazione meno abbienti. Di conseguenza, alla Chulalongkorn rimasero tre facolt\u00e0.\nNegli anni successivi, l'ateneo miglior\u00f2 gradualmente i corsi di laurea di primo livello per l'ottenimento del \"bachelor's degree\" e furono aperte nuove facolt\u00e0. Nel 1961 fu istituita la \"Graduate School\", i cui corsi assegnano la laurea dopo il conseguimento del \"bachelor's degree\". Dopo il 1962, la Chulalongkorn ha privilegiato i corsi di laurea ed ha iniziato a organizzare centri di ricerca e nuovi istituti."}
{"id": "4939152", "revid": "741067", "url": "https://it.wikipedia.org/wiki?curid=4939152", "title": "The Flapper", "text": ""}
{"id": "4939155", "revid": "1354930", "url": "https://it.wikipedia.org/wiki?curid=4939155", "title": "Freccia del Brabante 2014", "text": "Il Freccia del Brabante 2014, cinquantaquattresima edizione della corsa e valida come evento del circuito UCI Europe Tour 2014 categoria 1.HC, fu disputata il 16 aprile 2014, per un percorso di 203,1\u00a0km. Fu vinta dal belga Philippe Gilbert, al traguardo con il tempo di 4h54'26\", alla media di 41,38\u00a0km/h.\nFurono 102 i ciclisti che portarono a termine la gara."}
{"id": "4939161", "revid": "281944", "url": "https://it.wikipedia.org/wiki?curid=4939161", "title": "Aeroporto di \u00d4lgij", "text": ""}
{"id": "4939164", "revid": "72396", "url": "https://it.wikipedia.org/wiki?curid=4939164", "title": "Canottaggio ai Giochi della XI Olimpiade - Otto maschile", "text": "La competizione del otto maschile dei Giochi della XI Olimpiade si \u00e8 svolta dal 12 al 14 agosto 1936 al bacino di Gr\u00fcnau, Berlino.\nRisultati.\nBatterie.\nSi sono disputate il 12 agosto. Il vincitore di ciascuna serie in finale, i restanti al recuperi.\nRecuperi.\nSi sono disputati il 13 agosto. I vincitori di ciascuna serie in finale.\nFinale.\nSi \u00e8 disputata il 14 agosto."}
{"id": "4939165", "revid": "120927131", "url": "https://it.wikipedia.org/wiki?curid=4939165", "title": "Ramon Pic\u00f3 i Campamar", "text": "Collaboratore della rivista \"La Renaixensa\", fu autore del dramma \"Garraf\" (1894) e dell'opera teatrale \"La figlia del falegname\" (1914)."}
{"id": "4939172", "revid": "741067", "url": "https://it.wikipedia.org/wiki?curid=4939172", "title": "Love's Prisoner", "text": ""}
{"id": "4939174", "revid": "1316784", "url": "https://it.wikipedia.org/wiki?curid=4939174", "title": "Strade provinciali della provincia di Arezzo", "text": "Questo \u00e8 un elenco delle strade provinciali in provincia di Arezzo."}
{"id": "4939175", "revid": "584834", "url": "https://it.wikipedia.org/wiki?curid=4939175", "title": "Bilice", "text": ""}
{"id": "4939183", "revid": "1305772", "url": "https://it.wikipedia.org/wiki?curid=4939183", "title": "Drift Out", "text": " \u00e8 un \"videogioco di guida\" sviluppato e pubblicato nel 1991 dalla Visco Corporation.\nTrattasi di un videogioco inerente allo sport del rally con visuale dall'alto, incentrato sul campionato del mondo rally 1990; \u00e8 il primo di una serie di giochi di rally della Visco.\nNe esiste un bootleg dal nome Drive Out, il quale utilizza un OKI6295 come chip audio.\nSistema di gioco.\n\"Drift Out\" \u00e8 tra i primi videogiochi arcade che si ricordano a proporre con una buona fedelt\u00e0 una simulazione del campionato del mondo rally 1990 con tanto di automobili, piloti e gare del tempo.\nIl veicolo del giocatore \u00e8 facilmente controllabile con il joystick che necessita solamente degli input di sinistra e destra per la sterzata, mentre sono presenti un pulsante per l'accelerazione ed uno per frenare.\nAd inizio gioco \u00e8 possibile scegliere una tra sette differenti automobili, tutte protagoniste della stagione 1990 del campionato rally.\nOgni competizione \u00e8 divisa in due o pi\u00f9 prove speciali, e ogni prova speciale presenta un tempo limite: se non si riesce a concludere la prova entro tale tempo il gioco continuer\u00e0 comunque ma ovviamente il ritardo verr\u00e0 accumulato e sottratto al tempo limite della successiva prova, e se si sfora il limite nell'ultima prova la partita terminer\u00e0.\nIn base ai tempi realizzati in ciascuna prova speciale e competizione vi sono delle classifiche con punteggio.\nPiloti rivali.\nIl pilota Markke Alan \u00e8 un chiaro riferimento a Markku Al\u00e9n, ma nel gioco egli \u00e8 indicato come svedese mentre nella realt\u00e0 Al\u00e9n \u00e8 di nazionalit\u00e0 finlandese.\nCarlas Sains quando abbreviato viene scritto come \"K.Sains\", quindi con l'iniziale del nome che differisce.\nBruno Saby prese parte al campionato del mondo rally 1991 e non a quello del 1990 al quale il gioco prende spunto.\nSponsor.\nNel gioco sono presenti i loghi di note aziende che al tempo erano solite sponsorizzare competizioni sportive inerenti ai motori, opportunamente modificati per non violare le leggi sullo sfruttamento d'immagine.\nTra questi si possono riconoscere nel gioco: Martini, Marlboro, Q8, Bastos, Motul, Shell, Reebok, FIAT, Epson, Michelin, Citizen, Agip, Philips, Mobil, Diesel, l'hotel Rantasipi Laajavuori di Jyv\u00e4skyl\u00e4."}
{"id": "4939185", "revid": "1543377", "url": "https://it.wikipedia.org/wiki?curid=4939185", "title": "Giuseppe Bellafiore", "text": "Biografia.\nDopo che la famiglia si trasfer\u00ec a Palermo, frequent\u00f2 il liceo classico Giovanni Meli e nel luglio del 1942 si laure\u00f2 in Lettere con il massimo dei voti, con il professore di Storia Medievale Antonino De Stefano. La sua tesi \u201cLe origini del feudalesimo in Sicilia\u201d venne ritenuta degna di pubblicazione. Nello stesso anno l'Istituto di Studi Germanici gli assegn\u00f2 una borsa di studio per un corso di perfezionamento in Germania, di cui non pot\u00e9 usufruire a causa dello scoppio della seconda guerra mondiale. Si iscrisse invece alla Facolt\u00e0 di Scienze Politiche conseguendo la seconda laurea nel febbraio del 1948, con il massimo dei voti e la lode. Nel 1943 venne chiamato alle armi ed ebbe il grado di Guardiamarina. Nel luglio del 1943, mentre era in Sicilia, venne fatto prigioniero dai soldati americani. Dopo la cattura fu trasferito in Africa e spostato in diversi campi di prigionia tra la Tunisia e l'Algeria. Dopo l'armistizio cooper\u00f2 con gli Americani e, grazie alla conoscenza della lingua inglese e francese, venne inviato in Francia e poi in Belgio. Finita la guerra, rientr\u00f2 a Palermo il 18 ottobre del 1945.\nLa carriera didattica riprese dal 1\u00ba ottobre del 1946, insegnando Italiano e di Storia dell'Arte, nei licei classici \u201cGiovanni Meli\u201d e \u201cGiuseppe Garibaldi\u201d di Palermo, dal 1949 Lettere nella scuola media a Termini Imerese e a Misilmeri, in provincia di Palermo e Lettere e Storia negli Istituti Tecnici superiori. Nel 1956 divenne titolare della cattedra di Storia dell'Arte al liceo classico \u201cG. Garibaldi\u201d di Palermo e vi insegn\u00f2 fino al 1971. \nNell'anno accademico 1962-63 il prof. Renato Bonelli, titolare del corso di Storia di Architettura II all'universit\u00e0 di Palermo, lo invit\u00f2 a tenere delle lezioni su \u201cArchitettura Medievale Siciliana\u201d. Nella stessa facolt\u00e0 di Architettura, per incarico del prof. Luigi Vagnetti, titolare della cattedra di Elementi di Architettura e Rilievo dei Monumenti, collabor\u00f2, per il settore storico-critico, ai lavori di ricerca e di studio per il rilevamento sistematico del centro storico di Palermo e dei monumenti pi\u00f9 notevoli del suo territorio. \nNel giugno del 1964 consegu\u00ec l'abilitazione alla libera docenza in Storia dell'Arte e Storia degli Stili dell'Architettura presso la Facolt\u00e0 di Architettura dell'Universit\u00e0 di Palermo, lasci\u00f2 nel 1971 l'insegnamento al liceo, e rest\u00f2 fino all'anno accademico 1977-78. Nel medesimo anno, torn\u00f2 alla Facolt\u00e0 di Lettere di Palermo con l'incarico dell'insegnamento di Storia dell'Arte Medievale e Moderna. Dall'anno accademico successivo fu professore stabilizzato e nel 1985 divenne ordinario. Dal 1984 al '94 fu direttore dell'omonimo Istituto \n. Nel 1996 and\u00f2 in pensione. Nel 2006 fece dono della sua biblioteca al Comune di Santa Ninfa. I numerosi volumi hanno trovato sistemazione nella Biblioteca Comunale \u201cNino Cordio\u201d \nNumerose le attivit\u00e0 professionali e scientifiche svolte nella lunga vita professionale. Nel 1957, divenne socio fondatore della Sezione di Palermo dell'Associazione Italia Nostra \ne vi svolse, sotto la presidenza del Prof. Guido Di Stefano, l'incarico di Segretario. Assunse la presidenza di questa Sezione ininterrottamente per 44 anni, dal 1963 al 2007. Dal 1965 al 1999 fu Consigliere Nazionale dell'Associazione Italia Nostra e nel 1990 rivest\u00ec anche la carica di Vice Presidente Nazionale \n. In diversi anni rivest\u00ec anche la carica di Presidente del Consiglio regionale siciliano dell'associazione. Dal 1968 al 1985 fu Presidente dell'Ente per i Palazzi e le Ville di Sicilia \n. Fu componente, per un venticinquennio, del Consiglio dei Beni Culturali ed Ambientali della Regione Siciliana. Dal 1983 al 1996 fu componente del Comitato per lo Studio e la Conservazione dei Giardini Storici del Ministero per i Beni Culturali e Ambientali. Fu membro della Commissione Urbanistica della Citt\u00e0 di Palermo e socio dal 1951 della Societ\u00e0 Siciliana per la Storia Patria, dove svolse una intensa attivit\u00e0 sociale, partecip\u00f2 a congressi e tenne conferenze. \nMolti suoi articoli furono pubblicati su \u201cArchivio Storico Siciliano\u201d \n, e collabor\u00f2 con diverse testate giornalistiche, come \u201cChiarezza\u201d, \u201cAccademia\u201d, \u201cLa Regione Siciliana\u201d, \u201cVoce della Sicilia\u201d, \u201cComunit\u00e0\u201d, \u201cGiornale di Sicilia\u201d, \u201cL'Ora\u201d, \"L'Unit\u00e0\", \"La Repubblica\" \ne pubblicato diversi articoli su riviste come \u201cSicilia\u201d, \u201cTutt'Italia\u201d, \u201cKalos\u201d \n, \u201cItalia Nostra\u201d, \"Palladio\", \"Bollettino d'Arte\" del Ministero della Pubblica Istruzione, ecc.. Diverse le monografie sulla storia dell'arte, in particolare sul periodo arabo e normanno in Sicilia \n e su Palermo "}
{"id": "4939186", "revid": "729019", "url": "https://it.wikipedia.org/wiki?curid=4939186", "title": "ANBO-II", "text": "L'ANBO-II era un aereo da addestramento monomotore biposto ad ala alta a parasole sviluppato dall'azienda aeronautica lituana Karo Aviacijos Tiekimo Skyrius nei tardi anni venti.\nProgettato per dotare i reparti da addestramento al volo del Lietuvos kariuomen\u0117, l'allora designazione dell'esercito lituano, di un modello di concezione nazionale, venne realizzato in un solo esemplare che rimase in servizio nell'esercito dal 1928 al 1930 per poi essere ceduto al Lietuvos aeroklub (Aeroclub lituano) dove oper\u00f2 fino alla sua distruzione per incidente, nel 1934.\nStoria del progetto.\nCon la fondazione dello stato della Lituania vennero istituite anche le sue due forze armate, esercito e marina militare, mentre l'aeronautica militare fu, come nella maggior parte delle forze armate dei primi decenni del XX secolo, gestita come una branca delle forze di terra.\nNei primi anni venti la formazione dei piloti ed equipaggi dei reparti aerei era affidata a velivoli surplus provenienti dalla ex flotta Luftstreitkr\u00e4fte, come i biposto non armati, ad esempio Albatros B.II, ed armati, Albatros C.I e C.III, velivoli che per\u00f2 iniziavano ad essere obsoleti e gravati dai costi di gestione elevati. Tra gli istruttori di volo dell'esercito vi era anche Antanas Gustaitis, il quale richiese di approfondire gli studi sull'aviazione prima supervisionando la costruzione di nuovi velivoli commissionati dalla Lituania in Cecoslovacchia e Regno d'Italia e poi trasferendosi a Parigi per conseguire, tra il 1925 ed il 1928, una laurea in ingegneria aeronautica. In questo periodo invi\u00f2 una relazione ai vertici dell'esercito dove sosteneva che era in grado di realizzare un nuovo modello in grado, pur equipaggiato con un motori di bassa potenza, di ottenere prestazioni equivalenti all'Albatros B.II allora in linea ma con costi di gestione sostanzialmente inferiori.\nIn quest'ottica inizi\u00f2 lo sviluppo di un modello adatto all'addestramento, un velivolo monomotore in configurazione traente realizzato in tecnica mista, biposto ad abitacoli aperti in tandem, dotato di doppi comandi e caratterizzato dalla velatura monoplana ad ala alta a parasole.\nLa costruzione del prototipo inizi\u00f2 nel corso del 1927 a Kaunas, presso le officine di manutenzione dei velivoli dell'esercito, Karo Aviacijos Tiekimo Skyrius, e venne portato in volo per la prima volta il 27 novembre 1927."}
{"id": "4939187", "revid": "279320", "url": "https://it.wikipedia.org/wiki?curid=4939187", "title": "Drive Out", "text": ""}
{"id": "4939188", "revid": "65435222", "url": "https://it.wikipedia.org/wiki?curid=4939188", "title": "Onicas", "text": ""}
{"id": "4939193", "revid": "767487", "url": "https://it.wikipedia.org/wiki?curid=4939193", "title": "Il colpo maestro di Riccarda Torrente", "text": "Il colpo maestro di Riccarda Torrente o \"Il pugno che non trema\" (\"Ihr bester Schu\u00df\") \u00e8 un film muto del 1916 diretto da Rudolf Biebrach.\nProduzione.\nIl film fu prodotto dalla Messter Film GmbH (Berlin) e venne girato nei Messter-Atelier della Bl\u00fccherstra\u00dfe 32 di Kreuzberg, a Berlino.\nDistribuzione.\nLa prima proiezione si tenne a Berlino il 10 marzo 1916 con il visto di censura No. 38975 che ne proibiva la visione ai minori."}
{"id": "4939194", "revid": "481666", "url": "https://it.wikipedia.org/wiki?curid=4939194", "title": "Ihr bester Schu\u00df", "text": ""}
{"id": "4939195", "revid": "481666", "url": "https://it.wikipedia.org/wiki?curid=4939195", "title": "Il pugno che non trema", "text": ""}
{"id": "4939196", "revid": "124123", "url": "https://it.wikipedia.org/wiki?curid=4939196", "title": "Brady Corbet", "text": "Biografia.\nNasce a Scottsdale in Arizona come Brady James Monson Corbet e incomincia la carriera di attore giovanissimo nel 2003 nel film \"Thirteen - 13 anni\" e nel 2014 nel film \"The Sleepwalker\" di Mona Fastvold."}
{"id": "4939198", "revid": "47767", "url": "https://it.wikipedia.org/wiki?curid=4939198", "title": "Chariklo", "text": ""}
{"id": "4939199", "revid": "729019", "url": "https://it.wikipedia.org/wiki?curid=4939199", "title": "Pirate of Love", "text": "Pirate of Love \u00e8 un brano pop della cantante Sabrina Salerno prodotto da Giorgio Moroder. \u00c8 incluso nell'album \"Super Sabrina\" uscito nel 1988. Il brano esce anche come singolo in diversi paesi europei tra il 1988 e il 1989."}
{"id": "4939200", "revid": "741067", "url": "https://it.wikipedia.org/wiki?curid=4939200", "title": "The Dark Swan", "text": ""}
{"id": "4939203", "revid": "235890", "url": "https://it.wikipedia.org/wiki?curid=4939203", "title": "Fattorizzazione matriciale", "text": ""}
{"id": "4939205", "revid": "741067", "url": "https://it.wikipedia.org/wiki?curid=4939205", "title": "Vanity Fair (film 1932)", "text": ""}
{"id": "4939206", "revid": "247222", "url": "https://it.wikipedia.org/wiki?curid=4939206", "title": "Blues Hit Big Town", "text": "Blues Hit Big Town \u00e8 un album raccolta di Junior Wells, pubblicato dalla P-Vine Special Records nel 1976."}
{"id": "4939207", "revid": "640277", "url": "https://it.wikipedia.org/wiki?curid=4939207", "title": "Kepler-186f", "text": ""}
{"id": "4939208", "revid": "1651497", "url": "https://it.wikipedia.org/wiki?curid=4939208", "title": "Julia Garner", "text": "\u00c8 nota per il ruolo di Ruth Langmore nella serie televisiva \"Ozark\", per la quale ha ottenuto il plauso della critica e la vittoria di due Premi Emmy come miglior attrice non protagonista in una serie drammatica, ricevendo nomine ai Golden Globe, Screen Actors Guild Award e Critics' Choice Television Awards. Nel 2020 ottiene il plauso della critica recitando nel film \"The Assistant\" ottenendo una nomina agli Independent Spirit Awards.\nBiografia.\nGarner \u00e8 nata nel quartiere Riverdale del Bronx, New York. Sua madre, Tami Gingold, terapeuta, ebbe una carriera di successo come comica in Israele, sua terra natia. Suo padre, Thomas Garner, \u00e8 un pittore e insegnante di arte, originario di Shaker Heights, Ohio. Garner \u00e8 ebrea.\nCarriera.\nEsordisce al cinema con il film \"La fuga di Martha\" nel 2011, ruolo grazie a cui ottiene una nomina ai Gotham Independent Film Awards, nel 2012 ottiene il plauso della critica, vincendo ai Bombay International Film Festival ed Buster International Children's Film Festival, il riconoscimento come migliore attrice, per il suo ruolo nel film \"Electrick Children.\" Nel corso del 2013 recita nella serie televisiva \"The Americans\" e nel film \"We Are What We Are,\" ruolo che le vale il premio agli Austin Fantastic Fest come migliore attrice. Nel 2014 ha recitato in \"Sin City - Una donna per cui uccidere,\" mentre nel 2015 ricopre il ruolo di Sage nel film \"Grandma.\"\nNel corso del 2016 appare in alcuni episodi delle sierie televisive \"The Get Down\" e \"Girls.\" Dal 2017 recita nella serie televisiva in \"Ozark\", interpretando Ruth Langmore. La sua performance le fa ottenere due Premi Emmy come miglior attrice non protagonista per la serie televisiva, rivenendo inoltre nomine ai Golden Globe, Screen Actors Guild Award e Critics' Choice Television Awards. Nel corso dello stesso anno recita nel film irlandese \"Tomato Red,\" e nei film \"One Percent More Humid\" e \"Everything Beautiful Is Far Away,\" recitando al fianco di Joseph Cross, Juno Temple e Alessandro Nivola.\nNel 2018, Garner \u00e8 apparsa nella miniserie Netflix \"Maniac\" nel ruolo di Ellie, la sorella del personaggio protagonista interpretato da Emma Stone. Garner \u00e8 anche apparsa nella serie \"Dirty John\", divenendo un personaggio ricorrente anche nel corso della stagione successiva.\nNel 2019, l'attrice \u00e8 apparsa nella serie di Amazon Prime, \"Modern Love\", nel ruolo di una donna innamorata di uomo molto pi\u00f9 vecchio, interpretato da Shea Whigham; l'episodio \u00e8 stato diretto da Emmy Rossum. Lo stesso anno ha recitato nel film drammatico \"The Assistant\" come assistente di produzione in un ambiente di lavoro tossico. Il film, diretto da Kitty Green, \u00e8 stato presentato in anteprima al Telluride Film Festival, con il plauso della critica. Garner, elogiata per la sua performance, \u00e8 stata nominata agli Independent Spirit Awards. Nell'ottobre 2019, Garner \u00e8 stata scelta in un ruolo principale nella prossima miniserie drammatica di Shonda Rhimes su Netflix \"Inventing Anna \" prevista nel 2022\".\"\nVita privata.\nGarner ha sposato Mark Foster, cantante dei Foster the People, nel dicembre 2019.\nDoppiatrici italiane.\nNelle versioni in italiano delle opere in cui ha recitato, Julia Garner \u00e8 stata doppiata da:\nRiconoscimenti.\nCritics' Choice Television Awards\nGolden Globe\nGotham Independent Film Awards\nIndependent Spirit Awards\nPrimetime Emmy Awards\nScreen Actors Guild Award"}
{"id": "4939220", "revid": "729019", "url": "https://it.wikipedia.org/wiki?curid=4939220", "title": "Isola di Vitte (Isole Jokangskie)", "text": "L'isola di Vitte (in russo \u041e\u0441\u0442\u0440\u043e\u0432 \u0412\u0438\u0442\u0442\u0435 \"ostrov Vitte\") \u00e8 un'isola russa disabitata, bagnata dal mare di Barents.\nAmministrativamente fa parte del circondario della citt\u00e0 chiusa di Ostrovnoj dell'Oblast' di Murmansk, nel Circondario federale nordoccidentale.\nGeografia.\nL'isola \u00e8 situata nella parte centro-meridionale del mare di Barents, nella parte nordorientale della penisola di Kola; fa parte del gruppo delle isole Jokangskie e insieme ad esse costituisce il lato ovest del golfo Svjatonosskij. Vitte si trova di fronte al punto sulla terraferma su cui sorge la citt\u00e0 di Ostrovnoj. Lo stretto Jokangskij Rejd (\u043f\u0440\u043e\u043b\u0438\u0432 \u0419\u043e\u043a\u0430\u043d\u0433\u0441\u043a\u0438\u0439 \u0420\u0435\u0439\u0434) la separa dal continente, e da esso dista, nel punto pi\u00f9 vicino, circa 610\u00a0m. A nordovest, lo stretto di Vitte (\u043f\u0440\u043e\u043b\u0438\u0432 \u0412\u0438\u0442\u0442\u0435) la separa invece dall'isola \u010caja\u010dij (\u043e\u0441\u0442\u0440\u043e\u0432 \u0427\u0430\u044f\u0447\u0438\u0439) e dall'isola Kekur (\u043e\u0441\u0442\u0440\u043e\u0432 \u041a\u0435\u043a\u0443\u0440) mentre, a sudest, lo stretto Malye Vorota (\u043f\u0440\u043e\u043b\u0438\u0432 \u041c\u0430\u043b\u044b\u0435 \u0412\u043e\u0440\u043e\u0442\u0430) la separa dall'isola Sal'nyj (\u043e\u0441\u0442\u0440\u043e\u0432 \u0421\u0430\u043b\u044c\u043d\u044b\u0439).\nL'isola di Vitte si trova al centro delle Jokangskie ed \u00e8 la pi\u00f9 grande del gruppo. Orientata in direzione nordovest-sudest, \u00e8 lunga 4\u00a0km e larga 1,25\u00a0km nella parte centrale. La sua altezza massima \u00e8 di 72,6\u00a0m s.l.m.\nIl lato rivolto alla terraferma \u00e8 pi\u00f9 alto e lineare, costituito da colline rocciose, rispetto a quello rivolto al golfo Svjatonosskij, che \u00e8 pi\u00f9 basso e molto frastagliato. A est infatti si trovano diverse insenatuture, tra le quali la baia Burnaja (\u0433\u0443\u0431\u0430 \u0411\u0443\u0440\u043d\u0430\u044f), la baia Pribojnaja (\u0433\u0443\u0431\u0430 \u041f\u0440\u0438\u0431\u043e\u0439\u043d\u0430\u044f) e la baia Severnaja (\u0433\u0443\u0431\u0430 \u0421\u0435\u0432\u0435\u0440\u043d\u0430\u044f). Nella parte centrale sono presenti alcuni laghetti.Le acque intorno all'isola sono soggette a variazioni di marea di circa 3\u00a0m.\nIsole adiacenti.\nOltre ad alcuni isolotti e scogli senza nome, attorno a Vitte si trovano:\nStoria.\nL'isola \u00e8 stata mappata per la prima volta nel 1822 con il nome sami \"Bezymjannyj\" (\u0411\u0435\u0437\u044b\u043c\u044f\u043d\u043d\u044b\u0439, in italiano: \"Senza Nome\"), durante la spedizione guidata da F\u00ebdor Petrovi\u010d Litke sul brigantino \"Novaja Zemlja\". Tuttavia nel 1894, l'isola fu visitata dal ministro delle Finanze russo Sergej Jul'evi\u010d Vitte e fu ribattezzata in suo onore dai cartografi del Ministero della Marina M. E. \u017ddanko e V. N. Morozov.Attualmente non c'\u00e8 una popolazione residente sull'isola anche se ci sono ancora alcune strade e strutture militari."}
{"id": "4939222", "revid": "674368", "url": "https://it.wikipedia.org/wiki?curid=4939222", "title": "Palallio", "text": ""}
{"id": "4939224", "revid": "741067", "url": "https://it.wikipedia.org/wiki?curid=4939224", "title": "Going Straight", "text": ""}
{"id": "4939228", "revid": "767487", "url": "https://it.wikipedia.org/wiki?curid=4939228", "title": "I due mariti di Ruth", "text": "I due mariti di Ruth (\"Die beiden Gatten der Frau Ruth\") \u00e8 un film del 1919 diretto da Rudolf Biebrach.\nProduzione.\nIl film fu prodotto dalla Messter Film GmbH (Berlin).\nDistribuzione.\nDistribuito dall'Universum Film (UFA), usc\u00ec nelle sale cinematografiche tedesche il 13 luglio 1919. In Italia ottenne il visto di censura 15290 nell'agosto 1920."}
{"id": "4939229", "revid": "235890", "url": "https://it.wikipedia.org/wiki?curid=4939229", "title": "Triangolarizzabilit\u00e0", "text": ""}
{"id": "4939231", "revid": "767487", "url": "https://it.wikipedia.org/wiki?curid=4939231", "title": "One (Ringo Starr)", "text": "One \u00e8 un brano di Ringo Starr apparso nel suo album \"Vertical Man\" del 1998; \u00e8 stata composta dallo stesso batterista, qui accreditato con il suo vero nome, Richard Starkey, Mark Hudson, Steve Dudas e Dean Micheal Grakal. Questo \"team\" ha anche composto, nello stesso album, \"What... in the World\", \"Mindfield\", \"King of Broken Hearts\", la \"title track\", \"La De Da\", \"I'll Be Fine Everywhere\" e \"Puppet\". \"One\" \u00e8 stato anche pubblicato su un singolo radiofonico nel Regno Unito dalla Mercury Records, con il numero di serie 566398-2."}
{"id": "4939232", "revid": "547034", "url": "https://it.wikipedia.org/wiki?curid=4939232", "title": "West Ham United Football Club 2012-2013", "text": "Questa voce raccoglie le informazioni riguardanti il West Ham United Football Club nelle competizioni ufficiali della stagione 2012-2013."}
{"id": "4939233", "revid": "1272592", "url": "https://it.wikipedia.org/wiki?curid=4939233", "title": "Vita reale", "text": "La \"vita reale\" \u00e8 una frase usata per distinguere eventi reali, persone e attivit\u00e0 da mondi immaginari o personaggi, dalle interazioni su Internet, o, in senso peggiorativo, da certi stili di vita o attivit\u00e0 che chi parla ritiene meno importante, degno, o in altro modo \"reale\".\nDistinzione da Internet.\nSu Internet, \"vita reale\" si riferisce alla vita nel mondo reale. Online, l'acronimo \"IRL\" sta per \"nella vita reale\", con il significato di \"non su Internet\". Ad esempio, mentre gli utenti di Internet possono parlare di aver \"incontrato\" qualcuno che hanno contattato tramite chat online o in un contesto di gioco online, per dire che hanno incontrato qualcuno \"nella vita reale\", vale a dire che essi letteralmente incontrati in un comune posizione fisica.\nMolti sociologi impegnati nello studio di Internet hanno predetto che un giorno, una distinzione tra mondi online e vita reale pu\u00f2 sembrare importante, notando che alcuni tipi di attivit\u00e0 online, come ad esempio intrighi sessuali, hanno gi\u00e0 fatto il passaggio completo nella \"realt\u00e0\".\nTerminologie correlate.\nL'abbreviazione \"RL\" sta per \"Real Life\" (vita reale) e \"IRL\" per \"In real life\" (nella vita reale). Ad esempio, si pu\u00f2 parlare di \"incontro IRL\" (LMIRL) qualcuno che si \u00e8 conosciuto online. Pu\u00f2 anche essere usato per esprimere l'incapacit\u00e0 di utilizzare Internet per un tempo a causa di \"problemi RL.\" Alcuni utenti di Internet usano il linguaggio \"face time\", \"meatspace\" o \"spazio della carne\", contrastando il termine \"cyberspazio\". \"Meatspace\" \u00e8 apparso sul Financial Times e nei film di fantascienza. Alcuni dei primi usi del termine sono stati ritrovati in un post su austin.public-net nel 1993 e un articolo del Seattle Times di John Perry Barlow nel 1995.\nIl termine \u00e8 entrato nel Dizionario Inglese di Oxford nel 2000.\nDistinzione dalla fantascienza.\nQuando viene utilizzato per distinguere da mondi immaginari o universi contro la realt\u00e0 del lettore, il termine ha una lunga storia:\nAnalogamente, l'espressione pu\u00f2 essere utilizzata per distinguere un attore da un carattere, ad esempio \"Nella vita reale, ha un accento britannico \"o\" Nella vita reale, vive a Los Angeles. \"\nC'\u00e8 un uso correlato tra i giocatori di ruolo (role-players) per distinguere la fantasia dal mondo reale, per esempio \"Cosa fai nella vita reale? \" o \"Dove vivi nella vita reale?\"\nAltri usi.\nLa frase \u00e8 usata anche per distinguere la vita accademica dal lavoro in altri settori, in modo simile al termine \"mondo reale\". Una persona con esperienza nella \"vita reale\" o il \"mondo reale\", ha esperienza al di l\u00e0 dell'apprendimento su di un libro. Pu\u00f2 anche essere usato, spesso in senso peggiorativo, per distinguere altre sottoculture insulari, ambienti di lavoro, o stili di vita dalle attivit\u00e0 pi\u00f9 tradizionali, sociali e professionali."}
{"id": "4939234", "revid": "228587", "url": "https://it.wikipedia.org/wiki?curid=4939234", "title": "Baciotti", "text": ""}
{"id": "4939235", "revid": "741067", "url": "https://it.wikipedia.org/wiki?curid=4939235", "title": "Camille (film 1926 Niblo)", "text": ""}
{"id": "4939239", "revid": "1543377", "url": "https://it.wikipedia.org/wiki?curid=4939239", "title": "Dylan Tombides", "text": "Biografia.\nIl 29 giugno 2011 gli fu diagnosticato un tumore al testicolo, scoperto durante un test antidoping di routine dopo aver giocato una partita contro l'Uzbekistan ai Mondiali Under-17 svoltisi in Messico.\nNel giugno del 2012, una volta ristabilitosi, gli fu permesso di tornare ad allenarsi. Tuttavia la malattia si ripresent\u00f2 nel gennaio del 2013. Tombides mor\u00ec il 18 aprile 2014, all'et\u00e0 di 20 anni e 46 giorni.\nCarriera.\nClub.\nCalcisticamente cresciuto nelle giovanili del West Ham, Tombides debutt\u00f2 in prima squadra il 25 settembre 2012, nella sconfitta per 1-4 contro il Wigan nel terzo turno di League Cup.\nNazionale.\nTombides rappresent\u00f2 l'Australia ai Mondiali Under-17 del 2011, in cui gioc\u00f2 quattro partite segnando un gol."}
{"id": "4939242", "revid": "144796", "url": "https://it.wikipedia.org/wiki?curid=4939242", "title": "Vitaliano VII Borromeo", "text": ""}
{"id": "4939246", "revid": "287204", "url": "https://it.wikipedia.org/wiki?curid=4939246", "title": "Kim Song-gi", "text": "Carriera.\nClub.\nCoreano nativo del Giappone, Kim si forma nella rappresentativa calcistica della Korea University di Kodaira, universit\u00e0 finanziata dalla Corea del Nord. Nel 2011 passa al Cerezo Osaka, societ\u00e0 con esordisce in J. League Division 1 nella stagione 2012.\nLa stagione seguente passa in prestito al Vissel Kobe, societ\u00e0 appena retrocessa nella cadetteria nipponica, con i quali ottiene l'immediato ritorno in massima serie.\nLa stagione seguente passa, sempre in prestito, al Mito HollyHock, anch'essa militante in cadetteria nipponica.\nNazionale.\nCon la nazionale nordcoreana, Kim ha partecipato alla AFC Challenge Cup 2012, vincendola."}
{"id": "4939250", "revid": "481666", "url": "https://it.wikipedia.org/wiki?curid=4939250", "title": "Die beiden Gatten der Frau Ruth", "text": ""}
{"id": "4939252", "revid": "741067", "url": "https://it.wikipedia.org/wiki?curid=4939252", "title": "The Song of Love", "text": ""}
{"id": "4939253", "revid": "210951", "url": "https://it.wikipedia.org/wiki?curid=4939253", "title": "Coven di New Forest", "text": ""}
{"id": "4939255", "revid": "599013", "url": "https://it.wikipedia.org/wiki?curid=4939255", "title": "Gi\u014drgos K\u014dnstant\u012b", "text": "Carriera.\nClub.\nHa giocato nella massima serie dei campionati cipriota e greco.\nNazionale.\nHa esordito con la nazionale cipriota nel 2002."}
{"id": "4939259", "revid": "765341", "url": "https://it.wikipedia.org/wiki?curid=4939259", "title": "Polibo (medico)", "text": "Biografia.\nDella sua vita si sa solo che visse a Coo e che fu uno dei fondatori dell'antica setta medica dei dogmatici assieme a due suoi cognati, Tessalo e Dracone. Polibo fu inviato all'estero da Ippocrate, con altri suoi compagni e allievi, durante il tempo della peste, affinch\u00e9 potesse aiutare con la sua abilit\u00e0 medica i molti cittadini che nelle varie citt\u00e0 venivano colpiti dalla malattia. Dopo aver terminato il suo lavoro all'estero torn\u00f2 nel suo paese natale, per rimanerci poi fino alla fine dei suoi giorni. Secondo Galeno, Polibo ha sempre seguito scrupolosamente le opinioni e le modalit\u00e0 di intervenire sulle varie malattie di Ippocrate, ma la rigorosa esattezza di questa affermazione \u00e8 stata messa in dubbio.\nOpere.\nSia dai critici antichi che da quelli moderni \u00e8 ritenuto essere l'autore di diversi trattati attribuiti ad Ippocrate. \nGli scritti che possono essere ricondotti a lui sono i seguenti:\nDi questi, tuttavia, \u00c9mile Littr\u00e9 ritiene che solo il primo e forse il quarto siano da attribuire a Polibo, nonostante Galeno sostenga che il trattato \"De Natura Hominis\" sia stato elaborato proprio da Polibo.\nInoltre gli sono attribuiti da altre fonti anche:"}
{"id": "4939261", "revid": "741067", "url": "https://it.wikipedia.org/wiki?curid=4939261", "title": "The Love Light", "text": ""}
{"id": "4939264", "revid": "599013", "url": "https://it.wikipedia.org/wiki?curid=4939264", "title": "Gi\u014drgos K\u014dnstantinou", "text": "Carriera.\nClub.\nHa giocato nella massima serie cipriota con AEK Larnaca e Olympiakos Nicosia.\nNazionale.\nHa esordito con la nazionale cipriota nel 1990, giocando 10 partite fino al 1993."}
{"id": "4939268", "revid": "599013", "url": "https://it.wikipedia.org/wiki?curid=4939268", "title": "K\u014dstak\u012bs K\u014dnstantinou", "text": "Carriera.\nClub.\nHa sempre giocato nella massima serie cipriota con varie squadre, eccezion fatta per la stagione 1996-1997 trascorsa in Inghilterra tra le file del Barnet.\nNazionale.\nHa esordito con la nazionale cipriota nel 1989, giocando 38 partite fino al 1997."}
{"id": "4939270", "revid": "999163", "url": "https://it.wikipedia.org/wiki?curid=4939270", "title": "Wahemibra Nekau", "text": ""}
{"id": "4939273", "revid": "999163", "url": "https://it.wikipedia.org/wiki?curid=4939273", "title": "Neferibra Psametek", "text": ""}
{"id": "4939274", "revid": "999163", "url": "https://it.wikipedia.org/wiki?curid=4939274", "title": "Haaibra Wahibra", "text": ""}
{"id": "4939275", "revid": "999163", "url": "https://it.wikipedia.org/wiki?curid=4939275", "title": "Psammecherites", "text": ""}
{"id": "4939276", "revid": "584834", "url": "https://it.wikipedia.org/wiki?curid=4939276", "title": "DK 97", "text": ""}
{"id": "4939278", "revid": "584834", "url": "https://it.wikipedia.org/wiki?curid=4939278", "title": "Droga krajowa 97", "text": ""}
{"id": "4939279", "revid": "999163", "url": "https://it.wikipedia.org/wiki?curid=4939279", "title": "Nekauba", "text": ""}
{"id": "4939280", "revid": "999163", "url": "https://it.wikipedia.org/wiki?curid=4939280", "title": "Nechepsos", "text": ""}
{"id": "4939281", "revid": "584834", "url": "https://it.wikipedia.org/wiki?curid=4939281", "title": "Droga krajowa 96", "text": ""}
{"id": "4939282", "revid": "584834", "url": "https://it.wikipedia.org/wiki?curid=4939282", "title": "DK 96", "text": ""}
{"id": "4939283", "revid": "584834", "url": "https://it.wikipedia.org/wiki?curid=4939283", "title": "Droga krajowa 95", "text": ""}
{"id": "4939284", "revid": "584834", "url": "https://it.wikipedia.org/wiki?curid=4939284", "title": "DK 95", "text": ""}
{"id": "4939285", "revid": "741067", "url": "https://it.wikipedia.org/wiki?curid=4939285", "title": "Tess of the Storm Country (film 1922)", "text": ""}
{"id": "4939286", "revid": "999163", "url": "https://it.wikipedia.org/wiki?curid=4939286", "title": "Sabacon", "text": ""}
{"id": "4939287", "revid": "406085", "url": "https://it.wikipedia.org/wiki?curid=4939287", "title": "Droga krajowa 89", "text": ""}
{"id": "4939289", "revid": "584834", "url": "https://it.wikipedia.org/wiki?curid=4939289", "title": "DK 89", "text": ""}
{"id": "4939290", "revid": "999163", "url": "https://it.wikipedia.org/wiki?curid=4939290", "title": "Sobek-tawy", "text": ""}
{"id": "4939292", "revid": "254059", "url": "https://it.wikipedia.org/wiki?curid=4939292", "title": "Cassandra Marinoni", "text": "Biografia.\nFiglia di Gerolamo Marinoni e di Ippolita Stampa, spos\u00f2 nel 1548 a Cassano d'Adda Diofebo II Meli Lupi (1532-1591), condottiero e marchese di Soragna (1543-1591).\nA causa delle frequenti assenze del marito, Cassandra amministr\u00f2 spesso il marchesato.\nIl 18 giugno 1573, mentre si trovava a Cremona ospite della sorella Lucrezia, moglie separata del conte Giulio Anguissola di Piacenza, venne da questi barbaramente uccisa a pugnalate. Anche la sorella, forse per questioni ereditarie, segu\u00ec la stessa sorte: il consorte aveva simulato un tentativo di riconciliazione. Cassandra fu subito portata a Soragna dove il giorno dopo mor\u00ec e fu sepolta nella chiesa dei Serviti. Diofebo fece ricorso contro il colpevole presso il re di Spagna Filippo II, ma il delitto rest\u00f2 impunito e l'Anguissola, rifugiatosi nel frattempo a Venezia, venne condannato alla pena di morte in contumacia.\nIntorno al 1555-1556 i marchesi Meli Lupi fecero coniare una medaglia in bronzo con l'effigie di Cassandra. La medaglia, firmata \"Petrus Paulus Romanus\", ovvero l'incisore Pier Paolo Galeotti, pu\u00f2 ascriversi al biennio citato, quando cio\u00e8 il figlio Giampaolo II all'et\u00e0 di sei anni ebbe pure per lui battuta una moneta celebrativa.\nLa leggenda della Donna Cenerina.\nLa leggenda vuole che il fantasma di Cassandra, chiamato \"Donna Cenerina\" per il pallore dell'incarnato o per il colore dei capelli, percorra di notte le sale della rocca Meli Lupi di Soragna, e che si materializzi per annunciare disgrazie a un membro della famiglia. Nella \"Sala del Biliardo Antico\" \u00e8 possibile ammirare il suo ritratto.\nDiscendenza.\nCassandra e Diofebo ebbero due figli:"}
{"id": "4939293", "revid": "1494169", "url": "https://it.wikipedia.org/wiki?curid=4939293", "title": "Strada statale 97", "text": ""}
{"id": "4939294", "revid": "344503", "url": "https://it.wikipedia.org/wiki?curid=4939294", "title": "Marko Zaror", "text": "Biografia.\nNato a Santiago del Cile e vissuto a Los Angeles, Zaror ha iniziato a praticare le arti marziali all'et\u00e0 di sei anni. Le principali discipline a cui \u00e8 stato addestrato e di cui \u00e8 cintura nera sono il Taekwondo stile WTF e la kickboxing.\nZaror \u00e8 inoltre comparso in vari film d'azione in lingua spagnola, come \"Chinango\" e \"Kiltro\", ed \u00e8 stato la controfigura per Dwayne \"The Rock\" Johnson nel film del 2003 \"Il tesoro dell'Amazzonia\".\nNel 2010 ha interpretato il ruolo del lottatore galeotto colombiano Raul \"Dolor\" Quinones nel film \"\", che \u00e8 stato il suo primo ruolo in un film in inglese. Nel 2013 ha recitato nel film \"Machete Kills\" (2013), nel ruolo della guardia del corpo di Luther Voz (Mel Gibson), usando il nome \"Zaror\".\nNel 2017 esce il film \"Savage Dog - Il selvaggio\", diretto da Jesse V.Johnson, dove torna a recitare in coppia con Scott Adkins. Nel doppiaggio italiano la voce di Marko Zaror \u00e8 di Francesco Cataldo.\nZaror ha praticato anche Wing Chun, Hapkido e Haidong Gumdo"}
{"id": "4939295", "revid": "86599", "url": "https://it.wikipedia.org/wiki?curid=4939295", "title": "214475 Chrisbayus", "text": "214475 Chrisbayus \u00e8 un asteroide della fascia principale. Scoperto nel 2005, presenta un'orbita caratterizzata da un semiasse maggiore pari a e da un'eccentricit\u00e0 di 0,1448264, inclinata di 11,11277\u00b0 rispetto all'eclittica.\nL'asteroide \u00e8 dedicato all'astronomo amatoriale statunitense Chris Bayus."}
{"id": "4939296", "revid": "1305772", "url": "https://it.wikipedia.org/wiki?curid=4939296", "title": "SS 97", "text": ""}
{"id": "4939297", "revid": "116468011", "url": "https://it.wikipedia.org/wiki?curid=4939297", "title": "SS 96", "text": ""}
{"id": "4939298", "revid": "287204", "url": "https://it.wikipedia.org/wiki?curid=4939298", "title": "214476 Stephencolbert", "text": "214476 Stephencolbert \u00e8 un asteroide della fascia principale. Scoperto nel 2005, presenta un'orbita caratterizzata da un semiasse maggiore pari a 3,1730532\u00a0UA e da un'eccentricit\u00e0 di 0,0633064, inclinata di 9,45183\u00b0 rispetto all'eclittica."}
{"id": "4939299", "revid": "1494169", "url": "https://it.wikipedia.org/wiki?curid=4939299", "title": "Strada statale 96", "text": ""}
{"id": "4939301", "revid": "1305772", "url": "https://it.wikipedia.org/wiki?curid=4939301", "title": "SS 95", "text": ""}
{"id": "4939302", "revid": "1494169", "url": "https://it.wikipedia.org/wiki?curid=4939302", "title": "Strada statale 89", "text": ""}
{"id": "4939303", "revid": "287204", "url": "https://it.wikipedia.org/wiki?curid=4939303", "title": "Hrvatske Obrambene Snage", "text": ""}
{"id": "4939304", "revid": "107959464", "url": "https://it.wikipedia.org/wiki?curid=4939304", "title": "Musica per il funerale della regina Maria", "text": "La Musica per il funerale della regina Maria (\"Music for the funeral of Queen Mary\") \u00e8 una composizione del 1695 di Henry Purcell, scritta per il funerale della regina Maria II d'Inghilterra. Prevede un organico con quattro trombe, organo e coro a quattro voci.\nFu eseguita per la prima volta il 5 marzo 1695 al funerale della regina, morta in dicembre di vaiolo, mentre la prima edizione a stampa usc\u00ec nel 1724 a cura di William Croft. Parte della composizione accompagn\u00f2, nel novembre 1695, il funerale dello stesso Purcell.\nStruttura.\nLa composizione consta di varie parti in forma di marcia, inno e , e presenta struttura circolare: la marcia apre e chiude la composizione, mentre all'interno si alternano due e tre \"funeral sentences\" cantate, secondo lo schema che segue.\nI testi delle \"funeral sentences\" sono tratti dal \"Libro delle preghiere comuni\" del 1662.\nLa marcia, che rappresenta il primo esempio storico noto di marcia funebre, \u00e8 stata popolarizzata dall'arrangiamento di Walter Carlos che accompagna le scene nel Korova Milk Bar e nella scena di pestaggio nel bosco dopo il rilascio, ad opera degli ex-drughi ora tutori dell'ordine in \"Arancia meccanica\" di Stanley Kubrick (1971)."}
{"id": "4939305", "revid": "253269", "url": "https://it.wikipedia.org/wiki?curid=4939305", "title": "Mary Murphy", "text": "Biografia.\nNata a Washington D.C., Mary Murphy trascorse gran parte della sua infanzia a Cleveland (Ohio). Alla morte del padre James Victor Murphy, avvenuta nel 1940, lei e la madre si trasferirono in California, prima a Los Angeles e successivamente a Long Beach. Vincitrice di alcuni concorsi di bellezza, all'inizio degli anni cinquanta la Murphy fu messa sotto contratto dalla Paramount Pictures e inizi\u00f2 ad apparire in brevi ruoli non accreditati in film come \"Quando i mondi si scontrano\" (1951), \"Donne verso l'ignoto\" (1951), \"Attente ai marinai\" (1952), con Dean Martin e Jerry Lewis, \"Il mago Houdini\" (1953).\nNel 1953 la carriera della Murphy decoll\u00f2 definitivamente grazie al film \"Il selvaggio\" di L\u00e1szl\u00f3 Benedek, in cui interpret\u00f2 il ruolo di Kathie Bleeker, la giovane figlia dello sceriffo locale che si innamora di Johnny (Marlon Brando), capo di una banda di motociclisti ribelli. Le riprese del film durarono 24 giorni, e la Murphy lavor\u00f2 a suo agio con Brando, a partire dalla prima scena in cui Johnny parla per la prima volta con la cameriera Kathie nel caff\u00e8 locale, ed entrambi improvvisarono un dialogo differente da quello previsto dalla sceneggiatura. La spontaneit\u00e0 delle reazioni della Murphy al nuovo dialogo, visibilmente nervosa ma attratta dal personaggio di Johnny, risult\u00f2 convincente e funzionale alla sequenza. Il film non fu un grande successo al botteghino, ma influenz\u00f2 profondamente le giovani generazioni di spettatori, che presero a modello il personaggio e i manierismi di Brando.\nDopo \"Il selvaggio\", la Murphy ottenne numerosi altri ruoli rilevanti, in film come \"Missione suicidio\" (1954), in cui interpret\u00f2 il ruolo di Nina Bouchard, figlia di un francese che si unisce a due marines (Tony Curtis e Frank Lovejoy) in missione su un'isola controllata dai giapponesi durante l'ultima guerra. Tra gli altri titoli da lei interpretati, da ricordare l'horror \"Il mostro delle nebbie\" (1954), al fianco di Vincent Price, il western \"La strage del 7\u00ba Cavalleggeri\" (1955), nel quale imperson\u00f2 la ragazza innamorata di un ufficiale (Dale Robertson) che favorisce la conciliazione tra il governo americano e i Sioux dopo la disfatta di Little Big Horn; l'avventura \"Il demone dell'isola\" (1955), in cui imperson\u00f2 una donna senza scrupoli che non esita a uccidere pur di impossessarsi di un prezioso rubino attorno al quale ruota la vicenda; il drammatico \"Ore disperate\" (1955), in cui interpret\u00f2 il ruolo della figlia di Fredric March, presa in ostaggio con la famiglia da una banda di evasi capeggiata da Humphrey Bogart.\nNel 1956 l'attrice partecip\u00f2 a una produzione britannica, \"L'amante misteriosa\", per la regia di Joseph Losey, in cui imperson\u00f2 la misteriosa Evelyn Stewart, autrice di una serie di lettere in cui asserisce di essere stata l'amante di un cineasta americano (Richard Basehart), trasferitosi da Hollywood a Londra e divenuto direttore dello stabilimento cinematografico del suocero. Ugualmente di produzione britannica fu l'horror \"Il terrore non ha confini\" (1957), in cui la Murphy recit\u00f2 accanto a Rod Cameron.\nNella seconda met\u00e0 degli anni cinquanta, l'attrice inizi\u00f2 a lavorare anche per la televisione ed apparve in numerose serie all'epoca popolari, come \"I detectives\" (1959), \"Laramie\" (1961), \"Alfred Hitchcock presenta\" (1961), e \"Perry Mason\" (1962), continuando durante tutti gli anni sessanta a frequentare il piccolo schermo. Sporadiche le sue apparizioni cinematografiche nel decennio, limitate alla commedia \"20 chili di guai!... e una tonnellata di gioia\" (1962) e il biografico \"Jean Harlow, la donna che non sapeva amare\" (1965).\nDopo un'assenza dalle scene di circa quattro anni, la Murphy riapparve sul grande schermo nel 1972 con il western moderno \"L'ultimo buscadero\" di Sam Peckinpah, in cui recit\u00f2 accanto a Steve McQueen. Successivamente lavor\u00f2 ancora per il piccolo schermo in alcuni film per la tv e nelle serie poliziesche \"Le strade di San Francisco\" (1974) e \"Ironside\" (1973-1974), che segnarono il suo definitivo addio alle scene.\nVita privata.\nIl 4 giugno 1956 la Murphy si spos\u00f2 a Yuma (Arizona) con l'attore Dale Robertson, conosciuto due anni prima sul set del western \"La strage del 7\u00ba Cavalleggeri\", ma il matrimonio dur\u00f2 solamente tre mesi.\nDal secondo matrimonio nel 1962 con Alan Specht, conclusosi con un altro divorzio nei primi anni ottanta, la Murphy ebbe la sua unica figlia, Stephanie, nata nel 1967.\nL'attrice mor\u00ec nella sua casa di Beverly Hills il 4 maggio 2011, all'et\u00e0 di 80 anni."}
{"id": "4939310", "revid": "287204", "url": "https://it.wikipedia.org/wiki?curid=4939310", "title": "218692 Leesnyder", "text": "218692 Leesnyder \u00e8 un asteroide della fascia principale. Scoperto nel 2005, presenta un'orbita caratterizzata da un semiasse maggiore pari a 2,6678371\u00a0UA e da un'eccentricit\u00e0 di 0,1493009, inclinata di 13,89173\u00b0 rispetto all'eclittica.\nL'asteroide \u00e8 dedicato all'astronomo statunitense LeRoy F. Snyder."}
{"id": "4939311", "revid": "287204", "url": "https://it.wikipedia.org/wiki?curid=4939311", "title": "221149 Cindyfoote", "text": "221149 Cindyfoote \u00e8 un asteroide della fascia principale. Scoperto nel 2005, presenta un'orbita caratterizzata da un semiasse maggiore pari a 2,6130194\u00a0UA e da un'eccentricit\u00e0 di 0,0350283, inclinata di 3,88047\u00b0 rispetto all'eclittica."}
{"id": "4939312", "revid": "741067", "url": "https://it.wikipedia.org/wiki?curid=4939312", "title": "The Eagle's Talons", "text": ""}
{"id": "4939313", "revid": "177967", "url": "https://it.wikipedia.org/wiki?curid=4939313", "title": "Lazzarella (brano musicale)", "text": "Lazzarella \u00e8 una canzone scritta da Riccardo Pazzaglia e Domenico Modugno nel 1957. Scritta in origine per l'interpretazione di Aurelio Fierro e poi successivamente cantata da Modugno stesso.\nLazzarella, nell'interpretazione di Aurelio Fierro, si classifica al secondo posto nel Festival della canzone napoletana del 1957. La canzone \u00e8 stata anche tradotta in francese, con titolo \"Lazzarelle\" da Jacques Larue, \u00e8 stato un grande successo discografico di Dalida ed eseguita dall'orchestra di Tony Mur\u00e9na (Vari\u00e9t\u00e9 Internationale).\nIl successo del brano \u00e8 anche dovuto all'uscita, nello stesso anno, dell'omonimo film di Carlo Ludovico Bragaglia, dal soggetto dello stesso Pazzaglia e interpretato, tra gli altri, dallo stesso Modugno nel ruolo di Mim\u00ec.\nNegli anni successivi la canzone ebbe cos\u00ec successo che nacquero numerosissimi \"gadget\", come ad esempio un mini-calendario profumato del 1959 (formato 7x10), ispirato alla canzone ed al relativo film, che veniva dato in omaggio, dai barbieri ai propri clienti, in occasione delle feste natalizie. \nLazzarella \u00e8 stata nel corso degli anni reinterpretata da numerosissimi autori, tra i quali si possono ricordare, oltre ai summenzionati Fierro e Dalida, anche Renato Carosone, Luciano Tajoli, Nino D'Angelo, Roberto Murolo, Nilla Pizzi, Eugenio Bennato, Pietra Montecorvino, Massimo Ranieri, Mario Trevi e Renzo Arbore. C'\u00e8 inoltre un filmato in bianco e nero della Rai dove la canzone \u00e8 interpretata da Claudio Villa. "}
{"id": "4939315", "revid": "287204", "url": "https://it.wikipedia.org/wiki?curid=4939315", "title": "221150 Jerryfoote", "text": "221150 Jerryfoote \u00e8 un asteroide della fascia principale. Scoperto nel 2005, presenta un'orbita caratterizzata da un semiasse maggiore pari a 2,6455926\u00a0UA e da un'eccentricit\u00e0 di 0,1220186, inclinata di 9,65817\u00b0 rispetto all'eclittica."}
{"id": "4939317", "revid": "767487", "url": "https://it.wikipedia.org/wiki?curid=4939317", "title": "Il viaggio nell'azzurro", "text": "Il viaggio nell'azzurro (\"Die Fahrt ins Blaue\") \u00e8 un film muto del 1919 diretto da Rudolf Biebrach.\nProduzione.\nIl film fu prodotto dalla Messter Film e dalla Projektions-AG Union (PAGU).\nDistribuzione.\nDistribuito dalla Hansa Film Verleih e Universum Film (UFA), usc\u00ec nelle sale cinematografiche tedesche presentato in prima alla Mozartsaal di Berlino il 21 novembre 1919."}
{"id": "4939322", "revid": "767487", "url": "https://it.wikipedia.org/wiki?curid=4939322", "title": "Anija - La nave", "text": "Anija La nave \u00e8 un lungometraggio del 2012 diretto da Roland Sejko che racconta l'immigrazione albanese in Italia dopo il crollo del regime comunista nel 1990 e durante l'anarchia albanese del 1997.\nIl film \u00e8 stato realizzato con il contributo della direzione generale per il cinema del Ministero per i Beni e le Attivit\u00e0 Culturali e del Turismo e ha vinto un David di Donatello 2013 come miglior documentario della categoria dei lungometraggi.\nTrama.\nAlbania, 1991. Al crollo dell'Unione Sovietica e del regime comunista presente nello stato d'Albania, migliaia di persone si imbarcarono verso l'Italia. A bordo di navi mercantili, i cittadini albanesi fuggivano da un paese in crisi e dalle libert\u00e0 negate. Fu il primo esodo di massa verso lo stato italiano, che non si trov\u00f2 preparato ad accogliere i profughi che raggiunsero la cifra di 27.000 unit\u00e0.\n\"Anija\" racconta l'esodo albanese attraverso materiale audiovisivo dell'epoca e dall'esperienza diretta di alcuni profughi, con le emozioni e motivazioni che spingevano gli albanesi nella traversata. Particolare risalto viene dato dalle navi, come la Vlora, attraccate al porto di Bari. Quella del 1991 fu solo la prima ondata di profughi albanesi verso l'Italia. Viene infatti presentato l'esodo del 1997, con l'arrivo di centinaia di navi a seguito dall'anarchia albanese dopo il crollo delle piramidi finanziarie.\nIl documentario si conclude con la voce dei protagonisti, che dopo 20 anni tirano le somme sull'esperienza ed il tempo passato.\nCollegamenti esterni.\n "}
{"id": "4939328", "revid": "112892290", "url": "https://it.wikipedia.org/wiki?curid=4939328", "title": "Rave In2 the Joy Fantastic", "text": "Rave In2 the Joy Fantastic \u00e8 un album di remix del cantante e musicista O (+&gt; (noto anche come Prince, che \u00e8 anche il produttore dell'album). \u00c8 stato originariamente pubblicato tramite posta esclusivamente attraverso un abbonamento via Internet con il sito \"NPG Music Club\", uscito il 29 aprile 2001. L'album \u00e8 un'alternativa, o remix, della versione del 1999 del Rave Un2 the Joy Fantastic.\nL'album contiene una serie di modifiche al suo album originario:\n\u00c8 stato distribuito in primo luogo attraverso la fan-centric \"NPG Music Club\" e dei suoi membri paganti come parte del proprio abbonamento al servizio. L'album non ha ricevuto praticamente alcuna attenzione da parte dei media pi\u00f9 ampi. \u00c8 stato poi pubblicato nel negozio online \"NPG Music Club\".\nTuttavia, con i lievi o pesanti, remix, la rimozione di alcuni brani, e l'aggiunta di un altro, i fan in genere considerano \"Rave In2 The Joy Fantastic\" di essere superiore al suo predecessore."}
{"id": "4939330", "revid": "15756", "url": "https://it.wikipedia.org/wiki?curid=4939330", "title": "Leone Concato", "text": "Dopo aver combattuto durante la Guerra d'Etiopia, fu un noto corrispondente di guerra, militando attivamente nelle file della Regia Aeronautica durante la Seconda guerra mondiale. Dopo la fine della guerra lavor\u00f2 per molto tempo presso la societ\u00e0 elicotteristica Agusta, e fu direttore editoriale della rivista dedicata al mondo degli elicotteri \"L'Ala Rotante\".\nBiografia.\nNacque a Sossano (Vicenza) nel 1912. Laureato in Giurisprudenza divenne allievo Allievo ufficiale nel 1930, e sottotenente di fanteria nel 1931. Attirato dal mondo dell'aviazione nell'agosto 1933 consegu\u00ec il brevetto di pilota civile. L'anno successivo fu arruolato nella Regia Aeronautica, e con lo scoppio della Guerra d'Etiopia, nel 1935, chiede di essere assegnato a quel teatro operativo. A causa della mancanza del brevetto militare la sua richiesta non fu accolta dai comandi dell'aeronautica, ed egli chiese ugualmente di partire volontario come capomanipolo della Milizia Volontaria per la Sicurezza Nazionale. Il 15 luglio si imbarc\u00f2 per l'Africa Orientale Italiana inquadrato nel 142\u00ba Battaglione della 5\u00aa Divisione CC.NN. \"1 febbraio\". Prese parte alla guerra e alle successive, numerose, operazioni di polizia coloniale eseguite da parte delle truppe italiane dopo la fine ufficiale del conflitto. Nel giugno 1937 rientr\u00f2 in patria, e scrisse un libro intitolato \"Il battaglione vicentino\", che riscosse un discreto successo. Nel 1938 consegu\u00ec il brevetto di pilota militare sull'aeroporto di Cameri, entrando a far parte della riserva militare. Intraprese la carriera giornalistica, con l'entrata in guerra dell'Italia, il 10 giugno 1940, chiese subito di partire volontario. La sua domanda venne accolta e il 17 dello stesso mese part\u00ec per il fronte come corrispondente di guerra aeronautico.\nPartecip\u00f2 a numerose azioni belliche, tra le quali un bombardamento navale effettuato il 9 luglio insieme al generale di brigata aerea Stefano Cagna. Nell'agosto dello stesso anno part\u00ec a bordo di un trimotore Savoia-Marchetti S.M.82 Marsupiale da un aeroporto dell'Africa settentrionale italiana per raggiungere l'Africa Orientale Italiana, effettuando ispezioni a Cassala, Metemma, Berbera e sul fronte keniano. Ritornato in Africa settentrionale prese parte a missioni di bombardamento su Alessandria d'Egitto, Marsa Matruh, Fuka e sul Canale di Suez. Per queste azioni fu decorato con una Medaglia di bronzo al valor militare e una Croce di guerra al valor militare. Nel dicembre 1940 fu promosso capitano pilota. Nel gennaio 1941, dopo aver ispezionato il fronte greco, segu\u00ec le fasi dell'invasione della Jugoslavia da parte delle truppe dell'Asse.\nI suoi servizi giornalistici apparvero su diverse riviste aeronautiche dell'epoca tra cui \"Le vie dell'aria\" e \"L'Ala d'Italia\", e poi sul \"Giornale di Genova\", sul \"Corriere Mercantile\", sui 22 quotidiani associati nell'Ente Stampa, per arrivare infine sul prestigioso \"Corriere della Sera\". Nel 1941 vinse il Premio Massai come miglior corrispondente di guerra indetto dalla rivista \"L'Ala d'Italia\". Nei primi mesi del 1941 il Ministero dell'Aeronautica gli assegn\u00f2 in dotazione un proprio velivolo da collegamento, un Saiman 202, a bordo del quale si rec\u00f2 in Dalmazia e a Zagabria, in Croazia. Nell'agosto del 1941 segu\u00ec il trasferimento a tappe di un gruppo di aerei da caccia Macchi C.200 Saetta da Roma fino all'Unione Sovietica. Rientr\u00f2 in Italia dal fronte orientale nel dicembre dello stesso anno, per ripartire nel gennaio 1942 alla volta dell'Africa settentrionale a seguito delle truppe italo-tedesche che avanzavano verso l'Egitto. Dopo la battaglia di El Alamein effettu\u00f2 missioni in Tunisia, e poi in Sicilia.\nDurante una visita negli Stati Uniti effettuata poco dopo rimase impressionato dai primi elicotteri prodotti dalla societ\u00e0 Bell. Tornato in Italia fond\u00f2 a Milano, insieme all'industriale Pietrantonio, l'impresa AERSILTA che nel 1950 acquist\u00f2 la licenza di costruzione degli elicotteri Bell 47 Mancando l'AERSILTA delle necessarie capacit\u00e0 produttive, nel 1952 egli convinse il proprietario alla societ\u00e0 Costruzioni Aeronautiche Giovanni Agusta spa ad acquistare le sub-licenze di produzione degli elicotteri, entrando contemporaneamente nella societ\u00e0 con il ruolo di vice presidente. Al fianco del Cavaliere Domenico Agusta, che far\u00e0 entrare in diretto contatto diretto con l'industriale statunitense Larry Bell, condurr\u00e0 per molti anni l'azienda di Cascina Costa, sino ad espanderla a livello internazionale. Durante i venticinque anni trascorsi in azienda fonder\u00e0 e diriger\u00e0, in qualit\u00e0 di direttore editoriale, la rivista di elicotteri \"L'Ala Rotante\". In quegli anni rappresent\u00f2 la ditta americana Douglas Aircraft Company durante l'acquisizione dei velivoli Douglas DC-9 da parte della compagnia di bandiera Alitalia, e nella cessione delle licenze di costruzione del bimotore executive PD-808 alla Piaggio. Promuover\u00e0 e condurr\u00e0, con la Boeing-Vertol, l'acquisizione da parte delle Forze Armate Italiane, degli elicotteri d'assalto bi-rotore CH-47C Chinook per l'esercito, e con la Sikorsky degli elicotteri antisommergibile AS-61D Sea King e da soccorso HH-3F Pelican.. Si spos\u00f2 con la signorina Gabriella Achille, che gli diede tre figli: Gabriele, Leonardo e Giorgia.\nNel 1973, con l'entrata dell'Agusta nel gruppo EFIM ottenne la nomina a consigliere di amministrazione della SIAI-Marchetti di Sesto Calende. Il 27 maggio 1977 fu rapito da anonimi sequestratori in Sardegna nella sua villa di Porto Cervo, in Costa Smeralda, e nonostante la famiglia avesse pagato un riscatto non torn\u00f2 mai a casa, probabilmente ucciso dai suoi sequestratori. Il suo corpo non venne mai ritrovato."}
{"id": "4939333", "revid": "599013", "url": "https://it.wikipedia.org/wiki?curid=4939333", "title": "Cattedrale di San Pietro (Belfast)", "text": "La cattedrale di San Pietro (in inglese: \"St Peter's Cathedral\") \u00e8 la cattedrale cattolica di Belfast, in Irlanda del Nord, e sede della diocesi di Down e Connor.\nStoria.\nLa cattedrale era originariamente una chiesa parrocchiale. \u00c8 stata progettata da don Jeremiah Ryan McAulay in stile neogotico e costruita su un sito donato da un panettiere locale, Bernard Hughes. I lavori hanno avuto inizio nel 1860 e la chiesa \u00e8 stata aperta ufficialmente il 14 ottobre 1866.\nFino alla Riforma la cattedrale della diocesi di Down e Connor era a Downpatrick. Non essendo pi\u00f9 disponibile, la chiesa di San Pietro \u00e8 stata elevata a procattedrale fino al 29 giugno 1986, quando \u00e8 divenuta cattedrale della diocesi."}
{"id": "4939334", "revid": "1719883", "url": "https://it.wikipedia.org/wiki?curid=4939334", "title": "Philosophia perennis", "text": ""}
{"id": "4939335", "revid": "999163", "url": "https://it.wikipedia.org/wiki?curid=4939335", "title": "Cobra sputatore indo-cinese", "text": ""}
{"id": "4939336", "revid": "599013", "url": "https://it.wikipedia.org/wiki?curid=4939336", "title": "Andrea Strnadov\u00e1", "text": "Carriera.\nIn carriera ha vinto 3 titoli di doppio. Nei tornei del Grande Slam ha ottenuto il suo miglior risultato raggiungendo i quarti di finale di doppio misto a Wimbledon nel 1992, in coppia con l'australiano Jason Stoltenberg, e di doppio agli US Open sempre nel 1992, in coppia con la statunitense Patty Fendick.\nIn Fed Cup ha disputato con la squadra cecoslovacca un totale di 3 partite, collezionando 2 vittorie e una sconfitta, e con la squadra ceca ha giocato un totale di 2 partite, ottenendo 2 sconfitte."}
{"id": "4939337", "revid": "287204", "url": "https://it.wikipedia.org/wiki?curid=4939337", "title": "Andrea Strnadova", "text": ""}
{"id": "4939341", "revid": "481666", "url": "https://it.wikipedia.org/wiki?curid=4939341", "title": "Die Fahrt ins Blaue", "text": ""}
{"id": "4939342", "revid": "121978822", "url": "https://it.wikipedia.org/wiki?curid=4939342", "title": "Jos\u00e9 Manuel Rojas", "text": "Carriera.\nClub.\nHa trascorso tutta la sua carriera all'Universidad de Chile, fatta eccezione per un breve prestito all'Independiente.\nNazionale.\nHa esordito nella Nazionale cilena nel 2007.\nStatistiche.\nCronologia presenze e reti in nazionale.\n\"Statistiche aggiornate al 10 maggio 2016.\""}
{"id": "4939343", "revid": "857769", "url": "https://it.wikipedia.org/wiki?curid=4939343", "title": "Andrei Ol'chovskij", "text": ""}
{"id": "4939344", "revid": "104458", "url": "https://it.wikipedia.org/wiki?curid=4939344", "title": "Aleksandr Vladimirovi\u010d Popov", "text": ""}
{"id": "4939345", "revid": "2048388", "url": "https://it.wikipedia.org/wiki?curid=4939345", "title": "Johnny Herrera", "text": "Carriera.\nClub.\nHa giocato nella massima serie cilena con diverse squadre e nella massima serie brasiliana con il Corinthians.\nNazionale.\nHa esordito nella Nazionale cilena nel 2002.\nViene convocato per la Copa Am\u00e9rica Centenario negli Stati Uniti."}
{"id": "4939347", "revid": "767487", "url": "https://it.wikipedia.org/wiki?curid=4939347", "title": "Adri\u00e1n Bone", "text": "Carriera.\nClub.\nHa giocato nella massima serie ecuadoriana con diverse squadre.\nNazionale.\nHa esordito con la Nazionale ecuadoriana nel 2011."}
{"id": "4939351", "revid": "768068", "url": "https://it.wikipedia.org/wiki?curid=4939351", "title": "Lingua sebat bet gurage", "text": ""}
{"id": "4939354", "revid": "288300", "url": "https://it.wikipedia.org/wiki?curid=4939354", "title": "Real C.D. Espa\u00f1a", "text": ""}
{"id": "4939358", "revid": "117355115", "url": "https://it.wikipedia.org/wiki?curid=4939358", "title": "Le sette ultime parole del nostro Redentore in croce", "text": "Le sette ultime parole del nostro Redentore in croce o Le sette ultime parole di Cristo sulla croce (in tedesco \"Die sieben letzten Worte unseres Erl\u00f6sers am Kreuze\"; in latino \"Septem verba Christi in cruce\") \u00e8 una composizione di Joseph Haydn.\nCommissionata nel 1786 e scritta originariamente nel 1787 per orchestra (Hob:XX:1) con il titolo \"Musica instrumentale sopra le 7 ultime parole del nostro Redentore in croce ovvero Sette Sonate con una introduzione ed alla fine un Terremoto\", riscritta sempre nel 1787 per quartetto d'archi (Hob:XX:2; op. 51), ha conosciuto anche una riduzione per tastiera operata dall'editore di Haydn ancora nel 1787, con l'approvazione del compositore (Hob:XX:3). Fu rimaneggiata da Haydn in forma di oratorio per soli, coro e orchestra nel 1796 (Hob:XX:4).\nNel 2000 viene eseguita al Ravenna Festival diretta da Riccardo Muti con i Wiener Philharmoniker nella Basilica di Sant'Apollinare in Classe.\nStoria.\nLa composizione fu commissionata da don Jos\u00e9 S\u00e1enz de Santa Mar\u00eda per le celebrazioni del Venerd\u00ec Santo nella chiesa della Santa Cueva di Cadice, ove si teneva una particolare cerimonia in occasione dei riti cristiani della Passione. Nella chiesa completamente oscurata da pesanti panni scuri apposti alle finestre, il celebrante recitava in latino le sette \"parole\" (brevi frasi) che la tradizione cristiana ricorda come le ultime pronunciate da Ges\u00f9 sulla croce. Dopo l'enunciazione di ogni parola il celebrante ne proponeva un commento al quale seguiva un intervento musicale in funzione meditativa.\nHaydn, nel suo epistolario, rileva come la commissione fosse particolarmente difficile da soddisfare, per via degli stretti limiti formali imposti: doveva infatti trattarsi di sette movimenti lenti (dal \"Largo\" all'\"Adagio\") della durata di circa dieci minuti ciascuno, che tuttavia non annoiassero gli ascoltatori. Haydn aggiunse un'introduzione e inoltre un finale dal tempo molto pi\u00f9 animato, in contrasto con i movimenti precedenti (\"Terremoto\", citazione del terremoto descritto in Matteo ).\nPer il resto, non potendo variare il tempo, il compositore ricorse a tutte le altre opzioni, come l'invenzione musicale propriamente detta, il ritmo, la dinamica, le modulazioni e la \"varietas\" tematica per rendere particolarmente espressivo il discorso musicale, il cui obiettivo era legato al contesto esecutivo, e dunque alla funzione di commento di ognuno dei momenti pi\u00f9 intensi e commoventi della Passione.\nScrive infatti Haydn al suo editore di Londra, Forster, l'8 aprile 1787:\nStruttura dell'opera.\nIncipit della sonata VII\nLa struttura della composizione, come stabilita nelle incisioni contemporanee, \u00e8 la seguente:"}
{"id": "4939362", "revid": "256896", "url": "https://it.wikipedia.org/wiki?curid=4939362", "title": "Unione sindacale di base", "text": ""}
{"id": "4939363", "revid": "767487", "url": "https://it.wikipedia.org/wiki?curid=4939363", "title": "Ossy e i suoi cani", "text": "Ossy e i suoi cani (\"Hundemamachen\") \u00e8 un film muto del 1920 diretto da Rudolf Biebrach.\nProduzione.\nIl film fu prodotto dalla Projektions-AG \u00bbUnion\u00ab (PAGU) (Berlin).\nDistribuzione.\nDistribuito dalla Universum Film (UFA), usc\u00ec nelle sale cinematografiche tedesche presentato a Berlino il 13 febbraio 1920. In Italia venne distribuito nel giugno 1920 con visto di censura 15193."}
{"id": "4939364", "revid": "1745361", "url": "https://it.wikipedia.org/wiki?curid=4939364", "title": "Nuova Russia (regione storica)", "text": "Nuova Russia (, ; \"Novorossija\") \u00e8 un termine storico che denota l'area a nord del Mar Nero che fu conquistata dall'Impero russo alla fine del XVIII secolo. La regione includeva la parte meridionale della Zapori\u017e\u017eja e la costa settentrionale del Mar Nero che precedentemente era stata controllata per secoli dal Khanato di Crimea. Amministrativamente le nuove terre incorporate presero per un breve periodo il nome di Governatorato della Nuova Russia, con Novorossijsk (l'attuale citt\u00e0 dell'Ucraina Dnipropetrovsk, da non confondere con l'attuale Novorossijsk, nella Federazione Russa) come capoluogo.\nStoria.\nL'area era stata oggetto di incursioni da parte di popolazioni nomadi sino dal XII secolo. Durante le guerre russo-turche, le maggiori fortezze turche di Ozu-Cale, Akkerman, Khadzhibei, Kinburn e molte altre vennero conquistate e distrutte. Nuove citt\u00e0 e insediamenti vennero fondati al loro posto. Intorno al XVII secolo la regione era conosciuta come \"Lande selvagge\" o \"Lande devastate\", per la condizione in cui erano ridotte le attivit\u00e0 umane dopo secoli di guerra.\nLa sua parte occidentale (tra i fiumi Dniester e Dnieper) era conosciuta come Dykra nel Granducato di Lituania e successivamente come la provincia di Yedisan, regione autonoma dell'Impero ottomano, ed era prevalentemente abitata da Tatari dell'Orda Nogai, che si era spostata in quest'area durante la conquista dell'Orda d'Oro.\nL'Impero russo prese gradualmente il controllo sull'area grazie ad accordi, come quello di Perejaslav, e trattati di pace a seguito di diverse guerre con l'Etmanato cosacco e l'Impero ottomano. La regione cambi\u00f2 volto nel XIX secolo a causa dell'intensa immigrazione di Russi, che in pochi anni fondarono citt\u00e0, villaggi e colonie agricole in Nuova Russia. Il termine \u00e8 stato ripreso nel 2014 da parte dei secessionisti dell'Ucraina del Sud-est, che aspirano in futuro ad unire le autodichiarate Repubbliche Popolari di Donec'k e di Luhans'k nello Stato federale della Nuova Russia."}
{"id": "4939368", "revid": "481666", "url": "https://it.wikipedia.org/wiki?curid=4939368", "title": "Hundemamachen", "text": ""}
{"id": "4939370", "revid": "767487", "url": "https://it.wikipedia.org/wiki?curid=4939370", "title": "Wumengosaurus delicatomandibularis", "text": "Il wumengosauro (Wumengosaurus delicatomandibularis) \u00e8 un rettile acquatico estinto, di incerta collocazione sistematica. Visse nel Triassico medio (Anisico, circa 244 milioni di anni fa) e i suoi resti fossili sono stati ritrovati in Cina.\nDescrizione.\nQuesto animale era di medie dimensioni, e poteva superare il metro di lunghezza. Possedeva un aspetto insolito se raffrontato con quello dei saurotterigi triassici. In particolare, il muso terminava in un rostro appuntito, dotato di numerosi piccoli denti aguzzi e orientati verticalmente. I denti, inoltre, possedevano una corona espansa alla base e appuntita alla sommit\u00e0, al contrario di quelli della maggior parte dei saurotterigi. L'ilio possedeva un processo preacetabolare distinto alla base della cresta iliaca che si estendeva dorsalmente; il pube, invece, era piatto e largo, con contorni arrotondati. L'omero era ricurvo ed espanso distalmente, come molti saurotterigi; un'altra caratteristica che permette di riconoscere \"Wumengosaurus \"come un saurotterigio \u00e8 la presenza di tre costole sacrali. In generale, l'aspetto del corpo di \"Wumengosaurus \"assomigliava a quello di un saurotterigio primitivo, mentre il cranio appuntito e dal rostro allungato ricordava quello di un ittiosauro.\nClassificazione.\nQuesto animale \u00e8 stato descritto per la prima volta nel 2008, sulla base di alcuni fossili ben conservati, provenienti dalla formazione di Guanling (zona di Xinmin, Cina). Inizialmente venne considerato un membro dei pachipleurosauri (rettili saurotterigi tipici del Triassico, vagamente simili a lucertole ma dalle costole ispessite) ma dotato di un rostro allungato. Uno studio successivo, sulla base di altri tre scheletri completi, ha indicato che \"Wumengosaurus \"non era un pachipleurosauro ma un membro ancor pi\u00f9 basale dei saurotterigi, posto alla base di un clade monofiletico comprendente i notosauri e i pachipleurosauri (Wu et al., 2011). Analisi cladistiche compiute in uno studio successivo (Motani et al., 2014) hanno indicato invece una possibile parentela di \"Wumengosaurus\" con gli ittiosauromorfi. "}
{"id": "4939371", "revid": "22356", "url": "https://it.wikipedia.org/wiki?curid=4939371", "title": "Wumengosaurus", "text": ""}
{"id": "4939372", "revid": "481666", "url": "https://it.wikipedia.org/wiki?curid=4939372", "title": "Ferry Silka", "text": ""}
{"id": "4939375", "revid": "256896", "url": "https://it.wikipedia.org/wiki?curid=4939375", "title": "SISTRI", "text": ""}
{"id": "4939377", "revid": "256896", "url": "https://it.wikipedia.org/wiki?curid=4939377", "title": "Unione Ipostatica", "text": ""}
{"id": "4939380", "revid": "256896", "url": "https://it.wikipedia.org/wiki?curid=4939380", "title": "Union Internationale de Pentathlon Moderne", "text": ""}
{"id": "4939383", "revid": "767487", "url": "https://it.wikipedia.org/wiki?curid=4939383", "title": "The Original 7ven", "text": "The Original 7ven (precedentemente conosciuto come The Time) \u00e8 un gruppo musicale statunitense di Funk e Dance pop formato a Minneapolis nel 1981. Sono stretti collaboratori di Prince e, secondo alcuni, gli artisti di maggior successo che hanno lavorato con lui.\nDiscografia.\nLa discografia dei The Time\\The Original 7ven contiene 5 album in studio e 12 singoli."}
{"id": "4939384", "revid": "767487", "url": "https://it.wikipedia.org/wiki?curid=4939384", "title": "Qianxisaurus chajiangensis", "text": "Il qianxisauro (Qianxisaurus chajiangensis) \u00e8 un rettile acquatico estinto, appartenente ai saurotterigi. Visse nel Triassico medio (Ladinico, circa 240 milioni di anni fa) e i suoi resti fossili sono stati ritrovati in Cina.\nDescrizione.\nQuesto rettile \u00e8 noto grazie a uno scheletro ritrovato nella formazione Falang, nella provincia di Guizhou in Cina. L'aspetto era vagamente simile a quello di una lucertola, e la lunghezza doveva raggiungere gli 80 centimetri. \"Qianxisaurus \"era caratterizzato da una premascella con otto denti, mentre erano presenti denti marginali dotati di un peduncolo leggermente ristretto e con una corona conica e corta. Il muso era pi\u00f9 lungo del resto del cranio, e il postorbitale era dotato di un processo dorsale troncato e di un processo posteriore biforcato; la finestra sopratemporale era molto piccola. \nIl corpo era allungato e dotato di 28 vertebre, mentre il sacro era robusto e formato da quattro vertebre; le costole dorsali possedevano un solco longitudinale nella superficie dorsale, mentre il coracoide era dotato di una stretta porzione laterale e di una porzione mediale a forma di piede. \nClassificazione.\n\"Qianxisaurus \"\u00e8 stato descritto per la prima volta nel 2012 e, bench\u00e9 la morfologia generale ricordi quella dei pachipleurosauri europei, un'analisi filogenetica non ha permesso di stabilire con certezza una relazione con queste forme. \"Qianxisaurus \"\u00e8 in ogni caso un rappresentante basale dei saurotterigi, probabilmente il \"sister group\" di un clade comprendente i pachipleurosauri europei e i notosauri veri e propri. Altre forme di saurotterigi basali ritrovati in Cina sono l'enigmatico \"Wumengosaurus \"e \"Diandongosaurus\". "}
{"id": "4939385", "revid": "22356", "url": "https://it.wikipedia.org/wiki?curid=4939385", "title": "Qianxisaurus", "text": ""}
{"id": "4939396", "revid": "339392", "url": "https://it.wikipedia.org/wiki?curid=4939396", "title": "Unione Europea del Carbone e dell'Acciaio", "text": ""}
{"id": "4939398", "revid": "256896", "url": "https://it.wikipedia.org/wiki?curid=4939398", "title": "Unione Musicale", "text": ""}
{"id": "4939400", "revid": "124736403", "url": "https://it.wikipedia.org/wiki?curid=4939400", "title": "Frate Alessandro", "text": "Biografia.\nGli studi musicali.\nFra Alessandro Giacomo Brustenghi \u00e8 nato a Perugia il 21 aprile del 1978. Vive nel piccolo paese di Castiglione della Valle e fin da giovanissimo, a 9 anni, ispirato dalle figure di Michael Jackson e Johann Sebastian Bach, inizia a prendere lezioni di musica con l'idea di diventare organista e compositore, senza mai abbandonare la passione per la musica pop. Frequentando in seguito l'indirizzo musicale presso l'Istituto Magistrale A. Pieralli della citt\u00e0 natale vi ha trovato diversi spunti di crescita verso l'interesse del canto e della composizione nonch\u00e9 un ottimo terreno in cui si \u00e8 immerso nel mondo della poesia e della narrativa, disciplina utile a completare la formazione musicale che lo ha condotto a collaborare per alcune pubblicazioni. Contemporaneamente ha portato avanti presso il Conservatorio di musica Francesco Morlacchi di Perugia gli studi di organo e composizione organistica con il maestro Wjnand van de Pol; nel 1996 vi affianca anche lo studio del canto presso lo stesso conservatorio sotto la guida di Gabriella Rossi. Consegue il diploma in Canto lirico nel 2004 e durante gli studi ha lavorato come cantore, preparatore vocale e collaboratore presso diversi cori e \"ensemble\" dell'Umbria svolgendo una vasta attivit\u00e0 concertistica. Nel corso della sua formazione ha affrontato generi musicali molto diversi tra loro, dal canto gregoriano alla musica moderna e contemporanea e si \u00e8 distinto in particolare come solista nell'esecuzione di concerti da camera interpretando arie italiane del repertorio operistico, napoletano e sacro.\nIl percorso religioso.\nA 16 anni inizia nel frattempo il suo percorso di conversione che lo porter\u00e0 a chiedere di entrare nell'Ordine dei Frati Minori dell'Umbria; nel 1999 entra nel postulato a Monteluco di Spoleto e nel 2001 emette i primi voti a San Damiano, presso Assisi. Lungo il percorso di formazione religiosa continua a portare avanti gli studi di organo con il maestro fra Alberto Cerroni, approfondisce il genere sacro e liturgico sotto la guida di fra Maurizio Verde, e seguita a scrivere musica e poesia collaborando attivamente alle celebrazioni liturgiche della fraternit\u00e0. Nel 2002 interrompe il percorso religioso nell'Ordine alla ricerca di una forma di vita pi\u00f9 solitaria e ritirata e nell'attesa di poter realizzare il proprio progetto spirituale riprende gli studi al Conservatorio e la sua vasta e consistente attivit\u00e0 concertistica nel territorio umbro. Conseguito il diploma in canto nel 2004 Alessandro abbandona il progetto di vita eremitica e chiede di rientrare nell'Ordine riprendendo cos\u00ec il cammino religioso rimasto in sospeso. Con l'intenso studio della teologia accantona per anni l'attivit\u00e0 e lo studio del canto, prestando servizio soltanto all\u2019interno della fraternit\u00e0; non manca, per\u00f2, nel frattempo di continuare a esercitarsi nella composizione sia musicale che poetica e incrementa notevolmente la propria conoscenza del repertorio sacro e liturgico che lo porter\u00e0 a una profonda riflessione riguardo al rapporto tra canto e spiritualit\u00e0. Consegue nel 2009 la tesi di Baccalaureato sul tema \"Santit\u00e0, vera arte e universalit\u00e0, i tre caratteri della musica sacra\" e nello stesso anno emette i voti perpetui presso la Basilica di Santa Maria degli Angeli in Porziuncola, dove prester\u00e0 servizio per un anno nell'Infermeria Provinciale.\nLa missione di evangelizzazione con il canto e la musica.\nNel 2011 torna a esibirsi in alcuni piccoli concerti con repertorio operistico, stimolando cos\u00ec il desiderio di riprendere a cantare dopo anni di inattivit\u00e0. Durante uno di questi eventi incontra il soprano Catharina Sharp con la quale inizia un dialogo riguardo ad alcuni progetti di registrazioni; mesi pi\u00f9 tardi grazie a lei entra in contatto con il manager Mark Pinder che gli propone un'audizione per la Decca records \u2013 Universal music a dicembre. Frate Alessandro riceve il permesso dai superiori e accetta di fare questa audizione a seguito della quale subito gli viene proposto un contratto per registrare un cd di arie sacre. Di fronte a ci\u00f2, pur dubbioso e per nulla convinto, frate Alessandro chiede consiglio ai suoi superiori e a fidati amici ricevendo da tutti un caldo incoraggiamento e il permesso di proseguire in questo progetto innovativo. Ad affiancarlo da subito ci sar\u00e0 fra Eunan McMullan, frate di origine irlandese, ma appartenente alla medesima Provincia religiosa dell'Umbria, con un prestigioso passato di avvocato. Viene a costituirsi subito in questo modo l'identit\u00e0 del progetto che si configura come una vera e propria missione francescana di evangelizzazione: due frati mandati per il mondo ad annunciare il Vangelo.\nGrazie all'esperienza di fra Eunan il dialogo con la Decca risulta serio e sereno e porta a un accordo bilanciato che permette alla Casa discografica di produrre e promuovere il proprio prodotto e alla Provincia dei Frati Minori di impostare la propria missione e preservare la vita religiosa dei due fratelli inviati. L'aspetto pi\u00f9 difficile da affrontare \u00e8 stato quello economico; frate Alessandro, infatti, avendo fatto voto di povert\u00e0, non ha voluto ricevere alcun provento personale dalla vendita dei CD. Perci\u00f2 in accordo con i superiori \u00e8 stato deciso di destinare tutti i proventi dei CD alle missioni all'estero sostenute dalla Provincia dei Frati Minori dell'Umbria.\nCon la firma del contratto, frate Alessandro diviene il primo religioso nella storia ad aver firmato un contratto discografico esclusivo con una major.\nLa produzione del primo album vedr\u00e0 frate Alessandro collaborare con Mike Hedges, (gi\u00e0 produttore, fra gli altri, di U2, Dido, The Cure, Manic Street Preachers, The Priests) e con la London Session Orchestra presso gli Abbey Road Studios di Londra. Ed \u00e8 proprio in occasione delle registrazioni del CD che il religioso sale per la prima volta in aereo, segnando cos\u00ec l'inizio di una lunga e articolata serie di viaggi per il mondo. A maggio del 2012 viene annunciata a Londra l'uscita del CD, a settembre si tiene alla Porziuncola la conferenza stampa e il concerto di presentazione e il 15 ottobre esce ufficialmente \"Voice from Assisi\".\nLa promozione del disco porta fra Alessandro e fra Eunan a stretto contatto con il mondo mediatico e dell'informazione tramite partecipazioni televisive e radio e numerose interviste per la stampa. Vengono prodotti nell'ambito di questo progetto anche dei video e un documentario con interviste esclusive in cui viene descritta la storia di questa particolare missione musicale di frate Alessandro; il documentario sar\u00e0 pubblicato nel 2013 in una edizione speciale di \"Voice from Assisi\". In seguito alla popolarit\u00e0 acquistata frate Alessandro partecipa anche alla produzione di un libro biografico edito dalle Edizioni Porziuncola e intitolato: \"Frate Alessandro \u2013 La mia musica, la mia vita\".\nIl successo di questo primo album apre la strada a un secondo lavoro che avr\u00e0 come tema il Natale e porter\u00e0 il titolo di \"Voice of Joy\". Haydn Bendall \u00e8 il produttore e gli arrangiamenti vengono affidati al giovane compositore australiano Steven Baker, gi\u00e0 autore del \"Pater noster\" contenuto in \"Voice from Assisi\"; anche per questo secondo album Baker scriver\u00e0 appositamente per frate Alessandro un brano, \"Agnus Dei\". La tracklist offre una scelta dei pi\u00f9 celebri e classici canti di Natale internazionali, ma trovano spazio anche due brani francescani, e due \"Ave Maria\". I video dei brani vengono registrati a Betlemme.\nIl 2013 \u00e8 segnato particolarmente dalla partecipazione al \"Big Sing\", per la BBC, alla Royal Albert Hall di Londra e ad altri eventi per la TV e radio britannica.\nIl terzo album esce nel 2015, \u00e8 un progetto promosso dalla Decca Italia con la produzione di John Fraser. Ad accompagnare i brani stavolta \u00e8 la Camerata Ducale di Vercelli, diretta da Guido Rimonda e gli arrangiamenti sono di Bruno Moretti. Il titolo scelto, \"Voice of peace\", esprime la continuit\u00e0 con i due precedenti lavori nell\u2019ottica di comunicare il messaggio francescano di gioia e pace per mezzo della musica.\nIn questi anni vengono conferiti al religioso alcuni premi, tra cui il premio \u201cPersonalit\u00e0 europea 2014\u201d e il premio Bonifacio VIII 2016 con nomina di membro onorario presso l'Accademia Bonifaciana.\nNel 2016 viene pubblicata la raccolta \"O holy night\", sempre con la Decca Italia, in cui troveranno spazio 4 tracce inedite, 2 delle quali registrate insieme al coro di voci bianche di Vienna.\nIn autunno vede la luce un progetto con la PBS che coinvolge frate Alessandro, l'Orchestra da Camera di Perugia e la Cappella Musicale della Basilica di San Francesco in un concerto che raccoglie i brani pi\u00f9 famosi dei suoi CD; il concerto \u00e8 stato trasmesso sia dall'emittente americana che da Tv2000 in Italia e porter\u00e0 alla produzione di un DVD intitolato: \"Friar Alessandro: The Voice of Assisi\".\nSempre nel 2016, a settembre, viene presentato l'opuscolo \"Laudato si' - la melodia nascosta del Cantico delle creature\", edito dalle Edizioni Porziuncola, in cui frate Alessandro illustra una ricerca mirata alla ricostruzione ipotetica della melodia originale del celebre \"Cantico del poverello\".\nDopo numerosi viaggi ed eventi, il religioso chiede ai superiori un periodo di pausa per il 2018 per poi riprendere l'attivit\u00e0 nel periodo natalizio.\nNel 2019 vede la luce il quinto lavoro discografico per l'etichetta Encore music dal titolo \"Il paese del sole\", un excursus storico sull'aria da camera e sulla canzone italiana in cui frate Alessandro si mostra anche come compositore nel brano \"Torner\u00f2\". A questo progetto partecipano Manuel Magrini al pianoforte, Fabrizio Fanini alla chitarra e Javier Girotto al sax soprano; l\u2019arte di questi musicisti conferisce all\u2019album un\u2019aura live jazz che costituisce un'autentica novit\u00e0 nel repertorio del frate cantante.\nNello stesso anno viene pubblicato dalle Edizioni Porziuncola il libro \"Le note dell'anima \u2013 Origine, natura e tecnica del canto spirituale\", un volume in cui frate Alessandro appunta la sua esperienza del canto come cammino spirituale esponendone i principi tecnici e interpretativi.\nNel 2020 \u00e8 pubblicato \"La nostra voce \u2013 Storia di un dono\", un'autobiografia scritta dal cantante per le Edizioni San Paolo.\nA settembre di questo stesso anno frate Alessandro viene trasferito presso il Santuario di San Damiano in Assisi."}
{"id": "4939412", "revid": "767487", "url": "https://it.wikipedia.org/wiki?curid=4939412", "title": "Nessuno mi pettina bene come il vento", "text": "Nessuno mi pettina bene come il vento \u00e8 un film del 2014, l'ultimo diretto da Peter Del Monte. \u00c8 uscito nelle sale italiane il 10 aprile 2014.\nTrama.\nArianna \u00e8 una scrittrice solitaria che si trova per alcuni giorni a prendersi cura della figlia undicenne di una giornalista. La bambina instaura un rapporto di amore-odio sia con la donna che con la banda di ragazzini che vive nel luogo.\nProduzione e cast.\nIl film \u00e8 ambientato a Santa Marinella, sul litorale laziale. Nel cast anche Jacopo Olmo Antinori e Paolo Graziosi."}
{"id": "4939413", "revid": "256896", "url": "https://it.wikipedia.org/wiki?curid=4939413", "title": "Unione Malese", "text": ""}
{"id": "4939420", "revid": "767487", "url": "https://it.wikipedia.org/wiki?curid=4939420", "title": "Madhouse (gruppo musicale)", "text": "Madhouse \u00e8 un gruppo musicale di genere jazz fusion originario di Minneapolis (Stati Uniti d'America), creato da Prince.\nDue album dei Madhouse (ed alcuni singoli) sono stati pubblicati ufficialmente nel 1987."}
{"id": "4939421", "revid": "256896", "url": "https://it.wikipedia.org/wiki?curid=4939421", "title": "Congregazione cristiana dei testimoni di Geova", "text": ""}
{"id": "4939429", "revid": "767487", "url": "https://it.wikipedia.org/wiki?curid=4939429", "title": "Vanity 6", "text": "Vanity 6 \u00e8 stato un trio vocale femminile creato da Prince nei primi anni '80. Ha pubblicato un solo album da studio da cui furono tratti quattro singoli. Dopo l'abbandono della leader Denise Matthews (nota come Vanity) e il subentro di Apollonia, il trio prosegu\u00ec l'attivit\u00e0 come Apollonia 6.\nStoria.\nNel 1981, uno dei numerosi progetti di Prince stava prendendo forma con il nome \"The Hookers\": un terzetto femminile dal carattere erotico e provocante in cui erano comprese la sua fidanzata del tempo Susanne Moonsie, Brenda Bennet e Jamie Shoop. L'artista di Minneapolis intendeva fare da mentore a una futura star, sul modello del film \"\u00c8 nata una stella\", nonch\u00e9 sviluppare una versione femminile del proprio personaggio sessualmente spregiudicato. Dopo che alcune demo erano gi\u00e0 state registrate, l'incontro con Denise Matthews, al tempo compagna di Rick James, convinse Prince ad affidarle la leadership al posto della Moonsie (a cui tocc\u00f2 anche cedere il ruolo sentimentale, salvo riguadagnarlo pi\u00f9 volte in seguito) e a licenziare Jamie Shoop. Prince ribattezz\u00f2 \" Vanity\" la Matthews (che aveva rifiutato il nome \"Vagina\") e il gruppo \"Vanity 6\": il \"sei\" significava che ognuna di loro valeva il doppio del normale.\nIl primo singolo a uscire fu \"He's so dull\", seguito da \"Nasty Girl\": entrambi furono accompagnati da video ed esibizioni televisive in cui le cantanti apparivano estremamente provocanti e vestite di lingerie. Per questo motivo la censura di stazioni radio e canali TV fu piuttosto frequente. I successivi due singoli, \"Drive me wild\" e \"Bite the beat\" non ottennero risultati commerciali apprezzabili.\nDal novembre 1982 ad aprile 1983 le Vanity 6 si esibirono come supporter di Prince nel tour di 1999. I The Time suonavano i brani rimanendo nascosti dietro a un sipario (cosa che fu fonte di non poco dissidio) per lasciare totale visibilit\u00e0 alle ragazze.\nNel 1983 era gi\u00e0 stato predisposto diverso materiale per un nuovo album, tra cui la mai pubblicata \"Vibrator\" (ampiamente diffusa sul web: Vanity, alle prese con un vibratore dalle batterie scariche, per acquistarle discute con due commessi, Jill Jones e Prince, per poi raggiungere finalmente l'orgasmo), Manic Monday (affidata alle Bangles) e The Glamorous Life (passata a Sheila E.), ed era prevista la loro partecipazione nel film Purple Rain: improvvisamente Vanity abbandon\u00f2 l'entourage di Prince per intraprendere una carriera solista indipendente con la Motown Records. In seguito dichiar\u00f2 che l'immagine ad alto contenuto erotico che le era stata associata non era quello che desiderava. Un'altra versione riferisce che fu licenziata per avere aumentato le sue pretese economiche a poche settimane dall'inizio delle riprese.\nIl suo posto fu preso da Patricia Kotero (ribattezzata Apollonia) e il gruppo mut\u00f2 nome in Apollonia 6. Dopo la pubblicazione dell'album omonimo e di due singoli, il progetto fu definitivamente concluso nel 1985."}
{"id": "4939430", "revid": "767487", "url": "https://it.wikipedia.org/wiki?curid=4939430", "title": "Apollonia 6", "text": "Apollonia 6 sono state un gruppo femminile statunitense creato nel 1983 da Prince in prosecuzione delle Vanity 6 a seguito dell'abbandono della cantante Vanity sostituita da Patricia Kotero, ribattezzata Apollonia.\nStoria.\nNel 1983 l'improvviso quanto inatteso abbandono di Vanity, avvenuto immediatamente prima dell'inizio delle riprese di Purple Rain e con buona parte del materiale del secondo album delle Vanity 6 gi\u00e0 pronta, costrinse Prince a iniziare un frenetico giro di audizioni per trovare velocemente una sostituta. La scelta cadde su Patricia Kotero, attrice e modella californiana figlia di genitori di origine messicana che era gi\u00e0 apparsa in serie Tv come CHiPs, Fantasilandia e \"The Mystic Warrior\" (mai trasmessa in Italia), nonch\u00e9 in alcuni videoclip (The Other Woman di Ray Parker Jr.).\nLa Kotero fu inserita nel trio che, ovviamente, aveva bisogno di cambiare nome: fu ribattezzata \"Apollonia\" (il suo secondo nome di battesimo), con conseguente estensione al gruppo, che fu messo subito all'opera per una nuova versione di \"Manic Monday\". Tuttavia, il pezzo, sebbene fosse stato incluso nella musicassetta distribuita in anteprima per gli addetti ai lavori, fu poi scartato per le insufficienti doti vocali della cantante principale (nell'album fu necessario inserire come coriste \"di rinforzo\" Jill Jones e Lisa Coleman).\nIl primo singolo a uscire, nell'agosto del 1984, fu \"Sex Shooter\" che, nonostante il traino della provocante scena del film in cui il brano viene eseguito, raggiunse solo la posizione n. 62 della Billboard Hot 200. Ancora meno fortunato fu il successivo \"Blue limousine\".\nIl 1\u00ba ottobre 1984 usc\u00ec l'album \"Apollonia 6\", costituito da 7 brani per una durata di 31 minuti. Pur essendo interamente composto e prodotto da Prince, i suoi risultati di vendita furono modesti. Nessuna partecipazione a un tour era stata programmata e la promozione in TV, Europa compresa, aveva dati deboli ritorni, n\u00e9 era bastato inserire nella colonna sonora del film il duetto con Prince in \"Take me with U\". Solo in seguito le Apollonia 6 apparvero in qualche data del tour di Purple Rain, per il quale erano state scartate dal ruolo di supporter in favore di Sheila E..\nAll'artista di Minneapolis fu chiaro che la Kotero considerava il suo ruolo nel gruppo come un contratto a tempo determinato in attesa di proseguire con altri impegni.. Va precisato che tra i due non ci fu mai alcun legame sentimentale (era sposata ma la cosa venne tenuta riservata per alimentare il gossip) e che, negli anni, la Kotero ha dichiarato di essere stata trattata sempre con il massimo rispetto e affetto.\nI progetti per girare altri video dei brani dell'album non ebbero seguito. Fu prodotto un cortometraggio dal titolo \"Happy Birthday Mr. Christian\" in cui le Apollonia 6 eseguivano quattro brani: seppure fossero state terminate le riprese sotto la regia di Brian Thomson, non ne fu terminato il montaggio finale n\u00e9 tantomeno venne pubblicato.\nPrince, visti i modesti risultati commerciali e il crescente disinteresse della Kotero, sciolse definitivamente la formazione nel 1985."}
{"id": "4939433", "revid": "287204", "url": "https://it.wikipedia.org/wiki?curid=4939433", "title": "196476 Humfernandez", "text": "196476 Humfernandez \u00e8 un asteroide della fascia principale. Scoperto nel 2003, presenta un'orbita caratterizzata da un semiasse maggiore pari a 2,7344314\u00a0UA e da un'eccentricit\u00e0 di 0,2310012, inclinata di 15,63281\u00b0 rispetto all'eclittica."}
{"id": "4939434", "revid": "287204", "url": "https://it.wikipedia.org/wiki?curid=4939434", "title": "201497 Marcelroche", "text": "201497 Marcelroche \u00e8 un asteroide della fascia principale. Scoperto nel 2003, presenta un'orbita caratterizzata da un semiasse maggiore pari a 2,5576078\u00a0UA e da un'eccentricit\u00e0 di 0,2860356, inclinata di 12,33149\u00b0 rispetto all'eclittica."}
{"id": "4939435", "revid": "287204", "url": "https://it.wikipedia.org/wiki?curid=4939435", "title": "236111 Wolfgangb\u00fcttner", "text": "236111 Wolfgangb\u00fcttner \u00e8 un asteroide della fascia principale. Scoperto nel 2005, presenta un'orbita caratterizzata da un semiasse maggiore pari a 2,1723037\u00a0UA e da un'eccentricit\u00e0 di 0,1722290, inclinata di 5,77934\u00b0 rispetto all'eclittica."}
{"id": "4939436", "revid": "287204", "url": "https://it.wikipedia.org/wiki?curid=4939436", "title": "236111 Wolfgangbuttner", "text": ""}
{"id": "4939437", "revid": "287204", "url": "https://it.wikipedia.org/wiki?curid=4939437", "title": "214911 Viehboeck", "text": "214911 Viehboeck \u00e8 un asteroide della fascia principale. Scoperto nel 2007, presenta un'orbita caratterizzata da un semiasse maggiore pari a 2,3986522\u00a0UA e da un'eccentricit\u00e0 di 0,1358318, inclinata di 2,55018\u00b0 rispetto all'eclittica."}
{"id": "4939438", "revid": "767487", "url": "https://it.wikipedia.org/wiki?curid=4939438", "title": "Mazarati", "text": "Mazarati era un gruppo statunitense di R&amp;B formato a met\u00e0 degli anni '80 dall'ex bassista Brownmark dei Prince and The Revolution. Originario di Minneapolis, sono ormai defunto come gruppo. Unica hit della band era una canzone chiamata \"100 MPH\", che \u00e8 stata scritta e co-prodotta da Prince."}
{"id": "4939439", "revid": "287204", "url": "https://it.wikipedia.org/wiki?curid=4939439", "title": "218987 Heidenhain", "text": "218987 Heidenhain \u00e8 un asteroide della fascia principale. Scoperto nel 2008, presenta un'orbita caratterizzata da un semiasse maggiore pari a 2,9400804\u00a0UA e da un'eccentricit\u00e0 di 0,0673527, inclinata di 4,27882\u00b0 rispetto all'eclittica."}
{"id": "4939441", "revid": "287204", "url": "https://it.wikipedia.org/wiki?curid=4939441", "title": "243097 Batavia", "text": "243097 Batavia \u00e8 un asteroide della fascia principale. Scoperto nel 2007, presenta un'orbita caratterizzata da un semiasse maggiore pari a 2,6849649\u00a0UA e da un'eccentricit\u00e0 di 0,0318767, inclinata di 6,69884\u00b0 rispetto all'eclittica."}
{"id": "4939442", "revid": "330270", "url": "https://it.wikipedia.org/wiki?curid=4939442", "title": "Edizioni Messaggero Padova", "text": ""}
{"id": "4939443", "revid": "287204", "url": "https://it.wikipedia.org/wiki?curid=4939443", "title": "251325 Leopoldjosefine", "text": "251325 Leopoldjosefine \u00e8 un asteroide della fascia principale. Scoperto nel 2007, presenta un'orbita caratterizzata da un semiasse maggiore pari a 3,0620010\u00a0UA e da un'eccentricit\u00e0 di 0,1319385, inclinata di 17,63446\u00b0 rispetto all'eclittica."}
{"id": "4939444", "revid": "287204", "url": "https://it.wikipedia.org/wiki?curid=4939444", "title": "210213 Hasler-Gloor", "text": "210213 Hasler-Gloor \u00e8 un asteroide della fascia principale. Scoperto nel 2007, presenta un'orbita caratterizzata da un semiasse maggiore pari a 2,6235101\u00a0UA e da un'eccentricit\u00e0 di 0,2788079, inclinata di 12,59784\u00b0 rispetto all'eclittica."}
{"id": "4939446", "revid": "287204", "url": "https://it.wikipedia.org/wiki?curid=4939446", "title": "196807 Beshore", "text": "196807 Beshore \u00e8 un asteroide della fascia principale. Scoperto nel 2003, presenta un'orbita caratterizzata da un semiasse maggiore pari a 3,0299686\u00a0UA e da un'eccentricit\u00e0 di 0,0938115, inclinata di 11,01376\u00b0 rispetto all'eclittica."}
{"id": "4939447", "revid": "287204", "url": "https://it.wikipedia.org/wiki?curid=4939447", "title": "196938 Delgordon", "text": "196938 Delgordon \u00e8 un asteroide della fascia principale. Scoperto nel 2003, presenta un'orbita caratterizzata da un semiasse maggiore pari a 3,1809440\u00a0UA e da un'eccentricit\u00e0 di 0,1650246, inclinata di 6,63967\u00b0 rispetto all'eclittica."}
{"id": "4939448", "revid": "287204", "url": "https://it.wikipedia.org/wiki?curid=4939448", "title": "197196 Jamestaylor", "text": "197196 Jamestaylor \u00e8 un asteroide della fascia principale. Scoperto nel 2003, presenta un'orbita caratterizzata da un semiasse maggiore pari a 2,9681397\u00a0UA e da un'eccentricit\u00e0 di 0,1453321, inclinata di 10,16322\u00b0 rispetto all'eclittica."}
{"id": "4939450", "revid": "287204", "url": "https://it.wikipedia.org/wiki?curid=4939450", "title": "222403 Bethchristie", "text": "222403 Bethchristie \u00e8 un asteroide della fascia principale. Scoperto nel 2001, presenta un'orbita caratterizzata da un semiasse maggiore pari a 3,0808128\u00a0UA e da un'eccentricit\u00e0 di 0,1132835, inclinata di 0,68295\u00b0 rispetto all'eclittica."}
{"id": "4939451", "revid": "287204", "url": "https://it.wikipedia.org/wiki?curid=4939451", "title": "232553 Randypeterson", "text": "232553 Randypeterson \u00e8 un asteroide della fascia principale. Scoperto nel 2003, presenta un'orbita caratterizzata da un semiasse maggiore pari a 2,7876385\u00a0UA e da un'eccentricit\u00e0 di 0,0507941, inclinata di 3,96572\u00b0 rispetto all'eclittica."}
{"id": "4939453", "revid": "287204", "url": "https://it.wikipedia.org/wiki?curid=4939453", "title": "216624 Kaufer", "text": "216624 Kaufer \u00e8 un asteroide della fascia principale. Scoperto nel 2002, presenta un'orbita caratterizzata da un semiasse maggiore pari a 2,5193319\u00a0UA e da un'eccentricit\u00e0 di 0,1105832, inclinata di 8,40280\u00b0 rispetto all'eclittica."}
{"id": "4939454", "revid": "287204", "url": "https://it.wikipedia.org/wiki?curid=4939454", "title": "198450 Scattolin", "text": "198450 Scattolin \u00e8 un asteroide della fascia principale. Scoperto nel 2004, presenta un'orbita caratterizzata da un semiasse maggiore pari a 2,8152466\u00a0UA e da un'eccentricit\u00e0 di 0,1642799, inclinata di 7,93859\u00b0 rispetto all'eclittica."}
{"id": "4939455", "revid": "307923", "url": "https://it.wikipedia.org/wiki?curid=4939455", "title": "217366 Mayalin", "text": "217366 Mayalin \u00e8 un asteroide della fascia principale. Scoperto nel 2004, presenta un'orbita caratterizzata da un semiasse maggiore pari a 2,3948106\u00a0UA e da un'eccentricit\u00e0 di 0,1180049, inclinata di 5,26065\u00b0 rispetto all'eclittica.\nL'asteroide era stato inizialmente battezzato 217366 Orestelesca per poi essere corretto nella denominazione attuale. L'eponimo venne poi attribuito all'asteroide 5347 Orestelesca.\nInoltre l'eponimo \"Mayalin\" era stato inizialmente assegnato a 233893 Honthyhanna che ricevette poi l'attuale denominazione.\nL'asteroide \u00e8 dedicato alla scultrice statunitense Maya Lin."}
{"id": "4939456", "revid": "399", "url": "https://it.wikipedia.org/wiki?curid=4939456", "title": "Anija (La nave)", "text": ""}
{"id": "4939457", "revid": "287204", "url": "https://it.wikipedia.org/wiki?curid=4939457", "title": "223950 Mississauga", "text": "223950 Mississauga \u00e8 un asteroide della fascia principale. Scoperto nel 2004, presenta un'orbita caratterizzata da un semiasse maggiore pari a 3,2365720\u00a0UA e da un'eccentricit\u00e0 di 0,0561886, inclinata di 8,84671\u00b0 rispetto all'eclittica."}
{"id": "4939458", "revid": "287204", "url": "https://it.wikipedia.org/wiki?curid=4939458", "title": "226861 Elimaor", "text": "226861 Elimaor \u00e8 un asteroide della fascia principale. Scoperto nel 2004, presenta un'orbita caratterizzata da un semiasse maggiore pari a 2,7037882\u00a0UA e da un'eccentricit\u00e0 di 0,1428826, inclinata di 5,08760\u00b0 rispetto all'eclittica."}
{"id": "4939459", "revid": "287204", "url": "https://it.wikipedia.org/wiki?curid=4939459", "title": "204370 Ferdinandvan\u011bk", "text": "204370 Ferdinandvan\u011bk \u00e8 un asteroide della fascia principale. Scoperto nel 2004, presenta un'orbita caratterizzata da un semiasse maggiore pari a 2,3742300\u00a0UA e da un'eccentricit\u00e0 di 0,1769254, inclinata di 5,33378\u00b0 rispetto all'eclittica."}
{"id": "4939460", "revid": "287204", "url": "https://it.wikipedia.org/wiki?curid=4939460", "title": "204370 Ferdinandvanek", "text": ""}
{"id": "4939461", "revid": "287204", "url": "https://it.wikipedia.org/wiki?curid=4939461", "title": "209107 \u0160afr\u00e1nek", "text": "209107 \u0160afr\u00e1nek \u00e8 un asteroide della fascia principale. Scoperto nel 2003, presenta un'orbita caratterizzata da un semiasse maggiore pari a 2,3491758\u00a0UA e da un'eccentricit\u00e0 di 0,0402774, inclinata di 8,70422\u00b0 rispetto all'eclittica."}
{"id": "4939462", "revid": "287204", "url": "https://it.wikipedia.org/wiki?curid=4939462", "title": "209107 Safranek", "text": ""}
{"id": "4939463", "revid": "86599", "url": "https://it.wikipedia.org/wiki?curid=4939463", "title": "213771 Johndee", "text": "213771 Johndee \u00e8 un asteroide della fascia principale. Scoperto nel 2003, presenta un'orbita caratterizzata da un semiasse maggiore pari a e da un'eccentricit\u00e0 di 0,1525844, inclinata di 1,53761\u00b0 rispetto all'eclittica.\nL'asteroide \u00e8 dedicato all'astronomo inglese John Dee."}
{"id": "4939464", "revid": "62748", "url": "https://it.wikipedia.org/wiki?curid=4939464", "title": "Alessandro Brustenghi", "text": ""}
{"id": "4939466", "revid": "1543377", "url": "https://it.wikipedia.org/wiki?curid=4939466", "title": "George London (paesaggista)", "text": "S'ispir\u00f2 allo stile barocco. Lavor\u00f2 alla realizzazione e cura dei giardini dell'Hampton Court, della Melbourne Hall e della Wimpole Hall. Fu cofondatore del celebre Brompton Park Nursery nel 1681. Ebbe come allievo Henry Wise (1653-1738), che divenne in seguito socio negli affari del Brompton Park.\nLa sua esatta data di nascita non \u00e8 certa, ma si pu\u00f2 affermare probabilmente intorno al 1640."}
{"id": "4939471", "revid": "287204", "url": "https://it.wikipedia.org/wiki?curid=4939471", "title": "215841 \u010cimelice", "text": "215841 \u010cimelice \u00e8 un asteroide della fascia principale. Scoperto nel 2005, presenta un'orbita caratterizzata da un semiasse maggiore pari a 2,3269137\u00a0UA e da un'eccentricit\u00e0 di 0,1395478, inclinata di 2,60192\u00b0 rispetto all'eclittica."}
{"id": "4939473", "revid": "300067", "url": "https://it.wikipedia.org/wiki?curid=4939473", "title": "Scandalo delle partite vendute della Nazionale di calcio di El Salvador", "text": "Lo scandalo delle partite vendute della Nazionale di calcio di El Salvador fu uno dei temi che pi\u00f9 ebbe risalto nel paese nel 2013. Molti simpatizzanti che seguivano da vicino la \"Selecta\" si sentirono delusi quando si scopr\u00ec che alcuni giocatori avevano venduto partite amichevoli ed ufficiali col fine di ottenere benefici economici personali.\nCronologia.\nLe partite truccate.\nLe quattro partite considerate dalla Federaci\u00f3n Salvadore\u00f1a de F\u00fatbol (FESFUT) come truccate sono le seguenti:\nNotizia dello scandalo.\nSi cominci\u00f2 a parlarne nei mezzi di comunicazione a met\u00e0 del mese di luglio, quando la selezione di El Salvador realizzava la sua partecipazione alla Gold Cup 2013. Bench\u00e9 si cominciasse a sospettare da molto prima. Una volta eliminati dalla Gold Cup, V\u00edctor Turcios rilasci\u00f2 un'intervista alla catena ESPN denunciando casi di partite truccate.\nI giocatori coinvolti.\nGiornali internazionali davano una lista di 50 giocatori, bench\u00e9 da parte della FESFUT si dicesse che erano 22.\nL'indagine.\nIl 21 agosto la FESFUT sospese provvisoriamente i 22 giocatori. Quello stesso giorno, la \"Fiscal\u00eda General de la Rep\u00fablica de El Salvador\" (FGR), fece irruzione nelle case di 11 giocatori: Miguel Montes, Eliseo Quintanilla, Dagoberto Portillo, Dennis Alas, Rodolfo Zelaya, Alfredo Pacheco, Marvin Gonz\u00e1lez, Luis Anaya, \u00c1lexander Escobar, Mardoqueo Henr\u00edquez e Benji Villalobos. Ci\u00f2 fu fatto al fine di raccogliere prove per l'indagine.\nSanzioni inflitte ai coinvolti.\nAlla fine dell'indagine si determinarono le sanzioni ai coinvolti di accordo alla loro partecipazione nei fatti. Furono 20 i giocatori sanzionati in tre date: 20 settembre (16), 10 ottobre (3), 11 novembre (1). Le sanzioni sono le seguenti:\nProvvedimenti della FIFA.\nLa FIFA rese effettive a 209 federazioni di calcio le sanzioni a livello internazionale.\nCritiche da parte dei tifosi.\nLa sospensione per un mese di 22 giocatori della selezione di calcio di El Salvador causa di un'indagine su partite truccate provoc\u00f2 l'indignazione ed una raffica di critiche da parte di tifosi.\nIl tema della corruzione riscosse forza da luglio, quando il giocatore V\u00edctor Turcios, nell'ambito della Gold Cup 2013, dalla quale El Salvador fu eliminato alla seconda fase, dichiar\u00f2 ad una televisione internazionale che la questione delle partite truccate era \"una realt\u00e0.\"\nLa frustrazione della tifoseria salvadoregna si espresse in commenti alla radio e in televisione con qualificativi di \"sfacciati\", \"traditori\", \"farabutti\" e \"mediocri.\"\nLa cosiddetta \"Barra Azul\" che incoraggia gli incontri della selezione, con l'illusione o la speranza di un trionfo, in un comunicato dal titolo \"Nessuno vende il mio paese\", espresse che i giocatori sospesi fanno parte della \"generazione della vergogna\" e confidano in che \"siano allontanati a vita dal calcio nazionale (E) che i loro nomi rimangano con una macchia nera nella storia del calcio nazionale.\"\nLe partite che portarono la Federazione a prendere questa decisione sono le amichevoli realizzate a Tampa (Florida) USA, il 24 febbraio 2010, dove El Salvador perse 2-1 con gli Stati Uniti; quella disputata a Washington il 19 giugno dello stesso anno, quando El Salvador perse 1-0 contro il D.C. United. Il terzo incontro fu quello realizzato nella Gold Cup, a Dallas (USA), il 5 giugno 2011, quando El Salvador perse 5-0 contro il Messico ed un possibile quarto incontro \u00e8 un'amichevole disputata il 6 febbraio di 2013 contro il Paraguay, con risultato avverso di 4-1 per i salvadoregni.\nLa stampa locale nota che oltre agli incontri che si menzionano ci sono altri che meritano di essere indagati.\nI presidenti dei club della Primera Divisi\u00f3n fornirono sostegno alla FESFUT, nonostante rimasero nel torneo locale senza alcuni dei giocatori sanzionati."}
{"id": "4939475", "revid": "287204", "url": "https://it.wikipedia.org/wiki?curid=4939475", "title": "215841 Cimelice", "text": ""}
{"id": "4939476", "revid": "287204", "url": "https://it.wikipedia.org/wiki?curid=4939476", "title": "232923 Adalovelace", "text": "232923 Adalovelace \u00e8 un asteroide della fascia principale. Scoperto nel 2005, presenta un'orbita caratterizzata da un semiasse maggiore pari a 2,7502688\u00a0UA e da un'eccentricit\u00e0 di 0,0590309, inclinata di 1,10047\u00b0 rispetto all'eclittica."}
{"id": "4939479", "revid": "287204", "url": "https://it.wikipedia.org/wiki?curid=4939479", "title": "235621 Kratochv\u00edle", "text": "235621 Kratochv\u00edle \u00e8 un asteroide della fascia principale. Scoperto nel 2004, presenta un'orbita caratterizzata da un semiasse maggiore pari a 2,3190026\u00a0UA e da un'eccentricit\u00e0 di 0,1189247, inclinata di 6,26772\u00b0 rispetto all'eclittica."}
{"id": "4939480", "revid": "287204", "url": "https://it.wikipedia.org/wiki?curid=4939480", "title": "250374 J\u00edrovec", "text": "250374 J\u00edrovec \u00e8 un asteroide della fascia principale. Scoperto nel 2003, presenta un'orbita caratterizzata da un semiasse maggiore pari a 2,3187646\u00a0UA e da un'eccentricit\u00e0 di 0,1644353, inclinata di 3,64033\u00b0 rispetto all'eclittica."}
{"id": "4939481", "revid": "287204", "url": "https://it.wikipedia.org/wiki?curid=4939481", "title": "250374 Jirovec", "text": ""}
{"id": "4939482", "revid": "599013", "url": "https://it.wikipedia.org/wiki?curid=4939482", "title": "Cammy MacGregor", "text": "Anche sua sorella Cynthia \u00e8 stata una tennista.\nCarriera.\nIn carriera ha vinto 3 titoli di doppio. Nei tornei del Grande Slam ha ottenuto il suo miglior risultato agli Australian Open raggiungendo i quarti di finale di doppio nel 1990, in coppia con sua sorella Cynthia, e di doppio misto nel 1991, in coppia con il connazionale Robert Van't Hof."}
{"id": "4939483", "revid": "287204", "url": "https://it.wikipedia.org/wiki?curid=4939483", "title": "235621 Kratochvile", "text": ""}
{"id": "4939484", "revid": "767487", "url": "https://it.wikipedia.org/wiki?curid=4939484", "title": "La strada di spine", "text": "La strada di spine (\"Der Weg der Grete Lessen\") \u00e8 un film muto del 1920 diretto da Rudolf Biebrach che ha come protagonista nel ruolo di Grete Lessen l'attrice berlinese Lotte Neumann. Tra il nome degli altri interpreti del film compare anche quello del regista.\nIl soggetto - quello di un padre che tortura la propria figlia a causa del suo amore per la madre - si basa su \"Arme M\u00e4dchen\", un romanzo di Paul Lindau pubblicato nel 1887.\nProduzione.\nIl film fu prodotto dalla Maxim-Film Ges. Ebner &amp; Co (Berlin).\nDistribuzione.\nLa prima del film - che in Germania ebbe il visto di censura nel marzo 1920 - si tenne il 3 maggio 1920 al cinema Kali di Berlino. Altre fonti riportano la data di uscita del film in sala al 1919."}
{"id": "4939485", "revid": "406085", "url": "https://it.wikipedia.org/wiki?curid=4939485", "title": "SS 99", "text": ""}
{"id": "4939487", "revid": "767487", "url": "https://it.wikipedia.org/wiki?curid=4939487", "title": "Sylvia Crowe", "text": "Biografia.\nNacque nel Sussex, fu allieva di Madeline Agar presso lo \"Swanley College\" (che nel mentre conflu\u00ec nell'\"Hadlow College\" dell'Universit\u00e0 di Greenwich, in continuit\u00e0 didattica). Fu Presidente dell'\"Institute of Landscape Architects\" (pi\u00f9 tardi denominato \"Landscape Institute\") dal 1957 al 1959 grazie ai suoi importanti contributi alla pianificazione urbana e paesaggistica per \"new town\", strade, riforestazioni e implementazione del verde. \u00c8 nota per il suo progetto alla sede della \"Scottish Widows\" di Edimburgo, che lei ha realizzato utilizzando piante della flora locale.\nTra la prima e la seconda met\u00e0 del XX secolo lavor\u00f2 alla \"Lower Soughton Hall\" nel Northop (Flintshire) per la famiglia Gray. Nel 1972 Stephen Alexander Reith Gray era lo sceriffo di Flintshire nonch\u00e9 amministratore delegato della \"Shotton Steelworks\". "}
{"id": "4939490", "revid": "114385", "url": "https://it.wikipedia.org/wiki?curid=4939490", "title": "Ersilia Bronzini Majno", "text": ""}
{"id": "4939491", "revid": "287204", "url": "https://it.wikipedia.org/wiki?curid=4939491", "title": "Parco nazionale Thingvellir", "text": ""}
{"id": "4939492", "revid": "61051", "url": "https://it.wikipedia.org/wiki?curid=4939492", "title": "ANBO II", "text": ""}
{"id": "4939494", "revid": "404449", "url": "https://it.wikipedia.org/wiki?curid=4939494", "title": "Giovanni Battista Pellegrini", "text": ""}
{"id": "4939500", "revid": "108910141", "url": "https://it.wikipedia.org/wiki?curid=4939500", "title": "Lenexa", "text": "Lenexa \u00e8 una citt\u00e0 degli Stati Uniti d'America, situata nello Stato del Kansas, nella contea di Johnson."}
{"id": "4939502", "revid": "110157", "url": "https://it.wikipedia.org/wiki?curid=4939502", "title": "Garden City (Kansas)", "text": "Garden City \u00e8 un comune degli Stati Uniti d'America, situato nello Stato del Kansas, nella Contea di Finney.\nAmministrazione.\nGemellaggi.\nGarden City \u00e8 gemellata con due citt\u00e0:"}
{"id": "4939503", "revid": "116543180", "url": "https://it.wikipedia.org/wiki?curid=4939503", "title": "Petra Ritter", "text": "\u00c8 conosciuta anche come Petra Schwarz.\nCarriera.\nIn carriera ha vinto un titolo di doppio, il Prague Open nel 1992, in coppia con Karin Kschwendt. Nei tornei del Grande Slam ha ottenuto il suo miglior risultato raggiungendo i quarti di finale nel singolare all'Open di Francia nel 1994.\nIn Fed Cup ha disputato un totale di 22 partite, collezionando 11 vittorie e 11 sconfitte."}
{"id": "4939504", "revid": "857769", "url": "https://it.wikipedia.org/wiki?curid=4939504", "title": "Petra Schwarz", "text": ""}
{"id": "4939505", "revid": "857769", "url": "https://it.wikipedia.org/wiki?curid=4939505", "title": "Petra Schwarz-Ritter", "text": ""}
{"id": "4939507", "revid": "287204", "url": "https://it.wikipedia.org/wiki?curid=4939507", "title": "Leawood (Kansas)", "text": "Leawood \u00e8 un comune degli Stati Uniti d'America, situato nello Stato del Kansas, nella contea di Johnson."}
{"id": "4939508", "revid": "110157", "url": "https://it.wikipedia.org/wiki?curid=4939508", "title": "Prairie Village", "text": "Prairie Village \u00e8 un comune degli Stati Uniti d'America, situato nello Stato del Kansas, nella contea di Johnson."}
{"id": "4939509", "revid": "287204", "url": "https://it.wikipedia.org/wiki?curid=4939509", "title": "Hays (Kansas)", "text": "Hays \u00e8 un comune degli Stati Uniti d'America, situato nello Stato del Kansas, nella contea di Ellis."}
{"id": "4939513", "revid": "287204", "url": "https://it.wikipedia.org/wiki?curid=4939513", "title": "Liberal (Kansas)", "text": "Liberal \u00e8 una citt\u00e0 degli Stati Uniti d'America, situato nello Stato del Kansas, nella contea di Seward."}
{"id": "4939514", "revid": "287204", "url": "https://it.wikipedia.org/wiki?curid=4939514", "title": "Pittsburg (Kansas)", "text": "Pittsburg \u00e8 un comune degli Stati Uniti d'America, situato nello Stato del Kansas, nella contea di Crawford."}
{"id": "4939515", "revid": "682087", "url": "https://it.wikipedia.org/wiki?curid=4939515", "title": "R.A. Willis", "text": ""}
{"id": "4939516", "revid": "648716", "url": "https://it.wikipedia.org/wiki?curid=4939516", "title": "Junction City (Kansas)", "text": "Junction City \u00e8 un comune degli Stati Uniti d'America, situato nello Stato del Kansas, nella Contea di Geary.\nOrigini del nome.\nJunction City prende il nome dalla sua posizione alla confluenza dei fiumi Smoky Hill e Republican che formano il fiume Kansas."}
{"id": "4939518", "revid": "287204", "url": "https://it.wikipedia.org/wiki?curid=4939518", "title": "Derby (Kansas)", "text": "Derby \u00e8 un comune (\"city\") degli Stati Uniti d'America della contea di Sedgwick nello Stato del Kansas. La popolazione era di 22,158 persone al censimento del 2010. \u00c8 il pi\u00f9 grande sobborgo di Wichita.\nGeografia fisica.\nDerby \u00e8 situata a (37.552407, -97.261492).\nSecondo lo United States Census Bureau, ha un'area totale di 9.60 miglia quadrate (24.86\u00a0km\u00b2).\nStoria.\nBreve storia.\nPer molti millenni, le Grandi Pianure del Nord America erano abitate dai popoli nomadi di nativi americani. Dal XVI secolo al XVIII secolo, il Regno di Francia rivendic\u00f2 una gran parte del Nord America. Nel 1762, dopo la guerra franco-indiana, la Francia ha ceduto segretamente la Nuova Francia alla Spagna, secondo il trattato di Fontainebleau.\nXIX secolo.\nNel 1802, la Spagna ha restituito la maggior parte delle terre alla Francia. Nel 1803, la maggior parte delle terre dell'odierno Kansas furono acquistate dagli Stati Uniti dalla Francia come parte di 828,000 miglia quadrate secondo l'Acquisto della Louisiana per 2.83 cent per acro.\nNel 1854, il Territorio del Kansas fu organizzato, e nel 1861 il Kansas divenne il 34\u00ba stato federato. Nel 1867, la contea di Sedgwick fu creata all'interno del Territorio del Kansas, che ha incluso la terra dove oggi si trova Derby.\nNel 1870, i coloni John Haufbauer e J.H. Minich costruirono le prime case, fucine, e negozi di ogni genere sul sito che sarebbe diventato Derby. Nel 1871, la comunit\u00e0 cambi\u00f2 nome in El Paso, dalla citt\u00e0 di El Paso nell'Illinois, e fu progettata e costruita. Nel 1880, la Atchison, Topeka and Santa Fe Railway ha cambiato il nome della stazione in Derby, in onore di C. F. Derby, un ufficiale della ferrovia, per evitare confusione con la citt\u00e0 di El Paso nel Texas.\nXX secolo.\nNel 1903, la citt\u00e0 \u00e8 stata incorporata con il nome di El Paso, ma la citt\u00e0 rimase in gran parte una comunit\u00e0 rurale fino a dopo la seconda guerra mondiale.\nL'industria aeronautica aveva iniziato la sua crescita a Wichita nel corso degli anni 20, e quando le richieste di guerra necessari pi\u00f9 gli aerei, da parti di aziende come Boeing, Cessna, e Beechcraft, fior\u00ec. La Boeing si trovava a poche miglia a nord della citt\u00e0, che ha fornito un posto di lavoro nelle vicinanze. Durante tutta la guerra fredda, la Boeing ha mantenuto contratti militari e mantenuto posti di lavoro nelle vicinanze. Nel 1952, la United States Air Force ha assunto la direzione dell'Aeroporto di Wichita Mid-Continent e fond\u00f2 la McConnell Air Force Base tra Wichita e Derby. Molti piloti trovarono le case a Derby quando lo spazio sulla base divenne occupato. Dal 1950 al 1956 la popolazione della citt\u00e0 era aumentata da 432 abitanti a circa 5000 abitanti.\nNel 1956, la citt\u00e0 ha cambiato ufficialmente nome in Derby.\nSociet\u00e0.\nEvoluzione demografica.\nSecondo il censimento del 2010, c'erano 22,158 persone.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 91,6% di bianchi, l'1,9% di afroamericani, l'1,0% di nativi americani, l'1,6% di asiatici, lo 0,1% di oceanici, lo 0,8% di altre razze, e il 3,0% di due o pi\u00f9 etnie. Ispanici o latinos di qualunque razza erano il 5,2% della popolazione."}
{"id": "4939519", "revid": "287204", "url": "https://it.wikipedia.org/wiki?curid=4939519", "title": "Newton (Kansas)", "text": "Newton \u00e8 un comune degli Stati Uniti d'America, situato nello Stato del Kansas, nella Contea di Harvey, della quale \u00e8 capoluogo."}
{"id": "4939522", "revid": "287204", "url": "https://it.wikipedia.org/wiki?curid=4939522", "title": "Great Bend (Kansas)", "text": "Great Bend \u00e8 un comune degli Stati Uniti d'America, situato nello Stato del Kansas, nella contea di Barton, della quale \u00e8 capoluogo."}
{"id": "4939523", "revid": "832642", "url": "https://it.wikipedia.org/wiki?curid=4939523", "title": "Palazzo Diodati Orsetti", "text": ""}
{"id": "4939524", "revid": "74801", "url": "https://it.wikipedia.org/wiki?curid=4939524", "title": "Winfield (Kansas)", "text": "Winfield \u00e8 un comune degli Stati Uniti d'America, situato nello Stato del Kansas, nella Contea di Cowley, della quale \u00e8 capoluogo."}
{"id": "4939525", "revid": "599013", "url": "https://it.wikipedia.org/wiki?curid=4939525", "title": "Fausto Parisi", "text": "Carriera.\nHa allenato il nel campionato di Prima Divisione nella parte finale della stagione 1922-1923 ed in tutta la stagione 1923-1924."}
{"id": "4939527", "revid": "1305772", "url": "https://it.wikipedia.org/wiki?curid=4939527", "title": "El Dorado (Kansas)", "text": "El Dorado \u00e8 una citt\u00e0 e il capoluogo della contea di Butler, Kansas, Stati Uniti. \u00c8 situata lungo il fiume Walnut nella parte centrale della contea di Butler e si trova nel Kansas centro-meridionale. Al censimento del 2010, la popolazione della citt\u00e0 era di 13.021 abitanti.\nGeografia fisica.\nSecondo lo United States Census Bureau, ha un'area totale di .\nStoria.\nEl Dorado fu progettata e pianificata nel 1868. Il nome \u00e8 di origine spagnola e significa \"terra d'oro\". El Dorado fu incorporata nel 1870.\nNel 1877, la Florence, El Dorado, and Walnut Valley Railroad Company costru\u00ec un ramo da Florence a El Dorado; nel 1881 fu esteso a Douglass, e successivamente ad Arkansas City. La linea pi\u00f9 tardi venne affittata e gestita dalla Atchison, Topeka and Santa Fe Railway. La linea da Florence a El Dorado venne smantellata nel 1942. Il ramo originale collegava Florence, Burns, De Graff, El Dorado, Augusta, Douglass, Rock, Akron, Winfield e Arkansas City.\nNel 1915, il campo petrolifero di El Dorado fu il primo giacimento di petrolio che fu trovato utilizzando la mappa scientifica/geologica e parte della provincia petrolifera Mid-Continent. Nel 1918, il campo petrolifero di El Dorado era il pi\u00f9 grande produttore di campi singoli negli Stati Uniti, ed era responsabile del 12,8% della produzione nazionale di petrolio e del 9% della produzione mondiale. \u00c8 stato considerato da alcuni come \"il campo petrolifero che ha vinto la prima guerra mondiale\".\nNel 1943, prigionieri tedeschi e italiani della seconda guerra mondiale furono portati in Kansas e in altri stati del Midwest come mezzo per risolvere la carenza di manodopera causata dagli uomini americani che servivano nello sforzo bellico. Grandi campi di internamento furono istituiti in Kansas: Camp Concordia, Camp Funston (a Fort Riley), Camp Phillips (a Salina sotto Fort Riley). Fort Riley stabil\u00ec 12 campi pi\u00f9 piccoli, incluso El Dorado.\nIl 10 giugno 1958 un tornado colp\u00ec El Dorado e uccise 13 persone. Nel 2008, la citt\u00e0 ha costruito un memoriale a Graham Park in ricordo dei morti.\nSociet\u00e0.\nEvoluzione demografica.\nSecondo il censimento del 2010, la popolazione era di 13.021 abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 91,8% di bianchi, il 2,3% di afroamericani, l'1,1% di nativi americani, lo 0,4% di asiatici, lo 0,1% di oceanici, l'1,5% di altre razze, e il 2,9% di due o pi\u00f9 etnie. Ispanici o latinos di qualunque razza erano il 4,7% della popolazione."}
{"id": "4939529", "revid": "852396", "url": "https://it.wikipedia.org/wiki?curid=4939529", "title": "Hockey Club Ambr\u00ec-Piotta 2013-2014", "text": "Questa \u00e8 la rosa della stagione 2013-2014 dell'Hockey Club Ambr\u00ec-Piotta."}
{"id": "4939530", "revid": "287204", "url": "https://it.wikipedia.org/wiki?curid=4939530", "title": "Arkansas City (Kansas)", "text": "Arkansas City \u00e8 un comune degli Stati Uniti d'America, situato nello Stato del Kansas, nella Contea di Cowley."}
{"id": "4939531", "revid": "1573940", "url": "https://it.wikipedia.org/wiki?curid=4939531", "title": "Halichoeres chrysus", "text": "Halichoeres chrysus \u00e8 un pesce di acqua salata appartenente alla famiglia Labridae.\nDistribuzione e habitat.\nProviene dalle barriere coralline dell'oceano Pacifico e dell'est dell'oceano Indiano, in particolare da Isole Ryukyu, Mar Cinese Meridionale, Tonga, Filippine, Isola del Natale, Giappone, Indonesia e Australia. Nuota fino a 30 m di profondit\u00e0.\nDescrizione.\nIl corpo \u00e8 allungato, leggermente compresso lateralmente e con la testa dal profilo appuntito. La lunghezza massima registrata \u00e8 di 12 cm.\nLa colorazione non varia particolarmente nel corso della vita del pesce, ma rimane sempre gialla sul corpo, con leggere striature verdastre sulla testa. I maschi si distinguono dalle femmine e dagli esemplari giovanili per il minor numero di macchie nere sulla pinna dorsale, infatti ne hanno una sola alla base. Femmine e giovani ne hanno tre, con il bordo azzurro o giallo pallido. La pinna caudale \u00e8 trasparente, le pinne pelviche sono corte, la pinna anale e la pinna dorsale sono basse e lunghe. Pu\u00f2 presentare una macchia nera sulla testa; la colorazione dei maschi adulti ha spesso sfumature e striature di altri colori, di solito verde e rosso o arancione.\nBiologia.\nSconosciuta ma probabilmente simile a quella delle altre specie del genere \"Halichoeres\".\nConservazione.\nQuesta specie viene classificata come \"a rischio minimo\" (LC) dalla lista rossa IUCN perch\u00e9 \u00e8 comune e ha un areale ampio. \nViene, non con particolare frequenza, catturato per essere allevata in acquario."}
{"id": "4939532", "revid": "287204", "url": "https://it.wikipedia.org/wiki?curid=4939532", "title": "Banja Luka-Beograd I 2014", "text": "Il Banja Luka-Beograd I 2014, ottava edizione della corsa e valida come evento del circuito UCI Europe Tour 2014, fu disputato il 12 aprile 2014 su un percorso totale di 182\u00a0km. Fu vinto dallo sloveno Martin Otonicar, che arriv\u00f2 al traguardo con il tempo di 3h55'50\" alla media di 46,3\u00a0km/h.\nAl traguardo 134 ciclisti portarono a termine la gara."}
{"id": "4939533", "revid": "307923", "url": "https://it.wikipedia.org/wiki?curid=4939533", "title": "Arkansas City", "text": ""}
{"id": "4939536", "revid": "287204", "url": "https://it.wikipedia.org/wiki?curid=4939536", "title": "Ottawa (Kansas)", "text": "Ottawa \u00e8 un comune degli Stati Uniti d'America, situato nello Stato del Kansas, nella contea di Franklin."}
{"id": "4939537", "revid": "6923", "url": "https://it.wikipedia.org/wiki?curid=4939537", "title": "Mihailo Pavi\u0107evi\u0107", "text": "Carriera.\nHa giocato nel Mornar, nel Budu\u0107nost e brevemente, prima di infortunarsi e lasciare il basket giocato, nell'.\nHa iniziato ad allenare nel 1989 proprio Mornar, per poi passare alla Stella Rossa. Dal 2000 al 2009 ha guidato l'Espoon Honka, vincendo 5 campionati finlandesi e una Coppa di Finlandia. Dal 2011 allena nuovamente il Mornar, contemporaneamente alla Nazionale Under-20 di pallacanestro del Montenegro."}
{"id": "4939538", "revid": "481666", "url": "https://it.wikipedia.org/wiki?curid=4939538", "title": "Der Weg der Grete Lessen", "text": ""}
{"id": "4939539", "revid": "1318658", "url": "https://it.wikipedia.org/wiki?curid=4939539", "title": "Coffeyville", "text": "Coffeyville \u00e8 un comune degli Stati Uniti d'America, situato nello Stato del Kansas, nella contea di Montgomery.\nStoria.\nFondata nel 1869, Coffeyville prende inizialmente il nome da James A. Coffey, commerciante dei territori indiani . Nel 1871 era una stazione della ferrovia di Leavenworth, Lawrence e Galveston.\nLa denominazione ufficiale della citt\u00e0 fu sorteggiata a testa o croce tra il colonnello Coffey e il capitano dell'esercito americano Blanton. Coffey vinse il sorteggio e la citt\u00e0 fu ufficialmente chiamata Coffeyville.\nCoffeyville \u00e8 anche conosciuta per essere stata luogo dell'ultima rapina della Banda Dalton nel 5 ottobre 1892.\nQuattro dei loro componenti furono uccisi nella sparatoria avvenuta durante la rapina alla First National Bank.\nEmmet Dalton fu l'unico sopravvissuto con 23 colpi di pistola e trascorse i successivi 14 anni al penitenziario di Lansing, dal quale fu poi rilasciato.\nOgni anno la citt\u00e0 fa una celebrazione per commemorare il raid dei Dalton e la morte dei cittadini.\nDopo la scoperta del gas naturale, Coffeyville ebbe un notevole sviluppo dal 1890 al 1910. Fino al 1930 Coffeyville \u00e8 stata uno dei pi\u00f9 importanti luoghi di produzione di vetro e mattoni.\nL'industriale Douglas Brown fond\u00f2 la Coffeyville Multiscope, che si occupava della produzione di componenti del sistema di puntamento Norden e gioc\u00f2 un ruolo fondamentale nella seconda guerra mondiale"}
{"id": "4939540", "revid": "767487", "url": "https://it.wikipedia.org/wiki?curid=4939540", "title": "Merriam (Kansas)", "text": "Merriam \u00e8 un comune degli Stati Uniti d'America, situato nello Stato del Kansas, nella contea di Johnson."}
{"id": "4939542", "revid": "1305772", "url": "https://it.wikipedia.org/wiki?curid=4939542", "title": "Loch Shin", "text": "Il Loch Shin (in gaelico scozzese: Loch S\u00ecn) \u00e8 un lago (\"loch\") di 22,5\u00a0km\u00b2 della Scozia settentrionale, situato nella zona delle Highlands occidentali, nell'area amministrativa dell'Highland. \u00c8 il pi\u00f9 grande lago della contea tradizionale del Sutherland.\nLocalit\u00e0 principale del lago \u00e8 Lairg, situata nella sponda meridionale.\nGeografia.\nCollocazione.\nIl Loch Shin si trova ad est/sud-est del Loch Assynt e ad est del Ben More Assynt.\nDimensioni.\nIl lago misura 17 miglia (27\u00a0km circa) in lunghezza.\nStoria.\nNegli anni cinquanta del XX secolo, con la costruzione della diga di Lairg ad opera della Wimpey Construction, il livello del lago fu innalzato di oltre 10 metri."}
{"id": "4939543", "revid": "1305772", "url": "https://it.wikipedia.org/wiki?curid=4939543", "title": "Atchison", "text": ""}
{"id": "4939545", "revid": "74801", "url": "https://it.wikipedia.org/wiki?curid=4939545", "title": "Atchison (Kansas)", "text": "Atchison \u00e8 un comune (\"city\") degli Stati Uniti d'America e capoluogo della contea di Atchison nello Stato del Kansas. La popolazione era di persone al censimento del 2010.\nLa citt\u00e0 prende questo nome in onore di David Rice Atchison, un senatore degli Stati Uniti proveniente dal Missouri, e in origine era il capolinea orientale della Atchison, Topeka and Santa Fe Railway.\nQua nacque l'aviatrice Amelia Earhart. \nGeografia fisica.\nAtchison \u00e8 situata a (39.562499, -95.128257).\nSecondo lo United States Census Bureau, ha un'area totale di 8,29 miglia quadrate ().\nSociet\u00e0.\nEvoluzione demografica.\nSecondo il censimento del 2010, c'erano persone.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dall'87,9% di bianchi, il 7,2% di afroamericani, lo 0,6% di nativi americani, lo 0,5% di asiatici, lo 0,1% di oceanici, lo 0,7% di altre razze, e il 3,1% di due o pi\u00f9 etnie. Ispanici o latinos di qualunque razza erano il 2,7% della popolazione."}
{"id": "4939548", "revid": "287204", "url": "https://it.wikipedia.org/wiki?curid=4939548", "title": "Independence (Kansas)", "text": "Independence \u00e8 un comune degli Stati Uniti d'America, situato nello Stato del Kansas, nella contea di Montgomery, della quale \u00e8 anche capoluogo."}
{"id": "4939550", "revid": "767487", "url": "https://it.wikipedia.org/wiki?curid=4939550", "title": "Mission (Kansas)", "text": "Mission \u00e8 un comune degli Stati Uniti d'America, situato nello Stato del Kansas, nella contea di Johnson."}
{"id": "4939551", "revid": "287204", "url": "https://it.wikipedia.org/wiki?curid=4939551", "title": "Chanute (Kansas)", "text": "Chanute \u00e8 un comune degli Stati Uniti d'America, situato nello Stato del Kansas, nella Contea di Neosho. Vi sono nati Gilbert Baker, Ralph Miller e Steven Hill."}
{"id": "4939552", "revid": "767487", "url": "https://it.wikipedia.org/wiki?curid=4939552", "title": "The Tourists (gruppo musicale)", "text": "The Tourists sono stati un gruppo musicale britannico, attivi nella seconda met\u00e0 degli anni settanta formato da Peet Coombes, Annie Lennox, David A. Stewart, Eddie Chin e Jim Toomey.\nStoria.\nFurono inizialmente attivi, dal 1975 al 1977, con il nome di The Catch.\nIn totale, il gruppo pubblic\u00f2 3 album in studio, \"The Tourists\" (1978), \"Reality Effect\" (1979) e \"Luminous Basement\" (1980).\nTra i singoli di maggiore successo figura la cover del brano di Dusty Springfield \"I Only Want to Be with You\".\nThe Tourists si sciolsero nel 1980, quando la Lennox e Stewart uscirono dal gruppo per andare a formare gli Eurythmics."}
{"id": "4939553", "revid": "838137", "url": "https://it.wikipedia.org/wiki?curid=4939553", "title": "The Tourists", "text": ""}
{"id": "4939554", "revid": "287204", "url": "https://it.wikipedia.org/wiki?curid=4939554", "title": "Banja Luka-Beograd II 2014", "text": "Il Banja Luka-Beograd II 2014, ottava edizione della corsa e valida come evento del circuito UCI Europe Tour 2014, fu disputato il 13 aprile 2014 su un percorso totale di 140\u00a0km. Fu vinto dal serbo Ivan Stevic con il tempo di 2h56'17\"\u00a0km, alla media di 47,65\u00a0km/h.\nAl traguardo 143 ciclisti portarono a termine la gara."}
{"id": "4939556", "revid": "965985", "url": "https://it.wikipedia.org/wiki?curid=4939556", "title": "Chanute (Stati Uniti)", "text": ""}
{"id": "4939558", "revid": "416175", "url": "https://it.wikipedia.org/wiki?curid=4939558", "title": "Anna Clyne", "text": " Risiede oggi negli USA. Ha composto sia musica acustica che elettronico-acustica.\nBiografia.\nClyne ha iniziato a scrivere musica gi\u00e0 da bambina, arrivando a completare la sua prima composizione all'et\u00e0 di 11 anni. Ha studiato musica alla Universit\u00e0 di Edimburgo, dalla quale si \u00e8 laureata col massimo dei voti. Pi\u00f9 tardi ha studiato al Manhattan School of Music e ha acquisito un Master of Arts in musica. Tra i suoi insegnanti si annoverano Marina Adamia, Marjan Mozetich e Julia Wolfe.\nClyne ha diretto il programma per giovani compositori, il \"Making Score\", della New York Youth Symphony dal 2008 al 2001. Nell'ottobre del 2009, Clyne e Mason Bates sono nominati co-compositori con residenza alla Chicago Symphony Orchestra (CSO), a partire dalla stagione 2010-2011.\nHa preso residenza negli USA nel 2010, per una durata programmata di 2 anni. Nel gennaio del 2012, il suo contratto come co-compositore della CSO con residenza \u00e8 stata prolungato anche per la stagione 2013-2014 .\nClyne ha ricevuto nel 2010 il Charles Ives Prize dalla American Academy of Arts and Letters, un Clutterbuck Award dall'Universit\u00e0 di Edimburgo, oltre a premi dalla Meet the Composer, The American Music Center, The Foundation for Contemporary Arts, Jerome Foundation, International Artist Sponsorship, e dalla ASCAP/SEAMUS."}
{"id": "4939563", "revid": "110157", "url": "https://it.wikipedia.org/wiki?curid=4939563", "title": "Gardner (Kansas)", "text": "Gardner \u00e8 un comune degli Stati Uniti d'America, situato nello Stato del Kansas, nella contea di Johnson."}
{"id": "4939565", "revid": "287204", "url": "https://it.wikipedia.org/wiki?curid=4939565", "title": "Lansing (Kansas)", "text": "Lansing \u00e8 un comune degli Stati Uniti d'America, situato nello Stato del Kansas, nella Contea di Leavenworth."}
{"id": "4939568", "revid": "287204", "url": "https://it.wikipedia.org/wiki?curid=4939568", "title": "Wellington (Kansas)", "text": "Wellington \u00e8 un comune degli Stati Uniti d'America, situato nello Stato del Kansas, nella contea di Sumner."}
{"id": "4939569", "revid": "599013", "url": "https://it.wikipedia.org/wiki?curid=4939569", "title": "Anna-Maria Fern\u00e1ndez", "text": "Carriera.\nIn carriera ha vinto 5 titoli di doppio. Nei tornei del Grande Slam ha ottenuto il suo miglior risultato raggiungendo i quarti di finale di doppio agli Australian Open nel 1982, in coppia con la connazionale Beth Norton, e a Wimbledon nel 1987, in coppia con la neozelandese Julie Richardson."}
{"id": "4939570", "revid": "857769", "url": "https://it.wikipedia.org/wiki?curid=4939570", "title": "Anna Maria Fern\u00e1ndez", "text": ""}
{"id": "4939571", "revid": "287204", "url": "https://it.wikipedia.org/wiki?curid=4939571", "title": "Anna-Maria Fernandez", "text": ""}
{"id": "4939572", "revid": "287204", "url": "https://it.wikipedia.org/wiki?curid=4939572", "title": "Anna Maria Fernandez", "text": ""}
{"id": "4939573", "revid": "65440869", "url": "https://it.wikipedia.org/wiki?curid=4939573", "title": "La bella dama senza piet\u00e0", "text": ""}
{"id": "4939575", "revid": "1272592", "url": "https://it.wikipedia.org/wiki?curid=4939575", "title": "Rocca Meli Lupi di Soragna", "text": "La rocca Meli Lupi di Soragna \u00e8 un maniero medievale, trasformato in elegante residenza nobiliare fra il XVI e il XIX secolo, situato in piazza Bonifacio Meli Lupi 5 a Soragna, in provincia di Parma.\nL'edificio appartiene tuttora ai principi Meli Lupi, che ressero il principato di Soragna fino all'abolizione del feudalesimo decretata dall'imperatore Napoleone Bonaparte nel 1805.\nStoria.\nIl castello dei Pallavicino.\nIl primo castello difensivo della zona fu edificato nel 985 dal marchese Adalberto I, figlio di Oberto I degli Obertenghi, al quale nel 962 l'imperatore del Sacro Romano Impero Ottone I di Sassonia aveva concesso le terre comprese tra Soragna e Busseto. Proprio all'interno del maniero nel 996 Adalberto diede esecuzione al testamento del figlio Oberto III, padre di Adalberto II Pallavicino.\nNel 1077 il re d'Italia Enrico IV di Franconia invest\u00ec Ugo e Folco I d'Este di parte del territorio di Soragna, che nel 1090 fu assegnata a Folco in seguito alla divisione tra i due fratelli. Negli anni successivi il marchese Oberto Pallavicino, detto Pelavicino, forse attraverso qualche permuta e concordato con l'Estense, rimase l'unico feudatario. Nel 1145 Oberto cedette tutte le corti che possedeva nel Parmense al Comune di Piacenza, che lo invest\u00ec ufficialmente di quei feudi in cambio del giuramento di vassallaggio.\nNel 1186 la fortezza sub\u00ec un attacco congiunto da parte dei guelfi parmigiani e cremonesi, che, durante gli scontri con piacentini e borghigiani, distrussero il maniero; i diritti sulla signoria furono tuttavia confermati ai Pallavicino, quando nel 1189 il marchese Oberto ne fu insignito dall'imperatore Federico Barbarossa.\nIl castello dei Lupi.\nNel 1198 un matrimonio consent\u00ec alla famiglia Lupi di entrare in possesso del feudo e di avviare i lavori di ricostruzione del castello, detto \"Castrum Novum\" per distinguerlo dal \"Castrum Vetus\" della Castellina ancora appartenente ai Pallavicino. Ugo, Sopramonte, Rolando e Guido Lupi ereditarono i beni paterni nel 1237.\nNel 1266 il maniero fu conquistato dai guelfi parmigiani. Nel 1305 i Lupi, i Rossi e gli Scorza, banditi da Parma da Giberto III da Correggio, si spinsero a Soragna e, dopo averne conquistato il castello, vi si rifugiarono. Non appena lo seppe, Giberto strinse d'assedio la fortezza e dopo 22 giorni costrinse alla resa gli occupanti, che si allearono col marchese di Ferrara Azzo VIII d'Este e si rifugiarono a San Secondo, da cui iniziarono una serie di scorrerie nel Parmense. Nel 1311 fu raggiunta la pace e probabilmente i Lupi ebbero la possibilit\u00e0 di rientrare nel castello di Soragna; otto anni dopo il marchese Manfredino Pallavicino fece inutilmente istanza per ritornare in possesso del maniero, occupato dal marchese Bonifacio Lupi.\nNel 1345, dopo la vendita di Parma al marchese di Ferrara Obizzo III d'Este da parte dei da Correggio, le truppe di Luchino Visconti si spinsero nel Parmense e a Soragna espugnarono e distrussero la fortezza; Ugolotto e Raimondino Lupi si rivolsero all'imperatore Carlo IV di Lussemburgo, che nel 1347 li invest\u00ec del feudo di Soragna, elevato al rango di marchesato imperiale, e delle terre di Castione.\nNel 1385 il duca di Milano Gian Galeazzo Visconti concesse a Bonifacio e Antonio Lupi il diritto di riedificare il castello; i lavori di costruzione del maniero terminarono intorno al 1392. Nel 1395, tuttavia, Niccol\u00f2 Pallavicino fu insignito del feudo di Soragna da parte dell'imperatore Venceslao di Lussemburgo, senza riuscire a entrarne in possesso; nel 1427 tent\u00f2 invano di rivendicarne la propriet\u00e0 anche il figlio Rolando il Magnifico.\nIl castello dei Meli Lupi.\nNel 1513 il marchese Diofebo Lupi, privo di figli, design\u00f2 come erede il giovanissimo pronipote Giampaolo I Meli, nipote di sua sorella Caterina; l'anno seguente, dopo la sua morte, il nipote Giambattista Meli prese possesso di Soragna per conto del figlio. Il papa Leone X, nella sua veste di signore di Parma, fece conquistare il castello e il feudo per nominarne vicario il fratello Giuliano de' Medici, duca di Nemours, che ne fu investito dal nipote Francesco I di Francia nel 1515. Alla morte di Giuliano l'anno seguente, Giambattista ne approfitt\u00f2 per impossessarsi nuovamente del maniero, ma Filiberta di Savoia, vedova del Duca, ottenne dal Papa un immediato soccorso nel cacciare l'occupante; il Marchese ricorse al Re di Francia e nel 1518 raggiunse un accordo con la Duchessa, che gli restitu\u00ec il feudo in cambio di una grossa somma di denaro.\nNel 1522 il cugino Bonifacio Aldighieri, accampando diritti sul marchesato, si impossess\u00f2 del castello; dopo qualche tempo i Meli riuscirono, col favore del Re di Francia, a cacciarlo dal maniero, ma ne sorse una lunga lite giudiziaria che coinvolse l'imperatore Carlo V d'Asburgo e i papi Adriano VI prima e Clemente VII poi; l'Imperatore invest\u00ec del feudo inizialmente Giampaolo Meli, che nel 1530 aggiunse al proprio il cognome del prozio dando origine alla dinastia Meli Lupi, e nel 1534 l'Aldighieri, che, pur non riuscendo a prenderne possesso, ne ottenne conferma anche dal papa Paolo III nel 1539. Nel 1542 Ferrante I Gonzaga acquist\u00f2 i diritti di Bonifacio Aldighieri, ma il nuovo duca di Parma Pier Luigi Farnese prese le difese di Giampaolo Meli, contrastando la compravendita feudale.\nNel 1551 il castello, all'epoca caratterizzato dai forti connotati difensivi, fu assaltato durante la guerra di Parma, ma resistette agli attacchi; fu in seguito ulteriormente rinforzato, ma non sub\u00ec pi\u00f9 aggressioni rilevanti. Per questo nel XVI e soprattutto nel XVII secolo fu trasformato in elegante dimora nobiliare barocca.\nNel 1709 l'imperatore Giuseppe I d'Asburgo elev\u00f2 il marchesato a principato del Sacro Romano Impero, con facolt\u00e0 di battere moneta; i Meli Lupi arricchirono ulteriormente il castello, incaricando dei lavori gli architetti Angelo Rasori nel XVIII secolo e Antonio Tomba nel XIX.\nNel 1805 il principato di Soragna fu soppresso in seguito agli editti napoleonici, ma i Meli Lupi mantennero la propriet\u00e0 della rocca, il cui ampio parco retrostante fu trasformato nel 1833 in giardino all'inglese, su progetto dell'architetto Luigi Voghera.\nDescrizione.\nIl castello si sviluppa simmetricamente su una pianta pressoch\u00e9 quadrata, attorno ad un cortile centrale; in corrispondenza dei quattro spigoli sono collocate altrettante torri quadrangolari, mentre al centro della facciata principale si erge una quinta torre d'ingresso pi\u00f9 stretta; sui tre lati anteriori si allarga un profondo fossato asciutto. Sul retro si estende dalla torre nord-occidentale una lunga struttura, che collega la rocca con la Cappella di Santa Croce, proseguendo ulteriormente verso ovest per concludersi col Fortino neogotico, che innalza sui margini di un laghetto romantico.\nLa facciata principale, interamente rivestita in laterizio come il resto della struttura, \u00e8 accessibile attraversando un ponticello in muratura, innalzato nel XVII secolo in sostituzione dell'antico ponte levatoio; ai lati sono collocati due alti piedistalli in mattoni a sostegno di altrettanti grandi leoni in pietra. Il prospetto \u00e8 suddiviso dall'aggetto delle tre torri in cinque corpi di ugual altezza, che si elevano su tre piani, scanditi da sottili fasce marcapiano, oltre il seminterrato; il livello inferiore, caratterizzato dall'andamento a scarpa della muratura, si apre direttamente sul fossato.\nNel torrione centrale, innalzato nel XVII secolo nel corso della trasformazione della rocca in palazzo nobiliare, l'ampio ingresso ad arco a tutto sesto \u00e8 sovrastato al primo livello da un piccolo balcone incassato, al di sopra del quale campeggia, al centro di un secondo arco, un grande stemma dei principi Meli Lupi. A coronamento della torre d'ingresso si eleva un ampio timpano triangolare, dai tratti classici.\nI prospetti laterali, anch'essi caratterizzati dalla presenza delle torri angolari in aggetto, mantengono pressoch\u00e9 inalterati i tratti della facciata principale; si distingue tuttavia la fronte occidentale per la presenza di un loggiato all'ultimo livello.\nL'androne d'accesso \u00e8 coperto da una volta a botte decorata con un grande ovale affrescato contenente l\"'Assunzione della Vergine\", con la citazione \"Domum custodiat quae Christum custodivit\" (Protegga la casa colei che protesse Cristo).\nCortile centrale e porticato.\nAll'interno il cortile centrale \u00e8 preceduto da un elegante porticato ad archi ribassati, che, sostenuto da un massiccio colonnato ionico in pietra di Sarnico, si estende sul lato meridionale d'ingresso; la volta a padiglione lunettata di copertura \u00e8 decorata con affreschi realizzati nel 1446, che raffigurano tralci e rami di vite, mentre le ampie lunette sottese sulle pareti sono dipinte con gli stemmi delle casate imparentatesi nei secoli con i Meli Lupi.\nLa corte, arricchita da quattro statue collocate in corrispondenza degli spigoli, \u00e8 ricoperta sul livello terreno delle pareti perimetrali da una fitto muro verde di rampicanti.\nSale dell'ala destra.\nSala del Baglione.\nIl grande ambiente, detto anche Sala delle Grottesche, \u00e8 caratterizzato dagli affreschi rinascimentali a grottesche che ricoprono interamente le pareti e la volta del soffitto; in perfetto stato di conservazione, i dipinti furono realizzati nel 1580 dal pittore Cesare Baglione, che si ispir\u00f2 alle tipiche decorazioni parietali di epoca augustea. Vi sono raffigurati, all'interno di architetture fantastiche, figure maschili e femminili, talvolta ibride e mostruose, animali esotici ed immaginari, strumenti e stemmi, oltre a piccoli cammei di paesaggi nelle lunette; al centro della volta, campeggia in un riquadro il grande emblema dei duchi Farnese.\nLa sala \u00e8 inoltre arricchita dal grande camino in pietra e dall'arredamento antico, costituito da cassapanche risalenti ad epoche varie, tavoli a fratina e sedie; di pregio risulta infine una nicchia chiusa da due ante lignee dipinte a grottesche, che si ipotizza in origine fosse utilizzata come altare in quanto decorata internamente con motivi religiosi.\nSala Gialla.\nL'ambiente, detto anche Sala di Nicol\u00f2 dell'Abate o Sala d'Ercole, \u00e8 caratterizzato dalla colorazione gialla dei muri, mentre la volta del soffitto \u00e8 decorata da affreschi a grottesche e le lunette sottese sono dipinte con paesaggi.\nDi particolare pregio risultano i quattro affreschi staccati e montati su tela che decorano le pareti, realizzati dal pittore Nicol\u00f2 dell'Abate intorno al 1543; incentrati sulla figura mitologica di Ercole, raffigurano rispettivamente \"Ercole fanciullo che strozza i serpenti\", \"Ercole che abbatte il Toro Cretese\", \"Ercole che uccide Caco\" ed \"Ercole che uccide Anteo\".\nLa sala \u00e8 infine arricchita dal dipinto \"Amore che incocca la freccia nell'arco\", realizzato probabilmente anch'esso da Nicol\u00f2 dell'Abate.\nCamera della Sposa.\nL'ultimo ambiente dell'ala destra, ornato con una cornice in stucco dorata, \u00e8 caratterizzato dalla presenza di un letto a baldacchino in legno, intagliato nel 1801 da Carlo Guerrieri e Giovanni Ziglioli in occasione delle nozze fra il marchese Casimiro I Meli Lupi e Anna Grillo di Mondragone.\nSulla parete opposta, campeggia un grande dipinto del pittore Giovanni Bolla, raffigurante \"Giuseppe e la moglie di Putifarre\", inquadrato da una cornice barocca in legno intagliato e dorato, realizzata da Lorenzo Aili. Nelle vicinanze \u00e8 posizionato un piccolo ma elaboratissimo tavolo in legno intagliato, del XVII secolo, contornato da due sedie dorate genovesi del 1780.\nSale dell'ala centrale.\nSala del Bocchirale.\nIl grande corridoio, accessibile direttamente dal cortile centrale, si apre sul lato opposto verso il giardino retrostante, cui \u00e8 collegato attraverso uno scalone a doppia rampa; la volta a botte lunettata di copertura \u00e8 decorata con affreschi a grottesche ed un grande ovale centrale.\nUna delle pareti lunghe \u00e8 ornata da un grande arazzo francese del XVII secolo, proveniente dal castello borgognese di Lux; il pregevole tessuto trapuntato raffigura fiere ed animali esotici.\nLa sala \u00e8 arricchita dall'elegante mobilio, tra cui sedie, divani e tavoli laccati ed intagliati a festoni in stile Impero, realizzati da Carlo Guerrieri nel 1801; vi si trovano inoltre due busti, uno di una figura maschile, realizzato probabilmente da Antonio Lombardo ai primi del XVI secolo, ed uno raffigurante \"Ges\u00f9 Cristo\", scolpito da Alvise da C\u00e0 all'inizio del XVIII secolo; infine completano l'ambiente quattro vasi settecenteschi in terracotta dipinta ed un cancello in ferro battuto, opera di Giulio Pellegrinelli.\nSala Rossa.\nL'ambiente, caratterizzato dalla colorazione rossa delle pareti, costituisce uno dei salotti del castello, arredato con divani e consolle in stile barocco.\nAlle pareti sono appese sei grandi tele ovali rappresentanti paesaggi, dipinte dal Brescianino agli inizi del XVI secolo ed inquadrate da elaborate cornici intagliate da Giuseppe Bosi; ad esse si aggiungono due ritratti, raffiguranti il marchese Giampaolo I Meli Lupi e sua moglie Ottavia, appartenente alla casata dei Rossi di San Secondo; sul camino \u00e8 inoltre posizionata una specchiera in legno dorato ed intagliato, realizzata da Lorenzo Aili e Francesco Peracchi alla fine del XVII secolo.\nCompletano la sala alcuni vasi giapponesi settecenteschi, collocati su un basamento intagliato e laccato in oro di gusto barocco.\nSala del Biliardo Antico.\nL'ambiente, detto anche Galleria degli Antenati, \u00e8 caratterizzato dal grande tavolo da biliardo centrale, realizzato nel XVIII secolo.\nSulle pareti, al di sopra delle panche antiche sono appesi numerosi ritratti dei membri della stirpe dei Meli Lupi, tra i quali Cassandra Marinoni, nota anche come Donna Cenerina, presunto fantasma della rocca.\nLa sala \u00e8 infine arricchita da un camino seicentesco, realizzato dallo scultore Alberto Oliva.\nSala degli Stucchi.\nL'ampio ambiente quadrato, progettato nel 1688 dall'architetto Carlo Virginio Draghi, \u00e8 caratterizzato dai notevoli e ricchissimi stucchi che ornano le pareti e la volta del soffitto, inquadrando grandi affreschi; le decorazioni in stile barocco furono interamente realizzate intorno al 1696 dai fratelli Ferdinando e Francesco Galli da Bibbiena.\nI dipinti del soffitto raffigurano una serie di scene glorificatrici della casata dei Meli Lupi, condottieri al servizio del Sacro Romano Impero e della repubblica di Venezia contro l'impero Ottomano; per questo in corrispondenza dei quattro spigoli sono rappresentate in alternanza le grandi figure in stucco dell\"'Aquila imperiale\" e del \"Leone di San Marco\".\nSulle pareti i fastosi stucchi inquadrano numerosi affreschi raffiguranti scene della mitologia classica.\nGalleria dei Poeti.\nLa lunghissima galleria si sviluppa nel corpo a nord-ovest della rocca, collegando il castello con la Cappella di Santa Croce ed il Fortino aperto verso il laghetto del parco.\nIl corridoio \u00e8 suddiviso in tre diverse parti, con differenti decorazioni:\nLa galleria \u00e8 arricchita inoltre da dodici erme dei pi\u00f9 illustri poeti, suddivisi per appartenenza in tre gruppi: gli italiani Dante Alighieri, Francesco Petrarca, Ludovico Ariosto e Torquato Tasso, i latini Orazio, Virgilio, Ovidio e Lucrezio e i greci Omero, Sofocle, Pindaro e Anacreonte.\nCappella di Santa Croce.\nLa cappella barocca, accessibile dalla Galleria dei Poeti e dalla pubblica via, fu edificata nel 1606 su progetto dell'architetto Vigilante Pedardi, per volere del marchese Giampaolo Meli Lupi, quale oratorio e luogo di sepoltura per i membri della casata, che vi furono tumulati per circa duecento anni.\nLa volta di copertura \u00e8 decorata con affreschi realizzati dal pittore Giacomo Mercoli nel 1697.\nArricchiscono l'ambiente le colonne ioniche e l'altare ornato con diversi marmi, realizzato dallo scultore Pietro Oliva; sul retro, la grande pala raffigurante la \"Crocifissione\", incorniciata da due colonne a sostegno di un elaborato timpano, fu dipinta nel XVIII secolo dal pittore Giovanni Bolla, autore anche del quadro raffigurante \"Sant'Antonio Abate\". L'oratorio contiene inoltre una tela seicentesca rappresentante la \"Beata Vergine delle Grazie con Santi\", di Giovanni Battista Lazzaroni, e due dipinti di scuola genovese del XVIII secolo.\nMurato all'interno della parete sul lato destro, \u00e8 collocato il sepolcro gotico in pietra di Ugolotto Lupi, scomparso nel 1351; il monumento tombale fu rimosso nel 1821 dalla chiesa di San Francesco del Prato a Parma e ricostruito nella cappella dall'architetto Antonio Tomba.\nDi pregio risulta anche un rilievo in marmo raffigurante l\"'Ecce Homo\", realizzato dallo scultore Giovanni Antonio Amadeo nel 1470 per volont\u00e0 del marchese Diofebo Lupi.\nMerita infine una menzione il sepolcro del marchese Francesco Meli Lupi, scomparso nel 1669, per l'insolita iscrizione funeraria: \"Quivi giace a marcir entro l'avello nudo senza vigor, vile, fetente, un lupo per venir celeste agnello.\"\nSala da Pranzo.\nL'ambiente, adiacente alla Sala degli Stucchi, \u00e8 caratterizzato dagli stucchi barocchi che incorniciano la volta a padiglione di copertura, al cui centro \u00e8 collocato un affresco dipinto dal pittore Pietro Ferrari, che vi raffigur\u00f2 il marchese Giampaolo III Meli Lupi con il figlio Diofebo nel 1661, durante la costruzione dell'oratorio di San Rocco, alle spalle del parco della rocca.\nSu un lato \u00e8 posizionato il camino in marmo rosso di Verona, realizzato da Alberto Oliva nel 1689; al di sopra \u00e8 appesa una specchiera in legno intagliato e dorato in stile barocco, risalente alla fine del XVII secolo.\nArricchiscono la sala quattro grandi ovali raffiguranti figure morte, realizzati nel XVIII secolo dal pittore Felice Boselli; le cornici intagliate e dorate furono realizzate da Francesco Seracchi, autore anche del cassettone settecentesco presente su un lato della stanza; al di sopra di quest'ultimo \u00e8 appesa una serie di piatti savonesi dipinti, di epoca settecentesca.\nSala d'Armi.\nL'ambiente, accessibile dalla Sala del Biliardo Antico, \u00e8 ornato da sobrie decorazioni ad affresco che incorniciano le pareti e la cappa del grande camino in pietra.\nLa sala \u00e8 caratterizzata dalla presenza di numerose armi risalenti al XVI ed al XVII secolo; sui muri perimetrali sono appesi vari fucili a pietra focaia, alabarde, spade, sciabole ed elmi, oltre ad una bandiera spagnola settecentesca ed uno stendardo dei Meli Lupi.\nSu un lato dell'ampio ambiente \u00e8 infine collocato un cannone in ferro risalente al XVII secolo.\nGalleria delle Monache.\nIl lungo corridoio deve la sua denominazione alla leggenda secondo cui le monache appartenenti alla famiglia Meli Lupi avessero le loro celle proprio in corrispondenza dell'attuale galleria, oggi adibita a sede espositiva di oggetti antichi.\nSu un lato sono appesi numerosi ritratti seicenteschi dei duchi Farnese e varie stampe dei castelli del ducato di Parma e Piacenza, alternati a vetrine che mostrano, tra gli altri, costumi e vesti settecentesche, onorificenze, armi antiche e reperti archeologici.\nL'ambiente accoglie infine, oltre ad arredi settecenteschi, una portantina del XVIII secolo, una culla intarsiata del XIX secolo, un velocipede ottocentesco, una coeva carrozzina, un'antica macchina elettrostatica e numerosi altri oggetti e strumenti.\nSale dell'ala sinistra.\nScalone d'Onore.\nSul lato sinistro del porticato si affaccia il monumentale Scalone d'Onore, che fu progettato verso la fine del XVII secolo dall'architetto Carlo Virginio Draghi, scomparso nel 1694 per il crollo dell'impalcatura durante la decorazione della volta.\nLe pareti sono interamente ornate da affreschi seicenteschi, mentre il soffitto fu dipinto nel 1927 in stile liberty dal pittore Giuseppe Riva.\nLo scalone \u00e8 arricchito da una pregevole balaustra in marmo rosso di Verona, lungo il cui sviluppo si innalzano su pilastrini intarsiati sette putti in pietra bianca.\nGrande Galleria.\nLo Scalone d'Onore si apre al primo livello sulla maestosa Grande Galleria, detta anche Galleria Bibiena per le decorazioni ad affresco realizzate dai fratelli Ferdinando e Francesco Galli da Bibbiena nel 1696.\nLa parete lunga di destra e quella di fondo sono interamente dipinte con grandi scene celebrative della stirpe dei Meli Lupi, della quale sono rappresentati gli eventi pi\u00f9 significativi, tra cui l'investitura del marchese Niccol\u00f2 Meli Lupi da parte del doge di Venezia del provveditorato di Napoli di Romania in Morea, la consegna nelle sue mani delle chiavi di una citt\u00e0 greca ed un banchetto nella rocca cui partecip\u00f2 l'imperatore Carlo V d'Asburgo.\nL'ambiente \u00e8 inoltre arricchito dalla presenza di quattro cassapanche lignee, ornate con semplici decori su disegno di Angelo Rasori, provenienti dal Palazzo Meli Lupi di Parma.\nPiccola Galleria.\nAl termine della Grande Galleria ha origine la Piccola Galleria, corridoio settecentesco decorato con affreschi realizzati da Francesco Galli da Bibbiena.\nGalleria Gonzaga.\nAll'altro capo della Grande Galleria, accanto allo Scalone d'Onore, si sviluppa la Galleria Gonzaga, decorata nel 1942 dal pittore Tito Poloni, che si ispir\u00f2 alla Sala delle Guardie del Palazzo Ducale di Sabbioneta.\nSala delle Donne Forti.\nIl primo degli ambienti dell'Appartamento Nobile, voluto dal marchese Giampaolo Meli Lupi nel 1702, costituiva in origine la Sala delle Guardie, anticamera della sfarzosa Sala del Trono adiacente.\nIl grande salone \u00e8 interamente decorato con affreschi in stile barocco trionfante, realizzati dai pittori Giovanni Bolla e Leonardo Clerici, che vi raffigurarono, all'interno di una finta architettura aperta verso il cielo, due distinti episodi tratti dalla Bibbia, che descrivono donne che riuscirono a schiacciare degli uomini: \"Giuditta ed Oloferne\" e \"Giaele e Sisara\".\nL'ambiente, arricchito da alcuni arredi barocchi dorati realizzati da Francesco Peracchi, \u00e8 inoltre dominato, sulla parete adiacente alla Sala del Trono, da un enorme camino in marmo rosso di Verona, sormontato da un monumentale gruppo scultoreo in gesso di Giacomo Mercoli, al cui centro campeggia un enorme blasone, che fonde insieme gli stemmi di Giampaolo IV Meli Lupi e sua moglie Ottavia Rossi.\nSala del Trono.\nIl solenne ambiente, decorato sulle pareti con broccati e velluti pregiati, \u00e8 dominato dall'enorme baldacchino riccamente intagliato e dorato, da cui scendono drappeggi rossi; al di sotto sono collocate due maestose poltrone barocche realizzate da Ottavio Calderoni, che in origine fungevano da troni, anch'esse laccate in oro ed ornate con velluti.\nLa volta a padiglione \u00e8 interamente ornata con affreschi, realizzati dai pittori Giovanni Bolla e Leonardo Clerici in continuit\u00e0 con le due sale adiacenti.\nAi lati sono inoltre posizionati due eleganti tavoli con ripiani intarsiati da Sebastiano Novala, sostenuti dalle statue dorate di Nettuno, Galatea e Nereidi, realizzate da Michele Fanoli; al di sopra sono collocati due preziosissimi mobiletti in ebano interamente intarsiati con inserti in avorio, madreperla e corallo. Negli spigoli laterali sono collocate due statue lignee laccate in oro raffiguranti la \"Primavera\" e l\"'Autunno\", realizzate da Lorenzo Aili verso la fine del XVII secolo. Arricchiscono la sala due ritratti raffiguranti Giampaolo Meli Lupi e sua moglie Ottavia Rossi, inquadrati da cornici intagliate e dorate.\nCamera Nuziale.\nIl maestoso ambiente \u00e8 rivestito sulle pareti da tessuti pregiati e decorato sulla volta da affreschi di Giovanni Bolla e Leonardo Clerici, inquadrati da un'elaborata cornice in stucco dorato realizzata da Giacomo Mercoli; l'elevata ricchezza decorativa contraddistingue in particolare l'alcova con soffitto dipinto, separata dal resto della sala da un cancelletto finemente intagliato e laccato in oro e da un'ampia arcata ornata con una cornice lignea intagliata e dorata, realizzata da Giuseppe Bosi nel 1701.\nA fianco del letto laccato in oro sormontato da un grande baldacchino intagliato, \u00e8 collocato un inginocchiatoio del 1743, sostenuto da due putti fra cuscini.\nSui lati sono posizionati due notevoli tavoli barocchi fastosamente intagliati e dorati, con elaboratissime volute, realizzati da Anzolo Busi; al di sopra sono appese due grandi specchiere, molto simili fra loro, con cornice in vetro di Murano ed intarsi in cristallo azzurro e bianco, create da Vincenzo della Vedra.\nNei due spigoli laterali sono collocate, in continuit\u00e0 con la Sala del Trono, due statue lignee dorate di Lorenzo Aili, raffiguranti l\"Inverno\" e l\"Estate\".\nCompleta la scenografica sala il camino, chiuso da un parafiamme riccamente intarsiato e dorato; al di sopra \u00e8 collocata un'ampia caminiera, con specchi e sfarzose decorazioni in legno laccato in oro, realizzata nel 1739 da Antonio Vernieri.\nSalottino Dorato.\nIl barocco trionfante raggiunge il suo apice nel piccolo Salottino Dorato, ultimo ambiente dell'Appartamento Nobile; il locale \u00e8 interamente decorato con stucchi dorati di Giacomo Mercoli ed elaboratissimi intagli lignei laccati in oro, realizzati dall'artista Giuseppe Bosi nel 1701.\nLe volute auree incorniciano sul soffitto e sulle pareti specchi e tre ritratti, raffiguranti il marchese Giampaolo, la moglie Ottavia ed il figlio Giambattista.\nAnche il pavimento risulta di notevole pregio, per la ricchezza dei marmi intarsiati da Pietro Oliva, che rappresentano un enorme stemma dei Meli Lupi.\nArricchiscono inoltre la saletta, comunicante direttamente con l'alcova e la Camera Nuziale, i lampadari in bronzo e cristallo e gli arredi barocchi, tra cui un elegante divano intagliato e dorato ed uno scrittoio laccato con cineserie, risalenti al XVIII secolo.\nGiardino.\nIl primo nucleo del giardino sorse nel 1542 sul retro della rocca, ove il fossato fu interrato quando le esigenze difensive ebbero fine.\nNel XVII secolo i Meli Lupi incaricarono l'architetto Giovanni Battista Bettoli della realizzazione di un grande giardino all'italiana, ornato con nicchie all'interno del muro di confine per ospitare le numerose statue ancora oggi presenti nel parco.\nNel 1781 il giardino fu ulteriormente ampliato ed arricchito di nuove piante; solo nel 1833 assunse l'aspetto attuale di parco all'inglese con laghetto artificiale, su progetto dell'architetto Luigi Voghera.\nOggi il grande spazio verde si sviluppa sul retro del castello, allungandosi verso occidente fino ad abbracciare il piccolo Fortino merlato alla ghibellina di stile neogotico, che conclude la Galleria dei Poeti. Il laghetto, circondato da numerosissime piante d'alto fusto, si estende sotto il terrazzino all'interno delle arcate a sesto acuto che lo sostengono; al centro dello specchio d'acqua emerge la piccola Isola dell'Amore, con due grotte artificiali arricchite da finte stalattiti e stalagmiti.\nIl giardino \u00e8 collegato con la rocca attraverso uno scalone a doppia rampa, che scende dalla Sala del Bocchirale; ai lati sono collocate sei statue settecentesche, che rappresentano il \"Nilo\", il \"Gange\", la \"Primavera\", l\"Estate\", l\"Autunno\" e l\"Inverno\".\nSul margine orientale del parco si innalza il Caf\u00e9 Haus, piccolo edificio dalle forme neoclassiche, aperto verso il giardino con un portico innalzato su alte colonne a sostegno di un timpano triangolare. Nelle vicinanze si trova un esemplare plurisecolare di noce d'America, di notevoli dimensioni.\nSul confine settentrionale si estende un'elegante serra neoclassica, preceduta da una serie di arcate, con antistante giardino ricco di rose e statue, tra cui un pregevole \"Pastore d'Arcadia\".\nI numerosi vialetti che si snodano nel parco sono infine arricchiti da panchine ed altre statue raffiguranti divinit\u00e0 della mitologia classica, di manifattura barocca veneziana.\nPercorso di visita.\nIl castello \u00e8 aperto al pubblico e fa parte del circuito dei castelli dell'Associazione dei Castelli del Ducato di Parma, Piacenza e Pontremoli.\nRisultano visitabili, oltre al cortile centrale col porticato, la Sala del Baglione, la Sala Gialla, la Camera della Sposa, la Sala del Bocchirale, la Sala Rossa, la Sala del Biliardo Antico, la Sala degli Stucchi, la Galleria dei Poeti, la Cappella di Santa Croce, il Fortino, la Sala da Pranzo, la Sala delle Armi, la Galleria delle Monache, lo Scalone d'Onore, la Grande Galleria, la Sala delle Donne Forti, la Sala del Trono, la Camera Nuziale ed il Salottino Dorato.\nLa leggenda di Donna Cenerina.\nSecondo la leggenda, tra le mura del castello si aggirerebbe il fantasma di Cassandra Marinoni, pi\u00f9 conosciuta come Donna Cenerina, forse per il pallore dell'incarnato, oppure per il colore dei capelli o degli abiti che indosserebbe durante le apparizioni.\nLa marchesa, moglie di Diofebo II Meli Lupi, il 18 giugno 1573 fu barbaramente pugnalata dal cognato Giulio Anguissola mentre era ospite a Cremona della sorella Lucrezia, a sua volta colpita a morte per motivi ereditari, e spir\u00f2 il giorno seguente nella rocca di Soragna.\nL'atroce delitto, che colp\u00ec notevolmente l'opinione pubblica dell'epoca, rimase tuttavia impunito.\nDa allora, la tradizione vuole che il suo fantasma appaia in particolari circostanze, soprattutto per preannunciare la morte dei suoi discendenti nel castello, oppure qualora gli ospiti della rocca non le risultassero graditi; in tali occasioni, la sua presenza sarebbe accompagnata da strani ed inquietanti fenomeni, tra cui sbattimenti di porte, rumori improvvisi, scricchiolii inspiegabili e rotture di vetri."}
{"id": "4939581", "revid": "287204", "url": "https://it.wikipedia.org/wiki?curid=4939581", "title": "Haysville (Kansas)", "text": "Haysville \u00e8 un comune degli Stati Uniti d'America, situato nello Stato del Kansas, nella contea di Sedgwick."}
{"id": "4939583", "revid": "287204", "url": "https://it.wikipedia.org/wiki?curid=4939583", "title": "Augusta (Kansas)", "text": "Augusta \u00e8 un comune (\"city\") degli Stati Uniti d'America della contea di Butler nello Stato del Kansas. La popolazione era di 9,274 persone al censimento del 2010.\nGeografia fisica.\nAugusta \u00e8 situata a (37.692425, -96.979886).\nSecondo lo United States Census Bureau, ha un'area totale di 4.75 miglia quadrate (12.30\u00a0km\u00b2).\nStoria.\nXIX secolo.\nLe confluenze dei fiumi Whitewater e Walnut erano abitanti dalla trib\u00f9 dei Osage, che trovarono il terreno ideale per la caccia e per la pesca.\nNel 1868, C. N. James si stabil\u00ec nell'area e costru\u00ec una capanna di tronchi utilizzata come negozio di alimentari ed emporio. Nello stesso periodo, un ufficio postale fu istituito nell'insediamento e C. N. James assunse la carica di direttore, decise di chiamare cos\u00ec la citt\u00e0 in onore di sua moglie, Augusta James.\nNel 1877, la Florence, El Dorado, and Walnut Valley Railroad costru\u00ec una diramazione da Florence ad El Dorado. Nel 1881 fu estesa a Douglass, e successivamente ad Arkansas City. La linea ferroviaria fu poi affittata e gestita dalla Atchison, Topeka and Santa Fe Railway. Il servizio ferroviario da Florence ad El Dorado \u00e8 stato abbandonato nel 1942. La diramazione originariamente collegava Florence, Burns, De Graff, El Dorado, Augusta, Douglass, Rock, Akron, Winfield, Arkansas City.\nXX secolo.\nLa scoperta del petrolio e del gas naturale nella contea di Butler ha portato un'ulteriore crescita e fu un'importante fonte di lavoro per molti anni. La chiusura della raffineria Mobil nel 1983 ha segnato un cambiamento nel commercio di Augusta.\nXXI secolo.\nNel 2010, il Keystone-Cushing Pipeline (Fase II) \u00e8 stato costruito circa 1.5 miglia ad ovest di Augusta, da nord a sud attraverso la contea di Butler, con molte polemiche sulle tasse fiscali e per le preoccupazioni ambientali (se si verifica un caso di perdita).\nSociet\u00e0.\nEvoluzione demografica.\nSecondo il censimento del 2010, c'erano 9,274 persone.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 94,2% di bianchi, lo 0,4% di afroamericani, l'1,3% di nativi americani, lo 0,6% di asiatici, lo 0,1% di oceanici, l'1,1% di altre razze, e il 2,3% di due o pi\u00f9 etnie. Ispanici o latinos di qualunque razza erano il 4,0% della popolazione."}
{"id": "4939586", "revid": "599013", "url": "https://it.wikipedia.org/wiki?curid=4939586", "title": "Bob Johnson", "text": "Carriera.\nJohnson fu scelto come secondo assoluto nel draft NFL 1968 dalla neonata franchigia dei Cincinnati Bengals, all'epoca il secondo centro scelto pi\u00f9 in alto nella storia dopo Ki Aldrich nel 1939. Dopo la sua prima stagione fu convocato per l'All-Star Game della American Football League.\nJohnson fu l'ultimo giocatore della formazione originale dei Bengals a ritirarsi, dopo la stagione 1978. Il suo numero 54 fu subito ritirato e rimane l'unico nella storia della franchigia ad avere ricevuto questo onore. In seguito torn\u00f2 brevemente in campo nel 1979 quando il centro dei Bengals Blair Bush si infortun\u00f2 a un ginocchio e il club chiese a Johnson di fare ritorno come long snapper nei punt, field goal ed extra point."}
{"id": "4939587", "revid": "110157", "url": "https://it.wikipedia.org/wiki?curid=4939587", "title": "Roeland Park", "text": "Roeland Park \u00e8 un comune degli Stati Uniti d'America, situato nello Stato del Kansas, nella contea di Johnson."}
{"id": "4939588", "revid": "486946", "url": "https://it.wikipedia.org/wiki?curid=4939588", "title": "FC Steaua", "text": ""}
{"id": "4939589", "revid": "287204", "url": "https://it.wikipedia.org/wiki?curid=4939589", "title": "Bonner Springs", "text": "Bonner Springs \u00e8 un comune degli Stati Uniti d'America, situato nello Stato del Kansas, nella Contea di Wyandotte. Due piccole parti della citt\u00e0 si trovano nella contea di Leavenworth e in quella di contea di Johnson."}
{"id": "4939590", "revid": "287204", "url": "https://it.wikipedia.org/wiki?curid=4939590", "title": "Klasika Primavera 2014", "text": "La Klasika Primavera 2014, sessantesima edizione della corsa, valido come evento di classe 1.1 del circuito UCI Europe Tour 2014, fu disputata il 13 aprile 2014 su un percorso di 171,5\u00a0km. Fu vinta dallo spagnolo Pello Bilbao, al traguardo con il tempo di 3h57'31\" alla media di 43,32\u00a0km/h.\nAl traguardo 95 ciclisti portarono a termine la gara."}
{"id": "4939591", "revid": "965985", "url": "https://it.wikipedia.org/wiki?curid=4939591", "title": "Bonner Springs (Kansas)", "text": ""}
{"id": "4939594", "revid": "110157", "url": "https://it.wikipedia.org/wiki?curid=4939594", "title": "Ulysses (Kansas)", "text": "Ulysses \u00e8 un comune degli Stati Uniti d'America, situato nello Stato del Kansas, nella contea di Grant, della quale \u00e8 anche capoluogo."}
{"id": "4939597", "revid": "110157", "url": "https://it.wikipedia.org/wiki?curid=4939597", "title": "Park City (Kansas)", "text": "Park City \u00e8 un comune degli Stati Uniti d'America, situato nello Stato del Kansas, nella contea di Sedgwick. Si trova alla periferia di Wichita."}
{"id": "4939598", "revid": "1305772", "url": "https://it.wikipedia.org/wiki?curid=4939598", "title": "Progettazione modulare", "text": "La progettazione modulare in architettura \u00e8 una progettazione basata su una misura base, il modulo assegnato dal progettista, che guida le definizione di tutte le misure di fabbricazione.\nStoria.\nIn antichit\u00e0, la mancanza di unit\u00e0 di misura rendeva questa operazione, oggi apparentemente gratuita, indispensabile. La progettazione usando un modulo permetteva di superare le difficolt\u00e0 derivanti dalla presenza di misure diverse in localit\u00e0 differenti anche se molto vicine. Questa differenza esisteva perch\u00e9, in funzione del potere di una comunit\u00e0, questa riusciva ad imporre alle altre comunit\u00e0 la misura pi\u00f9 vantaggiosa nell'effettuare gli scambi commerciali: si comprava con unit\u00e0 grande e si vendeva pagata con unit\u00e0 piccola. Nelle costruzioni edili dove si combinavano materiali provenienti da diverse localit\u00e0 queste differenze creavano problemi di esecuzione che l'architetto risolveva stabilendo inizialmente la misura con cui si sarebbe realizzata la costruzione.\nAltra necessit\u00e0 era il fatto che le empiriche conoscenze tecniche del tempo venivano trasmesse come regole per buon costruire imponendo una serie di prescrizioni dimensionali legate a proporzioni da rispettare basate sul modulo. Erano regole che venivano imposte per un buon costruire espresse in una serie di prescrizioni dimensionali in forma di regole da rispettare.\nDa Vitruvio. ai trattatisti e al Palladio. Il modulo architettonico non \u00e8 solo una misura di grandezza o una unit\u00e0 che viene ripetuta pi\u00f9 volte, ma il sistema per realizzare forme equilibrate in un edificio o in un insieme di edifici. Queste proporzioni erano regole che definivano gli elementi strutturali. Il modulo era il diametro della colonna. Lo spessore della trave e delle cornici superiori dovevano essere il doppio del diametro della colonna (2 moduli) e l'altezza della colonna 10 volte il suo diametro (10 moduli).\nPer compensare le differenti sollecitazioni che si verificavano con l'aumento della grandezza dell'edificio, le proporzioni cambiavano per stili diversi, consigliati per tipologie di costruzioni differenti, in funzione della loro grandezza. Questi stili diversi erano per Vitruvio:\nQuesto ovviamente portava ad una definizione delle lunghezze delle trabeazioni, che poi venivano ulteriormente definite nei loro spessori da regole. \nNei I quattro libri dell'architettura del Palladio si possono leggere le regole per dimensionare. \nQuesto modo di presentare le regole del buon costruire come aspetti formali ed estetici ha trasformato gli elementi costruttivi in elementi architettonici, impostati con canoni formali ben precisi. Questa regola fu denominata teoria delle proporzioni ed ebbe ampi sviluppi sia nei trattatisti dell'architettura rinascimentali, che in quella neoclassica e di altre epoche, dando vita al Palladiesimo.\nTempi moderni.\nLa nascita della scienza delle costruzioni permise di valutare la sicurezza delle scelte progettuali su precise conoscenze scientifiche. Questo ha reso del tutto inutili l'uso delle proporzioni dei trattattisti che sono state cos\u00ec abbandonate. \u00c8 il teorizzato passaggio da un agire antico ad un fare moderno di Alexandre Koyr\u00e9 che si caratterizza con una ricerca di precisione nelle scelte progettuali.\nInoltre con la rivoluzione francese era iniziata l'era dell'unificazione delle misure ed era venuta anche a mancare la necessit\u00e0 di quella empirica unit\u00e0 di misura.\nSe l'uso del modulo nella progettazione architettonica, nella forma che si era vista diventa superato, con l'arrivo delle produzioni industriali di elementi da impiegare nelle costruzioni, rinasce come strumento per semplificare la costruzione. Le produzioni industriali hanno alla base del loro sviluppo la ripetizione in serie di uno stesso elemento. Se la costruzione nasce con l'assemblaggio di una serie di elementi uguali ecco che rinasce una costruzione modulare, dove il modulo \u00e8 l'elemento costruttivo ripetuto (esempio il Crystal Palace del 1850 di Paxton a Londra).\nIl modulo da \u201cmodulo-misura\u201d diventa \u201cmodulo-oggetto\u201d. Il primo effetto di questa trasformazione si ebbe con l'unificazione delle dimensioni del materiale da costruzioni pi\u00f9 antico, il mattone, che venne prodotto in dimensioni unificate e logicamente port\u00f2 al modulo definito da questa unificazione nelle produzioni.\nNacque cos\u00ec la modulazione ottametrica (un ottavo di metro) derivata dalla unificazione dei mattoni basati su misure che permettessero di comporre con gli elementi un muro di un metro ed altre attraverso le organizzazioni nazionali e internazionali nate per la definizioni delle standardizzazioni (ISO, UNI, EN). \nSono ragioni produttivistiche che portano a questo interesse per l'impiego della modulazione nella progettazione architettonica e vi \u00e8 anche una presa di coscienza che anche il settore delle costruzioni potesse trarre vantaggi da processi d'industrializzazione. \nGli arretrati processi di fabbricazione richiedevano una normalizzazione delle gamme di produzione per raggiungere livelli di produzione compatibili con l'economicit\u00e0 di una meccanizzazione.\nQuesto port\u00f2 alla nascita di un modulo pi\u00f9 legato all'oggetto che alla misura. \nDopo le devastazioni della seconda guerra mondiale gli enormi problemi legati alla ricostruzione port\u00f2 in primo piano il problema di rendere pi\u00f9 produttiva la costruzione edile. In questo quadro le organizzazioni internazionali tentarono di introdurre un modulo misura che potesse razionalizzare le produzioni edili. L'organizzazione pi\u00f9 importante fu ed \u00e8 il CIB (Conseil International du Batiment) ,fondato nel 1953 con il sostegno delle Nazioni Unite per stimolare e facilitare la collaborazione e lo scambio di informazioni internazionali tra istituti di ricerca governativi nel settore dell'edilizia e delle costruzioni.\nSotto la spinta del SBI (Statens Byggerforskninigsistutt) si arriv\u00f2 a definire un coordinamento dimensionale sulla base di un modulo di 30cm che ebbe poco successo fuori dalla Danimarca per la sua incompatibilit\u00e0 con il modulo ottametrico da tempo usato in Europa.\nAnche se i vantaggi di un coordinamento dimensionale fossero teorizzati da molti studiosi, e molti vari tentativi sono stati fatti ed ancor oggi vengono fatti per introdurlo, ancora nel settore non esiste un qualcosa di affermato e consolidato. La ragione di questa situazione pu\u00f2 essere imputata alla sostanziale anarchia artistoide con cui lavorano gli architetti o alla complessit\u00e0 di elementi che concorrono a creare una costruzione ma resta il fatto che ad oggi non vi \u00e8 un modulo unificante qualsiasi operazione o elemento del settore, nonostante i tentativi di normalizzazione.\nTendenza.\nLo sviluppo delle tecniche di produzione e dei macchinari impiegati nella costruzione sta sviluppando l'impiego di elementi sempre pi\u00f9 grandi e sempre pi\u00f9 complessi verso quella tecnologia che va sotto il nome di POD (Proof Of Delivers).\nInoltre la dinamica dello sviluppo delle produzioni con la produzione snella, che diventa sempre pi\u00f9 evoluta e flessibile, farebbe pensare che in futuro non esisteranno pi\u00f9 vincoli dimensionali nei prodotti da impiegare. Al tempo stesso osserviamo che vi \u00e8 una estensione delle standardizzazioni in campo della progettazione che ha raggiunto gli strumenti di disegno e gestione computerizzato del processo con ad esempio la definizione del ISOBIM i cui effetti sono tutti da scoprire. Nuovi scenari si prospettano anche con l'affermarsi dei movimenti di pensiero come quello dell'Architettura Open Source, che grazie a logiche modulari e standard condivisi, sperimenta produzioni sostenibili e progettazioni inclusive.\nTecnica.\nPer progettare modularmente si utilizza un reticolo modulare e un ordito di riferimento, plurimodulare. Questi due elementi guidano le scelte dimensionali ed il progetto nasce e si sviluppa con dimensioni modulari. Se si usa un CAD, sistema di grafica computerizzata, questi elementi stanno in layer appositamente dedicati. L'ordito di riferimento ha le linee che terminano con un cerchio contenente il numero o la lettera assegnata. Anche nei disegni dei particolari vi sono i riferimenti modulari che semplificano l'esecuzione."}
{"id": "4939599", "revid": "599013", "url": "https://it.wikipedia.org/wiki?curid=4939599", "title": "Dennis Byrd", "text": "Carriera.\nByrd fu scelto come sesto assoluto nel draft comune AFL/NFL 1968 dai Boston Patriots. Con essi disput\u00f2 disput\u00f2 l'unica stagione da professionista, scendendo in campo in tutte le 14 partite dell'annata."}
{"id": "4939600", "revid": "80339", "url": "https://it.wikipedia.org/wiki?curid=4939600", "title": "Stadio Ferruccio Trabattoni", "text": ""}
{"id": "4939602", "revid": "767487", "url": "https://it.wikipedia.org/wiki?curid=4939602", "title": "Eleonora Vogelsang", "text": "Eleonora Vogelsang o \"La mia vita per il tuo onore\" (\"Monica Vogelsang\") \u00e8 un film muto del 1920 diretto da Rudolf Biebrach.\nProduzione.\nIl film fu prodotto dalla Messter Film GmbH (Berlin).\nDistribuzione.\nDistribuito dall'Universum Film (UFA), usc\u00ec nelle sale cinematografiche tedesche, presentato alla Mozartsaal di Berlino il 2 gennaio 1920. In Italia, il film fu distribuito nel 1920 con il titolo \"Eleonora Vogelsang\", ottenendo il visto \"approvato con riserva\" nell'agosto di quell'anno."}
{"id": "4939603", "revid": "481666", "url": "https://it.wikipedia.org/wiki?curid=4939603", "title": "Monika Vogelsang", "text": ""}
{"id": "4939605", "revid": "481666", "url": "https://it.wikipedia.org/wiki?curid=4939605", "title": "Monica Vogelsang", "text": ""}
{"id": "4939608", "revid": "481666", "url": "https://it.wikipedia.org/wiki?curid=4939608", "title": "La mia vita per il tuo onore", "text": ""}
{"id": "4939610", "revid": "484362", "url": "https://it.wikipedia.org/wiki?curid=4939610", "title": "Michele de Gemmis", "text": "Biografia.\nMichele de Gemmis nacque a Terlizzi da un'antica dinastia di baroni in cui lo studio delle leggi era tradizione di famiglia. Nel 1834 si laure\u00f2 in giurisprudenza presso la Regia Universit\u00e0 di Napoli e divenne giudice di Tribunale civile per nomina regia. Ricopr\u00ec tale ruolo presso il tribunale di Trani, divenne quindi supplente di mandamento dal 1863 e figura pi\u00f9 alta della magistratura locale. Fu Cavaliere di giustizia ed Inquisitore dell'Ordine costantiniano di San Giorgio. Spos\u00f2 in prime nozze la Nobile Maria Laudati ed in seconde la Nobile Maria Schettini. Risiedette nell'antico Palazzo adiacente alla Torre dell'Orologio di Terlizzi, antico Castello normanno della citt\u00e0. \nPubblic\u00f2 numerosi scritti a carattere storico e giuridico. \nMor\u00ec a Terlizzi, ampiamente stimato, il 21 agosto 1871.\nTra le numerose pubblicazioni sono meritevoli di citazione:"}
{"id": "4939612", "revid": "1564499", "url": "https://it.wikipedia.org/wiki?curid=4939612", "title": "Dialetto goriziano", "text": "Il goriziano o dialetto goriziano (in goriziano \"gorizian\") \u00e8 una variante della lingua veneta utilizzato principalmente nella citt\u00e0 di Gorizia e nei suoi dintorni.\nDescrizione.\nQuesta variante della lingua veneta parlata oggi in citt\u00e0 ha preso piede nel secondo dopoguerra a seguito dell'esodo istriano-dalmata. Questo dialetto si \u00e8 dapprima affiancato ed in breve ha quasi del tutto sostituito l'autoctono friulano goriziano e in parte lo sloveno, quest'ultimo parlato nelle frazioni a nord e ovest della citt\u00e0. Sia la lingua friulana che la lingua slovena sono abitualmente parlate a Gorizia, soprattutto in alcuni rioni.\nIl friulano utilizzato da secoli dalla popolazione di Gorizia assieme allo sloveno, ha apportato diversi vocaboli nel dialetto veneto goriziano.\nEsempi.\nEsempi di frasi in veneto goriziano :"}
{"id": "4939613", "revid": "682118", "url": "https://it.wikipedia.org/wiki?curid=4939613", "title": "Colby", "text": ""}
{"id": "4939617", "revid": "110157", "url": "https://it.wikipedia.org/wiki?curid=4939617", "title": "Colby (Kansas)", "text": "Colby \u00e8 un comune degli Stati Uniti d'America, situato nello Stato del Kansas, nella contea di Thomas, della quale \u00e8 anche capoluogo."}
{"id": "4939618", "revid": "767487", "url": "https://it.wikipedia.org/wiki?curid=4939618", "title": "Martin Bogatinov", "text": ""}
{"id": "4939621", "revid": "287204", "url": "https://it.wikipedia.org/wiki?curid=4939621", "title": "Molly Van Nostrand", "text": "Carriera.\nIn carriera ha raggiunto una finale in singolare al WTA New Jersey nel 1986, e di doppio al Virginia Slims of Indianapolis nel 1985. Nei tornei del Grande Slam ha ottenuto il suo miglior risultato a Wimbledon raggiungendo i quarti di finale nel singolare nel 1985 e nel doppio nel 1986, in coppia con la sudafricana Jennifer Mundel."}
{"id": "4939622", "revid": "857769", "url": "https://it.wikipedia.org/wiki?curid=4939622", "title": "Molly van Nostrand", "text": ""}
{"id": "4939623", "revid": "1543377", "url": "https://it.wikipedia.org/wiki?curid=4939623", "title": "Paola (Kansas)", "text": "Paola \u00e8 un comune (\"city\") degli Stati Uniti d'America e capoluogo della contea di Miami nello Stato del Kansas. La popolazione era di 5.602 abitanti al censimento del 2010.\nGeografia fisica.\nPaola \u00e8 situata a (38.573599, -94.873456).\nSecondo lo United States Census Bureau, ha un'area totale di .\nStoria.\nNativi americani, poi esploratori spagnoli come Francisco V\u00e1squez de Coronado nel 1541 ed esploratori missionari francesi nel 1673 vissero e percorsero l'area di quella che oggi \u00e8 Paola. Nonostante queste prime incursioni europee all'inizio del XIX secolo, l'area era in gran parte controllata dagli Osage.\nL'insediamento della zona avvenne principalmente, tuttavia, quando le trib\u00f9 Kaskaskia, Peoria, Wea e Piankeshaw furono costrette a trasferirsi nell'area tra il 1827 e il 1832. Queste formarono la trib\u00f9 alleata confederata, guidata da Baptiste Peoria, che fu di etnia francese e indiana. Chiamarono il loro insediamento Peoria Village.\nIntorno agli anni 1840, i coloni euroamericani si trasferirono nella zona, e diversi missionari vivevano in e vicino a \"Peoria Village\". Uno di quei missionari era un prete italiano che si trasfer\u00ec nella zona nel 1852. Il prete, Padre Paul D. Ponziglione, fu accreditato con il cambio del nome da Peoria Village in Paola, in onore dell'omonima piccola citt\u00e0 costiera della Calabria, in Italia. Gli indiani Peoria della zona continuarono a chiamarla Paola, perch\u00e9 avevano un grande rispetto per Padre Ponziglione.\nNel 1854 vi fu un gran numero di coloni che si trasferirono nell'insediamento, e un piano per la citt\u00e0 fu progettato nel 1855. Nel 1855, la Prima Legislatura Territoriale approv\u00f2 un atto che incorpor\u00f2 la Paola Town Company. La Paola Town Company e in particolare il suo membro Baptiste Peoria con la moglie Mary Ann Isaacs sono accreditate come influenti nella fondazione e nello sviluppo di Paola fino alla met\u00e0 degli anni 1860.\nDurante la guerra civile fu istituito un posto militare sul lato ovest del Bull Creek, appena ad ovest di Paola. A volte le truppe erano all'interno di Paola stessa. Paola fu a malapena risparmiata da un attacco il 21 agosto 1863, dalla guerriglia confederata di William Clarke Quantrill durante la ritirata di Quantrill dopo aver fatto irruzione a Lawrence. Paola era a 10 miglia (16 km) ad ovest del ritiro della forza del generale confederato Sterling Price il 24 ottobre 1864, mentre si stava ritirando verso il Territorio indiano. Il posto di Paola fu disattivato nell'agosto o settembre 1865.\nDopo l'ammissione del Kansas nell'Unione nel 1861, e dopo la pressione della guerra civile, le trib\u00f9 native americane aumentarono, e furono esiliate nell'Oklahoma nel 1868. Alcuni individui rimasero e divennero cittadini degli Stati Uniti, tuttavia, il loro capo Baptiste Peoria lasci\u00f2 Paola con la trib\u00f9. Dalla fine degli anni 1860 e fino agli anni 1870, Paola crebbe e progred\u00ec, costruendo la sua prima scuola, prigione e banca.\nLa ferrovia arriv\u00f2 a servire Paola nel 1870, che aiut\u00f2 anche i suoi progressi in questo periodo. Dopo la scoperta del gas naturale nel 1882, Paola divenne la prima citt\u00e0 ad ovest del fiume Mississippi per usarla commercialmente e far illuminare la citt\u00e0 con lanterne a gas naturale. Nel 1898 fu costruito il tribunale della contea di Miami, progettato dall'architetto George Washburn. Diverse case ed edifici furono progettati da Washburn, tra cui il gazebo del Paola Park e la Paola Free Library. Martha Smith fece costruire l'edificio della Paola Library in onore di suo marito John, un produttore di vino. Fu completato nel 1906 e il gazebo in stile vittoriano del Paola Park Square \u00e8 del 1913. La biblioteca, il tribunale, il gazebo e diverse case sono ancora oggi in uso.\nNel 1912, James Patterson si trasfer\u00ec a Paola per stabilire i suoi quartieri invernali per il suo circo itinerante, il Patterson Circus. Il circo continu\u00f2 fino al 1927. Un murale basato su un opuscolo del circo del 1924, \u00e8 al 106 di W. Peoria. La casa di Patterson si trova ancora a Paola, nel blocco 600 a nord di Mulberry, come unica struttura rimasta dal quartier generale invernale del circo.\nSociet\u00e0.\nEvoluzione demografica.\nSecondo il censimento del 2010, la popolazione era di 5.602 abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 93,52% di bianchi, il 2,41% di afroamericani, lo 0,70% di nativi americani, lo 0,27% di asiatici, lo 0% di oceanici, lo 0,57% di altre razze, e il 2,53% di due o pi\u00f9 etnie. Ispanici o latinos di qualunque razza erano il 2,96% della popolazione."}
{"id": "4939625", "revid": "36426", "url": "https://it.wikipedia.org/wiki?curid=4939625", "title": "Villa d'Adda - Borromeo", "text": ""}
{"id": "4939627", "revid": "36426", "url": "https://it.wikipedia.org/wiki?curid=4939627", "title": "Palazzo Castrone - Santa Ninfa", "text": ""}
{"id": "4939628", "revid": "287204", "url": "https://it.wikipedia.org/wiki?curid=4939628", "title": "Goodland (Kansas)", "text": "Goodland \u00e8 un comune degli Stati Uniti d'America, situato nello Stato del Kansas, nella contea di Sherman, della quale \u00e8 anche capoluogo."}
{"id": "4939634", "revid": "1305772", "url": "https://it.wikipedia.org/wiki?curid=4939634", "title": "Valley Center", "text": ""}
{"id": "4939636", "revid": "287204", "url": "https://it.wikipedia.org/wiki?curid=4939636", "title": "Valley Center (Kansas)", "text": "Valley Center \u00e8 un comune degli Stati Uniti d'America, situato nello Stato del Kansas, nella contea di Sedgwick."}
{"id": "4939637", "revid": "287204", "url": "https://it.wikipedia.org/wiki?curid=4939637", "title": "Russell (Kansas)", "text": "Russell \u00e8 un comune degli Stati Uniti d'America, situato nello Stato del Kansas, nella contea di Russell, della quale \u00e8 anche il capoluogo."}
{"id": "4939640", "revid": "832642", "url": "https://it.wikipedia.org/wiki?curid=4939640", "title": "De arte honeste amandi", "text": ""}
{"id": "4939641", "revid": "74801", "url": "https://it.wikipedia.org/wiki?curid=4939641", "title": "Baxter Springs", "text": "Baxter Springs \u00e8 un comune degli Stati Uniti d'America, situato nello Stato del Kansas, nella contea di Cherokee."}
{"id": "4939642", "revid": "767487", "url": "https://it.wikipedia.org/wiki?curid=4939642", "title": "Il mondo fino in fondo", "text": "Il mondo fino in fondo \u00e8 un film del 2013 diretto da Alessandro Lunardelli.\nTrama.\nI fratelli Davide e Loris vivono ad Agro, un paesino di provincia del nord Italia, dove lavorano nella ditta di passamaneria di propriet\u00e0 della famiglia. Davide \u00e8 un diciottenne gay, timido e introverso, mentre Loris, che non immagina minimamente l'omosessualit\u00e0 del fratello, ha quasi trent'anni e il suo unico interesse \u00e8 il calcio. Proprio per seguire la sua squadra del cuore, l'Inter, Loris convince il fratello minore ad andare in trasferta in Spagna per una partita. A Barcellona Davide conosce Andy, un ecologista cileno, per cui ha un colpo di fulmine. Forse per seguire un sogno d'amore, Davide decide di andare con Andy fino a Santiago. In Cile deve affrontare una realt\u00e0 del tutto nuova, lontana dalla provincia italiana, fatta di attivisti e battaglie ecologiste guidate da Ana, l 'ex ragazza di Andy. Davide decide di rimanere in Cile ed iniziare una nuova vita, ma inaspettatamente Loris arriva a Santiago, nel tentativo di riportare il fratello a casa. I due fratelli intraprendono un avventuroso viaggio, verso il ghiacciaio della Laguna San Rafael, che li cambier\u00e0 profondamente.\nProduzione.\nLa riprese sono iniziate il 28 gennaio 2013 e hanno avuto luogo a Torino e in Cile.\nDistribuzione.\nIl film \u00e8 stato presentato l'8 novembre 2013 al Festival internazionale del film di Roma, fuori concorso nella sezione \"Alice nella citt\u00e0\". \u00c8 stato distribuito nella sale cinematografiche italiane il 30 aprile 2014 da Microcinema."}
{"id": "4939646", "revid": "62004", "url": "https://it.wikipedia.org/wiki?curid=4939646", "title": "Ciclismo ai Giochi della XI Olimpiade - Corsa in linea", "text": "La corsa in linea maschile di ciclismo su strada dei Giochi della XI Olimpiade si svolse il 10 agosto 1936 a Berlino\nLa gara era una prova in linea su un circuito di 100\u00a0km con partenza e arrivo allo \"Automobil-Verkehrs- und \u00dcbungsstra\u00dfe\"."}
{"id": "4939648", "revid": "1543377", "url": "https://it.wikipedia.org/wiki?curid=4939648", "title": "Campanula cespitosa", "text": "La campanula cespugliosa (nome scientifico Campanula cespitosa ) \u00e8 una pianta erbacea dai fiori blu a forma di campanella appartenente alla famiglia delle Campanulaceae.\nEtimologia.\nIl nome generico (\"campanula\") deriva dalla forma a campana del fiore; in particolare il vocabolo deriva dal latino e significa: \"piccola campana\".\nDalle documentazioni risulta che il primo ad usare il nome botanico di \u201cCampanula\u201d sia stato il naturalista belga Rembert Dodoens, vissuto fra il 1517 e il 1585. Tale nome comunque era in uso gi\u00e0 da tempo, anche se modificato, in molte lingue europee. Infatti nel francese arcaico queste piante venivano chiamate \u201cCampanelles\u201d (oggi si dicono \u201cCampanules\u201d o \u201cClochettes\u201d), mentre in tedesco vengono dette \u201cGlockenblumen\u201d e in inglese \u201cBell-flower\u201d o \u201cBlue-bell\u201d. In italiano vengono chiamare \u201cCampanelle\u201d. Tutte forme queste che derivano ovviamente dalla lingua latina. L'epiteto specifico (\"cespitosa\" = cespugliosa) fa riferimento al portamento densamente aggregato dei fiori di questa pianta. In alcune checklist L'epiteto specifico \u00e8 scritto \"caespitosa\" dal latino \"caespes\" (= zolla erbosa, cespite).\nIl nome scientifico di questa specie \u00e8 stato definito per la prima volta dal medico e naturalista italiano Giovanni Antonio Scopoli (Cavalese, 3 giugno 1723 \u2013 Pavia, 8 maggio 1788) nella pubblicazione \"\"Flora Carniolica Exhibens Plantas Carniolae Indigenas et Distributas nelle classi Naturales cum Differentiis Specificis, Synonymis Recentiorum, Locis Natalibus, nominibus Incolarum, Observationibus Selectis, Viribus Medicis. Editio Secunda Aucta et Reformata. Viennae - 1: 143, t. 4. 1771\" del 1771.\nDescrizione.\nQueste piante possono arrivare fino a 10 \u2013 20\u00a0cm di altezza (massimo 40\u00a0cm). La forma biologica \u00e8 emicriptofita scaposa (H scap), ossia in generale sono piante erbacee, a ciclo biologico perenne, con gemme svernanti al livello del suolo e protette dalla lettiera o dalla neve e sono dotate di un asse fiorale eretto e spesso privo di foglie. Contengono inoltre lattice lattescente e accumulano inulina.\nRadici.\nLe radici sono secondarie da rizoma.\nFoglie.\nLe foglie si dividono in basali e cauline, differenti tra di loro. Quelle basali hanno la lamina a forma ovale o rombica. Quelle cauline a loro volta si dividono in foglie del quarto inferiore del fusto e quelle superiori. Quelle del quarto inferiore sono ravvicinate e patenti (o riflesse); la forma varia da lineare a lanceolata. Le foglie superiori sono pi\u00f9 distanziate e progressivamente pi\u00f9 lineari. Le foglie inferiori hanno spesso dei bordi grossolanamente dentati (4 - 5 denti per lato). Dimensione delle foglie basali: larghezza 6 \u2013 7\u00a0mm; lunghezza 9 \u2013 12\u00a0mm. Lunghezza del picciolo: 1 \u2013 2\u00a0cm. Dimensione delle foglie del quarto inferiore: larghezza 2 \u2013 4\u00a0mm; lunghezza 15 \u2013 25\u00a0mm.\nInfiorescenza/Fiore.\nLe infiorescenze sono ramose (tipo racemo) e multiflore. I fiori sono tetra-ciclici, ossia sono presenti 4 verticilli: calice \u2013 corolla \u2013 androceo \u2013 gineceo (in questo caso il perianzio \u00e8 ben distinto tra calice e corolla) e pentameri (ogni verticillo ha 5 elementi). I fiori sono gamopetali, ermafroditi e attinomorfi. Sia i fiori che i boccioli sono penduli.\nFrutti.\nI frutti sono delle capsule pendule, poricide 3-loculare, ossia deiscenti mediante pori o valve basali; i semi sono molto minuti.\nDistribuzione e habitat.\nFitosociologia.\nDal punto di vista fitosociologico la specie di questa voce appartiene alla seguente comunit\u00e0 vegetale:\nSistematica.\nLa famiglia di appartenenza della \"Campanula cespitosa\" (Campanulaceae) \u00e8 relativamente numerosa con 89 generi per oltre 2000 specie (sul territorio italiano si contano una dozzina di generi per un totale di circa 100 specie); comprende erbacee ma anche arbusti, distribuiti in tutto il mondo, ma soprattutto nelle zone temperate. Il genere di questa voce appartiene alla sottofamiglia Campanuloideae (una delle cinque sottofamiglie nella quale \u00e8 stata suddivisa la famiglia Campanulaceae) comprendente circa 50 generi (\"Campanula\" \u00e8 uno di questi). Il genere \"Campanula\" a sua volta comprende 449 specie (circa 50 nella flora italiana) a distribuzione soprattutto circumboreale.\nIl numero cromosomico di \"C. cespitosa\" \u00e8: 2n = 34.\nSinonimi.\nQuesta entit\u00e0 ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:\nSpecie simili.\nDiverse specie di \"Campanula\" sono pi\u00f9 o meno simili alla specie di questa voce. L'elenco seguente ne descrive alcune evidenziando le differenze dalla \"Campanula cespitosa\":\nAltre notizie.\nLa campanula cspugliosa in altre lingue \u00e8 chiamata nei seguenti modi:"}
{"id": "4939649", "revid": "287204", "url": "https://it.wikipedia.org/wiki?curid=4939649", "title": "Lucian Sanmartean", "text": ""}
{"id": "4939654", "revid": "767487", "url": "https://it.wikipedia.org/wiki?curid=4939654", "title": "Clay Center (Kansas)", "text": "Clay Center \u00e8 un comune degli Stati Uniti d'America, situato nello Stato del Kansas, nella contea di Clay, della quale \u00e8 anche il capoluogo."}
{"id": "4939655", "revid": "775372", "url": "https://it.wikipedia.org/wiki?curid=4939655", "title": "\u00c1d\u00e1m K\u00f3sa", "text": "Biografia.\n\u00c8 stato il primo europarlamentare della comunit\u00e0 sorda nella storia dell'Unione europea. Una tra le sue iniziative politiche di rilievo, \u00e8 stata promuovere il riconoscimento in ogni Stato membro dell'Unione Europea delle lingue dei segni. \u00c8 membro della Fidesz.\nVenne eletto come deputato al Parlamento europeo nel 2009, il mandato \u00e8 stato confermato nelle elezioni del 2014.\nNome-segno.\nIl suo nome-segno \u00e8 \"mano sopra l'orecchio\"."}
{"id": "4939656", "revid": "287204", "url": "https://it.wikipedia.org/wiki?curid=4939656", "title": "De Soto (Kansas)", "text": "De Soto \u00e8 un comune degli Stati Uniti d'America, situato nello Stato del Kansas, diviso tra la contea di Johnson e la contea di Leavenworth."}
{"id": "4939659", "revid": "339392", "url": "https://it.wikipedia.org/wiki?curid=4939659", "title": "En Attendant Cousteau", "text": ""}
{"id": "4939662", "revid": "1632387", "url": "https://it.wikipedia.org/wiki?curid=4939662", "title": "Grande tirata", "text": "La Grande Tirata \u00e8 una manifestazione a carattere religioso-popolare che si svolge ogni sabato che precede la terza domenica di settembre a Mirabella Eclano in Provincia di Avellino (Campania), in onore della Madonna Addolorata.\nQuest'attivit\u00e0 folkloristica consiste nel trasporto per le vie della citt\u00e0 (precisamente dalla zona Santa Caterina fino al borgo del paese) di un obelisco alto 25 metri completamente rivestito da paglia intrecciata lavorata completamente a mano dagli artigiani del posto.\n\u00c8 una delle manifestazioni pi\u00f9 famose e seguite dell'Italia meridionale, molto simile alla Festa dei Gigli di Nola come concettualit\u00e0 ma, a differenza della festa nolana, qui l\u2019obelisco viene trainato da buoi e sorretto grazie a delle funi tirate dagli abitanti del luogo.\nSi registra mediamente ogni anno una partecipazione alla manifestazione di circa 20.000 persone tra gli abitanti del posto e turisti.\nLa festa di Mirabella, insieme a manifestazioni simili dei comuni di Fontanarosa, Flumeri, Villanova del Battista, San Marco dei Cavoti, Foglianise e Jelsi, \u00e8 parte della \"comunit\u00e0 patrimoniale\" delle feste del grano, nel cui ambito \u00e8 in corso un progetto di patrimonializzazione UNESCO vincitore di bando e finanziato dalla regione Campania dal titolo \"Rituali e carri artistici del grano. Ricerche e studi finalizzati all\u2019elaborazione di un dossier di candidatura di rete per l\u2019iscrizione nella Lista Rappresentativa dei Patrimoni Culturali Immateriali dell\u2019Umanit\u00e0 UNESCO\".\nDescrizione del \"Carro\".\nIl \"Carro\" ha struttura in legno, costituita da 23 travi soprapposte secondo una tecnica che conferisce flessibilit\u00e0, ma anche praticit\u00e0 di montaggio e smontaggio. Mediante opportuna disposizione delle travi, si creano 7 piani ognuno dei quali, procedendo dal basso verso l'alto, \u00e8 pi\u00f9 basso del precedente; gli ultimi tre registri costituiscono la cupola, sulla cui cima, \u00e8 fissata la statua della Madonna Addolorata.\nIl primo registro \u00e8 alto sei metri, quelli intermedi si rimpiccioliscono proporzionalmente per terminare con il settimo registro alto un metro e mezzo. Tutta l\"'apparecchiatura\" \u00e8 fissata su un carro simili a quelli che si usavano molti anni fa in agricoltura, da cui l\u2019obelisco prende il suo nome.\nIl carro \u00e8 trainato da 6 coppie di buoi di stazza imponente. L'obelisco \u00e8 mantenuto in equilibrio da 38 funi di canapa da 50 metri ciascuna \"tirate\" dai \"funaioli\", abitanti e turisti che con canti, balli, cori e musica sostengono la struttura e colorano la grande giornata di festa.\nMuseo Civico del \"Carro\".\nNel 2005 fu aperto al piano terra del complesso monumentale di San Francesco (attuale sede del Municipio) il museo dedicato all'obelisco. Esso accoglie vari pezzi e pannelli di paglia lavorata destinati alla costruzione del \u201cCarro\u201d: sia quelli ancora usati per il montaggio dell\u2019obelisco per la \u201cGrande Tirata\u201d, sia quelli pi\u00f9 antichi e logorati non pi\u00f9 usati per la manifestazione. Una mostra fotografica completa il percorso illustrando la storia del carro e le varie fasi della lavorazione e costruzione dell\u2019obelisco e dello svolgersi della manifestazione.\nGalleria d'immagini.\nLe tre immagini seguenti non si riferiscono alla grande tirata di Mirabella ma ai \"gigli\" di Flumeri e Villanova del Battista e al \"carro\" di Fontanarosa, tradizioni simili di comuni della stessa provincia:"}
{"id": "4939664", "revid": "106456", "url": "https://it.wikipedia.org/wiki?curid=4939664", "title": "Eudora (Kansas)", "text": "Eudora \u00e8 un comune degli Stati Uniti d'America, situato nello Stato del Kansas, nella contea di Douglas. Il suo territorio \u00e8 bagnato dai fiumi Kansas e Wakarusa."}
{"id": "4939667", "revid": "287204", "url": "https://it.wikipedia.org/wiki?curid=4939667", "title": "Wamego", "text": "Wamego \u00e8 un comune degli Stati Uniti d'America, situato nello Stato del Kansas, nella contea di Pottawatomie.\nQua nacque l'imprenditore Walter Chrysler. "}
{"id": "4939670", "revid": "1305772", "url": "https://it.wikipedia.org/wiki?curid=4939670", "title": "Larned", "text": ""}
{"id": "4939671", "revid": "124686753", "url": "https://it.wikipedia.org/wiki?curid=4939671", "title": "Chosen (serie televisiva)", "text": "Chosen, visualizzato nella forma \"Ch:os:en\" nella sigla, \u00e8 una serie televisiva statunitense trasmessa dal 17 gennaio 2013 attraverso la piattaforma online di video on demand Crackle.\nIn Italia la serie \u00e8 ancora inedita.\nTrama.\nIan Mitchell \u00e8 un avvocato penalista di Los Angeles, separato da Laura, con cui ha una figlia. Una mattina riceve una scatola, al cui interno ci sono una pistola e una foto, che rappresenta Daniel Easton. C'\u00e8 una scadenza: Ian ha poco meno di 3 giorni per uccidere Easton. \nAlla fine della giornata Ian incontra Daniel Easton , il quale scappa; solo quando incontra Mara, che dopo aver ricevuto la scatola ha ucciso 4 persone in 6 mesi e che in macchina prova ad ucciderlo, scopre dell'esistenza degli Osservatori."}
{"id": "4939672", "revid": "741067", "url": "https://it.wikipedia.org/wiki?curid=4939672", "title": "Les Vampires", "text": ""}
{"id": "4939674", "revid": "287204", "url": "https://it.wikipedia.org/wiki?curid=4939674", "title": "Larned (Kansas)", "text": "Larned \u00e8 un comune degli Stati Uniti d'America, situato nello Stato del Kansas, nella contea di Pawnee, della quale \u00e8 anche il capoluogo."}
{"id": "4939675", "revid": "729019", "url": "https://it.wikipedia.org/wiki?curid=4939675", "title": "Area 46 di Brodmann", "text": "L'Brodmann area 46, nell'acronimo inglese BA46, \u00e8 un'area del lobo frontale della corteccia cerebrale nel cervello umano. Si trova tra l'Area 10 di Brodmann e l'Area 45 di Brodmann.\nLa BA46 \u00e8 detta anche middle frontal area 46 (area 46 frontale mediana). Nel cervello umano occupa approssimativamente un terzo della circonvoluzione frontale media, nella parte centrale, e quasi tutta la parte rostrale della circonvoluzione frontale inferiore. L'area 46 di Brodmann pi\u00f9 o meno corrisponde alla corteccia prefrontale dorsolaterale (nell'acronimo inglese DLPFC), anche se i suoi confini sono basati pi\u00f9 sulla citoarchitettura che sulla funzione. La DLPFC comprende anche parte dell'area frontale granulare 9, direttamente adiacente alla superficie dorsale della corteccia."}
{"id": "4939679", "revid": "599013", "url": "https://it.wikipedia.org/wiki?curid=4939679", "title": "Jennifer Mundel", "text": "\u00c8 conosciuta anche come Jennifer Mundel-Reinbold.\nCarriera.\nIn carriera ha vinto un titolo in singolare, il Northern California Open nel 1983. Nei tornei del Grande Slam ha ottenuto il suo miglior risultato a Wimbledon raggiungendo i quarti di finale nel singolare nel 1983 e di doppio nel 1986, in coppia con la statunitense Molly Van Nostrand."}
{"id": "4939680", "revid": "857769", "url": "https://it.wikipedia.org/wiki?curid=4939680", "title": "Jennifer Mundel-Reinbold", "text": ""}
{"id": "4939683", "revid": "857769", "url": "https://it.wikipedia.org/wiki?curid=4939683", "title": "Jennifer Reinbold", "text": ""}
{"id": "4939684", "revid": "287204", "url": "https://it.wikipedia.org/wiki?curid=4939684", "title": "Edwardsville (Kansas)", "text": "Edwardsville \u00e8 un comune degli Stati Uniti d'America, situato nello Stato del Kansas, nella contea di Wyandotte."}
{"id": "4939686", "revid": "110157", "url": "https://it.wikipedia.org/wiki?curid=4939686", "title": "Scala Santa (Campli)", "text": "La Scala Santa di Campli \u00e8 un edificio di culto cattolico, costruito nella seconda met\u00e0 del XVIII secolo, nell'omonima cittadina abruzzese. La fabbrica si eleva addossata a un fianco longitudinale della Chiesa di San Paolo, all'interno del tessuto urbano del paese, in provincia di Teramo, nel territorio compreso tra le valli dei torrenti Fiumicino e Siccagno.\nSecondo la religione cristiana, \u00e8 possibile ottenere l'indulgenza pregando e salendo in ginocchio i 28 gradini di legno d'ulivo che compongono la scalinata che conduce alla cappellina del Sancta Sanctorum.\nStoria.\nNiccola Palma, storico e presbitero teramano, citando le fonti documentali dell'istituzione della Santa Scala di Campli, narra, ricostruisce e tramanda le origini di questo luogo di culto. Attribuisce l'acquisizione del privilegio pontificio dell'erezione della fabbrica devozionale della cittadina dei Farnese al paziente e costante interesse di un avvocato camplese, Giampalma Palma, cui era stato conferito il titolo di priore della Confraternita delle Sante Stimmate di San Francesco d'Assisi.\nCostui coinvolse ed impegn\u00f2, nel perseguimento del suo intento di creare un particolare luogo sacro che desse lustro al borgo, il cardinale Andrea Corsini, protettore dell'Arciconfraternita delle Stimmate di Roma. Entrambi si adoperarono, mediante un'intensa attivit\u00e0 diplomatica, al fine di ottenere il breve apostolico, emanato da papa Clemente XIV, il 21 gennaio 1772, \u00ab\"munito di Regio exequatur nel d\u00ec 6 aprile\"\u00bb, col quale il medesimo papa concedeva ufficialmente, nel terzo anno del suo pontificato, a Campli lo stesso privilegio dell'Indulgenza plenaria appartenente alla Scala Santa di Roma. Il testo del breve disponeva ed individuava il luogo dell'ubicazione e della costruzione, attiguo alla chiesa di San Paolo, chiesa in precedenza dedicata alla Madonna dei sette dolori. Il documento pontificio assegnava, inoltre, l'incarico di designare i giorni legati all'indulgenza all'Ordinario. Monsignor De Dominicis fiss\u00f2 come date di riferimento: \u00ab\"la terza domenica dopo Pasqua, il marted\u00ec della Pentecoste, la terza domenica di settembre e l'ultima di ottobre.\"\u00bb L'elevato numero di fedeli giunti a Campli per queste ricorrenze rese necessario un ulteriore intervento presso la Santa Sede al fine di estendere anche ad altri giorni la possibilit\u00e0 di ottenere l'indulgenza. Papa Pio VI, mediante un rescritto, datato 17 dicembre 1776, incluse i giorni \u00ab\"dai primi vesperi de\u2019 sabati precedenti le tre domeniche, fino a tutto il luned\u00ec: e per la Pentecoste, dai primi vesperi del sabato fino alla sera del marted\u00ec\"\u00bb. Giovanni Paolo II, il 14 gennaio 2002, ha promulgato la bolla papale in cui, riconfermando le date precedenti, riconosceva l'Indulgenza anche ai fedeli che visiteranno la Santa Scala di Campli in tutti i venerd\u00ec di Quaresima.\nLa Scala Santa di Campli \u00e8 stata costruita negli anni compresi tra il 1772 ed il 1776, benedetta ed aperta al culto nel mese di maggio del 1776. Nel corso del tempo \u00e8 stata chiusa per alcuni decenni e riaperta alle visite nel mese di settembre dell'anno 1995, dopo aver beneficiato di un accurato restauro conservativo.\nArchitettura.\nL'edificio della Scala Santa sviluppa un'altezza pi\u00f9 modesta rispetto a quella della chiesa medioevale dedicata a san Paolo, cui \u00e8 addossata. La facciata, in mattoni e pietre, conclusa a coronamento orizzontale, \u00e8 aperta da due portali e da due finestre. Il portale che introduce al vano con i gradini in legno d'ulivo proviene dal convento di Sant'Onofrio e presenta lavorazioni a punta di diamante.\nIl modello dell'impianto interno della costruzione \u00e8 assimilabile a quello lateranense, con 2 rampe di scale che si raccordano su un unico pianerottolo dove si trova la grata che consente di vedere all'interno dell'ambiente del Sancta Sanctorum. Nella piccola cappella vi sono l'altare dedicato al Salvatore, reliquie di martiri e santi custodite in reliquiari di scuola napoletana, due stauroteche con due frammenti della croce di Cristo ed una tela che riproduce l'effigie di san Francesco d'Assisi. \nSulle pareti del pianerottolo due affreschi ricordano le figure di papa Clemente XIV e di sant'Elena imperatrice, madre dell'imperatore Costantino I, che stringe tra le mani una grande croce. Secondo una leggenda medioevale la sovrana, durante un suo viaggio in Terra Santa, avrebbe trovato e trasportato a Roma la scala che sal\u00ec Ges\u00f9 per arrivare al cospetto di Ponzio Pilato.\nDipinti.\nLe pareti della Scala di ascesa sono riccamente decorate da 6 grandi tele dipinte, tra il Seicento ed il Settecento, da Vincenzo Baldati con scene della Passione di Cristo, sovrastate da un soffitto ligneo decorato con angeli che sorreggono una croce e gli altri simboli del martirio di Ges\u00f9.\nLe mura che fiancheggiano la Scala di discesa sono colorate a tinte chiare e decorate con medaglioni che riproducono scene della Resurrezione di Cristo, raccordate da festoni di fiori e coppie di angeli festanti. Il soffitto ligneo accoglie immagini di angeli."}
{"id": "4939689", "revid": "287204", "url": "https://it.wikipedia.org/wiki?curid=4939689", "title": "Beloit (Kansas)", "text": "Beloit \u00e8 un comune degli Stati Uniti d'America, situato nello Stato del Kansas, nella contea di Mitchell, della quale \u00e8 anche il capoluogo."}
{"id": "4939691", "revid": "486946", "url": "https://it.wikipedia.org/wiki?curid=4939691", "title": "Aeroporto Internazionale di Astana", "text": ""}
{"id": "4939696", "revid": "33689", "url": "https://it.wikipedia.org/wiki?curid=4939696", "title": "Fairway", "text": ""}
{"id": "4939697", "revid": "287204", "url": "https://it.wikipedia.org/wiki?curid=4939697", "title": "Amstel Gold Race 2014", "text": "L'Amstel Gold Race 2014, quarantanovesima edizione della corsa e valevole come undicesima prova dell'UCI World Tour 2014, si \u00e8 svolta il 20 aprile 2014 su un percorso di 251,4\u00a0km. Fu vinta dal belga Philippe Gilbert che termin\u00f2 la gara in 6h25'57\", alla media di 39,08\u00a0km/h.\nAl traguardo 123 ciclisti portarono a termine la gara."}
{"id": "4939700", "revid": "287204", "url": "https://it.wikipedia.org/wiki?curid=4939700", "title": "Fairway (Kansas)", "text": "Fairway \u00e8 un comune degli Stati Uniti d'America, situato nello Stato del Kansas, nella contea di Johnson."}
{"id": "4939702", "revid": "149727", "url": "https://it.wikipedia.org/wiki?curid=4939702", "title": "Locomotive RM 7-14", "text": ""}
{"id": "4939707", "revid": "767487", "url": "https://it.wikipedia.org/wiki?curid=4939707", "title": "Freebo", "text": "Ha inoltre collaborato collaborato, come \"turnista\" con Ringo Starr, John Mayall, John Hall, Aaron Neville, Dr. John, Willy DeVille, Crosby, Stills &amp; Nash, Maria Muldaur, Kate &amp; Anna McGarrigle e molti altri. A partire dalla fine degli anni novanta, ha pubblicato quattro album da solista."}
{"id": "4939708", "revid": "15756", "url": "https://it.wikipedia.org/wiki?curid=4939708", "title": "Achille Tonni-Bazza", "text": "Biografia.\nAchille Tonni Bazza, nacque a Volciano il 17 luglio 1837 da Giovanbattista e Angela Teresa Bioni di Goglione sotto, quinto di otto figli.\nStudi\u00f2 a Sal\u00f2 e poi si spost\u00f2 a Pavia per frequentare giurisprudenza.\nLasci\u00f2 gli studi nel 1860 per partire con i Mille in Sicilia come soldato della 7\u00aa compagnia guidata da Benedetto Cairoli.\nNella battaglia di Calatafimi fu ferito, a Palermo fu decorato per il valore dimostrato e promosso sergente. Il Tonni Bazza port\u00f2 a termine tutta la campagna combattendo anche nella battaglia del Volturno.\nConclusa la spedizione dei Mille, nel febbraio 1861 venne congedato e decorato con medaglia d'oro.\nRiprese gli studi e si laure\u00f2 a Napoli, fu impiegato alla sottoprefettura di Sal\u00f2, ma a causa degli strapazzi della guerra, mor\u00ec nel 1863 compianto da molti e ricordato da Garibaldi e dallo storico volcianese Federico Odorici.\nIl 26 ottobre 2013 in via Bellintano nella frazione di Gazzane l'amministrazione comunale di Ro\u00e8 Volciano ha inaugurato una targa per i 150 anni della morte del garibaldino volcianese. ."}
{"id": "4939713", "revid": "261541", "url": "https://it.wikipedia.org/wiki?curid=4939713", "title": "Documenti di Paolo VI", "text": ""}
{"id": "4939716", "revid": "261541", "url": "https://it.wikipedia.org/wiki?curid=4939716", "title": "Opere e documenti di Giovanni Paolo II", "text": ""}
{"id": "4939719", "revid": "261541", "url": "https://it.wikipedia.org/wiki?curid=4939719", "title": "Opere e documenti di Benedetto XVI", "text": ""}
{"id": "4939730", "revid": "133248", "url": "https://it.wikipedia.org/wiki?curid=4939730", "title": "FCM T\u00e2rgu Mure\u0219", "text": ""}
{"id": "4939732", "revid": "729019", "url": "https://it.wikipedia.org/wiki?curid=4939732", "title": "Abbazia di L\u00e9oncel", "text": "L'abbazia di Santa Maria di L\u00e9oncel (in francese: \"abbaye Sainte-Marie de L\u00e9oncel\") \u00e8 un'abbazia cistercense di L\u00e9oncel, nel dipartimento della Dr\u00f4me.\nFu fondata nel 1137 come filiazione di Bonnevaux, della linea di C\u00eeteaux. Fu chiusa nel 1791."}
{"id": "4939736", "revid": "775372", "url": "https://it.wikipedia.org/wiki?curid=4939736", "title": "Helene Jarmer", "text": "Biografia.\nDeputata del partito Die Gr\u00fcnen dal 2008, \u00e8 la terza politica sorda ad essere eletta in un Parlamento nazionale: la prima era stata la sudafricana Wilma Newhoudt-Druchen, la seconda la greca D\u012bm\u012btra Arapoglou.\nNome-segno.\nIl suo nome segno \u00e8 \"capelli lunghi\", anche se oggi porta i capelli corti."}
{"id": "4939738", "revid": "1543377", "url": "https://it.wikipedia.org/wiki?curid=4939738", "title": "Ciclismo ai Giochi della XI Olimpiade - Corsa a squadre", "text": "La corsa a squadre di ciclismo su strada dei Giochi della XI Olimpiade si svolse il 10 agosto 1936 a Berlino.\nLa classifica finale era determinata sommando i tempi dei migliori tre corridori di ogni nazione della prova individuale."}
{"id": "4939741", "revid": "729019", "url": "https://it.wikipedia.org/wiki?curid=4939741", "title": "Stazione di Carrito Ortona", "text": "La stazione di Carrito Ortona \u00e8 la stazione ferroviaria a servizio del comune di Ortona dei Marsi e della sua frazione di Carrito. La stazione \u00e8 ubicata lungo la ferrovia Roma-Pescara.\nStoria.\nLa stazione venne inaugurata nel 1888, in occasione dell'apertura dell'intera linea.\nStrutture e impianti.\nLa gestione degli impianti \u00e8 affidata a Rete Ferroviaria Italiana, controllata del Gruppo Ferrovie dello Stato.\nIl fabbricato viaggiatori si compone di due livelli. L'edificio \u00e8 in muratura ed \u00e8 tinteggiato di marrone chiaro. Il piazzale \u00e8 composto da due binari, muniti di banchina e collegati fra loro mediante una passerella ferroviaria.\nMovimento.\nIl servizio ordinario \u00e8 svolto in esclusiva da Trenitalia (controllata del gruppo Ferrovie dello Stato) per conto della Regione Abruzzo.\nI treni che effettuano servizio in questa stazione sono di tipo regionale."}
{"id": "4939744", "revid": "1318658", "url": "https://it.wikipedia.org/wiki?curid=4939744", "title": "Abbazia di Saint-Savin-sur-Gartempe", "text": "L'abbazia di Saint-Savin-sur-Gartempe \u00e8 un'abbazia benedettina di Saint-Savin, nel dipartimento della Vienne. Fu costruita in stile romanico a partire dalla met\u00e0 dell'XI secolo e che contiene numerosi affreschi dell'XI e XII secolo in ottimo stato di conservazione. Nel 1983 essa \u00e8 stata inserita nell'elenco dei Patrimoni dell'umanit\u00e0 dell'UNESCO.\nLa chiesa ha una pianta a croce latina, sormontata da una torre a base quadrata dove il transetto interseca le navate. Nel coro si trova un deambulatorio in cui si aprono 5 cappelle intorno ad un'abside poligonale. Successivamente vennero allungate le navate con la costruzione di tre, campate, venne eretta una torre campanaria, un portico e vennero infine aggiunte altre sei campate alle navate della costruzione. Il campanile ha alla sua sommit\u00e0 una guglia che ne porta l'altezza ad oltre 80 metri, aggiunta nel corso del XIV secolo e restaurata nel XIX secolo.\nLa volta a botte che sovrasta la navata centrale \u00e8 supportata da colonne con capitelli scolpiti in forma di foglie.\nAl di sotto della chiesa si trova la cripta dei santi Savino e Cipriano, anch'essa affrescata con scene della vita dei due santi."}
{"id": "4939746", "revid": "599013", "url": "https://it.wikipedia.org/wiki?curid=4939746", "title": "Alison Scott", "text": "Carriera.\nIn carriera ha raggiunto nel doppio la 93\u00aa posizione della classifica WTA, mentre nel singolare ha raggiunto il 178\u00ba posto. Nei tornei del Grande Slam ha ottenuto il suo miglior risultato raggiungendo i quarti di finale di doppio agli Australian Open nel 1988, in coppia con la svedese Maria Lindstr\u00f6m."}
{"id": "4939747", "revid": "300067", "url": "https://it.wikipedia.org/wiki?curid=4939747", "title": "Minnesota Vikings 2006", "text": "La stagione 2006 dei Minnesota Vikings fu la 46\u00aa della franchigia nella National Football League, la 25\u00aa giocata all'Hubert H. Humphrey Metrodome e la 1\u00aa con Brad Childress come capo allenatore.\nOffseason 2006.\nNote:"}
{"id": "4939756", "revid": "6923", "url": "https://it.wikipedia.org/wiki?curid=4939756", "title": "Identitarismo", "text": "L'identitarismo \u00e8 un'ideologia politica di estrema destra apparsa alla fine del XX secolo in Europa che afferma il diritto degli europei e dei popoli di discendenza europea alla conservazione e alla difesa della cultura e dei territori ad essi appartenenti dal multiculturalismo e dall'internazionalismo.\nIl movimento identitario in Europa.\nDentro i partiti che si proclamano \"identitari\" ci sono diversi punti di vista sullo stesso concetto. I partiti pi\u00f9 rilevanti sostengono che la difesa dell'identit\u00e0 come ideologia sia presente in vari gradi nei parlamenti nazionali e anche nel Parlamento europeo. Gli eurodeputati sostenitori di questa ideologia appartengono al gruppo politico Identit\u00e0 e Democrazia. Precedentemente, nel 2007 appartenevano al gruppo Identit\u00e0, Tradizione, Sovranit\u00e0, dal 2009 al 2014 al gruppo dell'Europa della Libert\u00e0 e della Democrazia e dal 2014 al 2019 al gruppo dell'Europa della Libert\u00e0 e della Democrazia Diretta.\nI partiti principali sono l'Unione Democratica di Centro in Svizzera, il Partito della Libert\u00e0 Austriaco, il Fronte Nazionale e Les Identitaires in Francia, la Lega, Fratelli d\u2019Italia e Forza Nuova in Italia, il Vlaams Belang delle Fiandre, il Partito per la Libert\u00e0 in Olanda, il Raggruppamento Popolare Ortodosso in Grecia, l'Unione Nazionale Attacco in Bulgaria, il Partito Popolare Danese, il Partito del Progresso in Norvegia, i Veri Finlandesi in Finlandia, il Movimento per un'Ungheria Migliore, i Democratici Svedesi, quasi tutti con rappresentanza parlamentare. Esistono inoltre movimenti extraparlamentari in Paesi come la Svizzera, l'Austria, la Francia, i Paesi Bassi, il Belgio e la Danimarca.\nNel 2019 la sezione tedesca del movimento identitario \u00e8 stata classificata dal \"Bundesamt f\u00fcr Verfassungsschutz\" come un caso di sospetto estremismo di destra.\nIl movimento identitario negli Stati Uniti d'America.\nLa destra alternativa \u00e8 la corrente identitaria del conservatorismo negli Stati Uniti d'America: un noto esponente \u00e8 Richard B. Spencer, il quale per festeggiare la vittoria alle Elezioni presidenziali del 2016 di Donald Trump, candidato del Partito Repubblicano, ha gridato con i suoi sostenitori \"Hail Trump, hail our people, hail victory\"\".\" Sostiene una \"\"pulizia etnica\" \"pacifica\" per fermare \"la decostruzione della civilt\u00e0 occidentale\"\"\".\""}
{"id": "4939758", "revid": "122246", "url": "https://it.wikipedia.org/wiki?curid=4939758", "title": "Campionato mondiale per club FIVB 2014 (maschile)", "text": "Il campionato mondiale per club FIVB 2014 \u00e8 stata la 10\u00aa edizione del massimo torneo pallavolistico mondiale per club, organizzato come ogni edizione dalla FIVB. A differenza delle ultime cinque edizioni, la manifestazione non si \u00e8 tenuta nel mese di ottobre bens\u00ec nel mese di maggio, cio\u00e8 al termine della stagione agonistica alla quale si riferiscono i titoli di qualificazione delle squadre anzich\u00e9 all'inizio di quella successiva.\nIl torneo \u00e8 iniziato il 5 maggio 2014 e si \u00e8 concluso il 10 maggio; tutti gli incontri si sono disputati alla \"Mineirinho Arena\" di Belo Horizonte (Brasile). Il titolo \u00e8 stato vinto dal Belogorie Belgorod, che per la prima volta si \u00e8 laureato Campione del Mondo per club e si \u00e8 aggiudicato il premio di 200.000 $.\nFormato.\nIl formato di questa edizione del campionato mondiale per club \u00e8 quello in vigore dall'edizione 2009. Esso prevede la suddivisione delle otto squadre partecipanti in due gironi, A e B; si qualificano per la fase successiva le prime due classificate di ogni girone, che si incroceranno in semifinale (la prima del girone A incontrer\u00e0 la seconda del girone B, e il contrario). Ai fini della classifica \u00e8 adottato il sistema \"italiano\" di assegnazione dei punteggi: 3 punti per le vittorie 3-0 e 3-1, 2 punti per la vittoria al tie-break, 1 punto per la sconfitta al tie-break e 0 punti per sconfitte 3-0 e 3-1.\nLe squadre qualificatesi terze e quarte nel girone iniziale vengono eliminate, venendo inserite nella classifica finale rispettivamente con il rango di quinte e settime. Le vincitrici delle semifinali si contendono la vittoria finale, mentre le sconfitte si scontrano per la finale 3\u00ba-4\u00ba posto.\nSquadre partecipanti.\nOltre alle squadre vincitrici delle competizioni continentali e al Sada Cruzeiro (squadra ospitante nonch\u00e9 campione in carica), parteciperanno anche due \"wild card\" invitate direttamente dalla FIVB: la Trentino Volley dall'Italia e l'Al-Rayyan dal Qatar.\nFase a gironi.\nGirone A.\nRisultati\nGirone B.\nRisultati"}
{"id": "4939759", "revid": "543975", "url": "https://it.wikipedia.org/wiki?curid=4939759", "title": "Super Fight League (programma televisivo)", "text": "Super Fight League \u00e8 un programma televisivo sportivo in onda su Nuvolari dove vengono trasmessi gli incontri dell'omonima promozione indiana di MMA.\nStoria.\nIl programma ha debuttato su Nuvolari e propone gli eventi e gli incontri di arti marziali miste (MMA) organizzati dalla promozione indiana Super Fight League, in particolare il circuito \"Ultimate Challenge MMA\"; il programma televisivo \u00e8 commentato da Christian Recalcati."}
{"id": "4939761", "revid": "729019", "url": "https://it.wikipedia.org/wiki?curid=4939761", "title": "Secondo Giovanni Calzoni", "text": "Biografia.\nSecondo Giovanni Calzoni nacque a Bione, da Andrea e Orsola Croppelli.\nDi professione orefice, nella guerra del 1859 si arruol\u00f2 nei Cacciatori delle Alpi e combatt\u00e9 nella battaglia di Solferino e San Martino. Nel 1860, come sergente furiere, fu dei Mille e ferito a Napoli fu promosso luogotenente dal generale Garibaldi.\nIn seguito si trasfer\u00ec ad Ardenza e poi a La Spezia . L'11 maggio 1910 Marsala gli confer\u00ec la cittadinanza onoraria e, il 25 maggio 1910, fu in quella citt\u00e0 con tutta la carovana dei gloriosi \u201csuperstiti\u201d dei Mille."}
{"id": "4939768", "revid": "124304595", "url": "https://it.wikipedia.org/wiki?curid=4939768", "title": "Ibrahim Moro", "text": "Carriera.\nClub.\n\u00c8 cresciuto in Ghana tra le file del New Edubiase United. Nell'agosto 2012, una sua rete su calcio di punizione ha permesso alla squadra di vincere la FA Cup ghanese di quell'anno, edizione in cui Moro \u00e8 stato nominato miglior giocatore.\nPochi giorni pi\u00f9 tardi si \u00e8 trasferito ufficialmente in Svezia all'AIK, con cui ha firmato un triennale. Il suo debutto con il nuovo club \u00e8 avvenuto nell'agosto di quell'anno, in occasione dell'incontro casalingo di Europa League contro il CSKA Mosca. I primi gol svedesi li ha realizzati quasi due anni pi\u00f9 tardi, nel luglio 2014, rispettivamente contro il Kalmar e il Falkenberg.\nDal 1\u00ba gennaio 2015 \u00e8 diventato un giocatore del Qa\u00fdrat, militante nel campionato kazako, ma a marzo \u00e8 stato escluso dalla squadra ufficialmente per problemi fisici e sostituito dal brasiliano Paulo C\u00e9sar. Dopo aver rotto in anticipo il contratto, a settembre \u00e8 passato all'Adana Demirspor nella seconda serie turca. Il 17 agosto 2016 passa nelle file del Silkeborg IF nella seconda divisione danese."}
{"id": "4939775", "revid": "729019", "url": "https://it.wikipedia.org/wiki?curid=4939775", "title": "Stazione di Cocullo", "text": "La stazione di Cocullo \u00e8 la stazione ferroviaria a servizio del comune di Cocullo. Dista circa 2 km dal centro abitato. La stazione \u00e8 ubicata lungo la ferrovia Roma-Pescara.\nStoria.\nLa stazione venne inaugurata nel 1888, in occasione dell'apertura dell'intera linea.\nStrutture e impianti.\nLa gestione degli impianti \u00e8 affidata a Rete Ferroviaria Italiana, controllata del Gruppo Ferrovie dello Stato.\nIl fabbricato viaggiatori si compone di due livelli. L'edificio \u00e8 in muratura ed \u00e8 tinteggiato di marrone chiaro.\nIl piazzale comprende i due binari principali, entrambi muniti di banchina e collegati fra loro mediante una passerella ferroviaria.\nMovimento.\nIl servizio ordinario \u00e8 svolto in esclusiva da Trenitalia (controllata del gruppo Ferrovie dello Stato) per conto della Regione Abruzzo. In stazione fermano circa 12 treni al giorno e il movimento passeggeri \u00e8 mediocre.\nI treni che effettuano servizio in questa stazione sono di tipo regionale."}
{"id": "4939777", "revid": "599013", "url": "https://it.wikipedia.org/wiki?curid=4939777", "title": "Clinton Jones", "text": "Carriera.\nJones fu scelto dai Minnesota Vikings come secondo assoluto nel Draft NFL 1967. La scelta utilizzata dai Vikings era stata ricevuta dai New York Giants in cambio del quarterback Fran Tarkenton. Nel 1970, Jones segn\u00f2 un primato in carriera di 9 touchdown mentre nel 1971 stabil\u00ec il proprio primato stagionale correndo 675 yard. Rimase con Minnesota fino al 1972, dopo di che pass\u00f2 l'ultima stagione da professionista coi San Diego Chargers."}
{"id": "4939788", "revid": "122794616", "url": "https://it.wikipedia.org/wiki?curid=4939788", "title": "Episodi di Mad Men (settima stagione)", "text": "La settima e ultima stagione della serie televisiva Mad Men \u00e8 stata trasmessa in prima visione assoluta negli Stati Uniti da AMC dal 13 aprile 2014 al 17 maggio 2015, in due parti separate: la prima parte, The Beginning, \u00e8 andata in onda fino al 25 maggio 2014; la seconda parte, The End of an Era, \u00e8 stata trasmessa dal 5 aprile 2015.\nIn Italia la stagione \u00e8 stata interamente resa disponibile sul servizio di streaming on demand TIMvision, in due parti separate: la prima, composta dai primi 7 episodi, il 19 dicembre 2014, mentre la seconda, formata dai restanti, il 19 maggio 2015. In televisione \u00e8 stata trasmessa in prima visione satellitare da Sky Atlantic, canale a pagamento della piattaforma Sky, dal 1\u00ba giugno al 13 luglio 2017; in chiaro \u00e8 stata trasmessa da Rai 4 dal 30 giugno al 29 settembre 2017.\nFusi orari.\nTrama.\n\u00c8 il gennaio del 1969 e dunque sono passati un paio di mesi dall'episodio 6x13. Lou Avery (l'uomo che Don incontra, insieme a Duck, in ascensore nel precedente episodio) sembra aver preso il posto di Don nell'agenzia.\nTed torna dalla California e Peggy \u00e8 visibilmente a disagio. Inoltre, Freddy le ha portato delle proposte per una compagnia di orologi che Peggy ritiene molto interessanti, meravigliandosi molto che tali idee siano venute a lui.\nDon vola a Los Angeles a trovare Megan e l'indomani si vede anche con Pete. I rapporti tra i Draper sembrano un po' tesi, ma alla fine Megan riesce a tranquillizzarsi.\nRoger va a fare colazione con sua figlia e lei gli dice che lo perdona; lo perdona per aver abbandonato la madre, per averla costretta a chiedergli dei soldi e per essere un nonno non molto presente per il piccolo Ellery.\nSull'aereo del ritorno, Don incontra una donna che era andata a spargere le ceneri di suo marito morto per alcolismo a Disneyland. I due cominciano a parlare un po' di s\u00e9 e la donna si addormenta sulla spalla di Don. Quando si sveglia stanno per atterrare e lei gli chiede di sua moglie; Don le dice che spesso si domanda se abbia rovinato tutto con Megan. La donna gli dice che ci\u00f2 che \u00e8 fatto \u00e8 fatto e lo invita ad andare via con lei una volta atterrati, ma lui rifiuta.\nLou Avery non tiene molto in considerazione il lavoro di Peggy e continua a bocciare tutte le sue proposte (anche quelle che le ha dato Freddy), allora lei decide di fare a modo suo.\nAlla fine dell'episodio si scopre che in realt\u00e0, Freddy \u00e8 una copertura; Don \u00e8 la mente dietro a tutto e lo manda di agenzia in agenzia a vendere le loro idee.\nUn giorno di lavoro.\nTrama.\nDawn va a casa di Don per portargli dei documenti e tenerlo aggiornato sul lavoro e su ci\u00f2 che succede in agenzia.\n\u00c8 il giorno di San Valentino: Peggy arriva al lavoro e vede sulla scrivania della sua segretaria un vaso pieno di rose rosse e immagina che siano per lei. Non ci sono biglietti, ma pensa subito che siano un regalo di Ted; chiede allora alla sua segretaria Shirley di mandare un messaggio a Ted, facendogli capire (con una frase criptata) che non erano stati ben accetti. Successivamente, decide che avere quei fiori davanti agli occhi la innervosisce e dunque li regala a Shirley. Dopo ancora, Peggy le chiede di gettarli, perch\u00e9 l'hanno innervosita troppo e non riesce a lavorare bene; a quel punto Shirley si trova costretta a confessare: le rose sono un regalo del suo fidanzato, ma non ha detto nulla per non offendere Peggy. Quest'ultima, infuriata, le inveisce contro.\nA Sally viene dato il permesso di allontanarsi dal campus per andare a New York in treno, per partecipare al funerale della madre della sua compagna di stanza. Parte insieme alle altre sue compagne di stanza e decidono di lasciare prima il funerale per andare a fare shopping. Risalite in treno, Sally si accorge di aver perso la borsetta. Scende dal treno e va in agenzia, pensando di trovare suo padre, ma vede che il suo ufficio ora \u00e8 occupato da Lou; allora decidere di andare all'appartamento. Quando Don rientra, la trova sul divano; gli racconta della borsetta e gli chiede i soldi per il treno, ma Don si offre di riaccompagnarla al campus in macchina.\nIntanto, alla SC&amp;P, Lou si lamenta con Joan perch\u00e9 non vuole dividere la segretaria con Don e ne vuole un'altra. Allora Joan fa uno scambio; Dawn andr\u00e0 alla reception e Meredith sar\u00e0 la segretaria di Lou. Bert, avendo visto lo spostamento, suggerisce (o meglio chiede) che alla reception non dovrebbe esserci una ragazza di colore, perch\u00e9 chi dovesse vederla da fuori potrebbe pensar male. Inoltre, Peggy le chiede un'altra segretaria dopo la disavventura con Shirley. Allora Joan fa un ulteriore cambiamento: Meredith torner\u00e0 alla reception e Shirley sar\u00e0 la nuova segretaria di Lou Avery.In seguito a ci\u00f2, Cutler decide di promuoverla ad account (dato che ora anche lei ha un cliente, ovvero l'Avon) e la trasferisce in un ufficio al piano di sopra.\nDurante il viaggio, Sally ha un diverbio con suo padre e gli confessa quanto sia stato difficile per lei andare al suo appartamento, con la paura di poter incontrare in ogni istante Sylvia, con la quale lo aveva sorpreso a letto. Lungo il tragitto si fermano a cenare; inizialmente Sally tiene ancora il broncio a suo padre, ma a un certo punto Don decide di confidarsi con lei, sia riguardo al lavoro sia riguardo Megan, e lei confessa di essere andata al funerale solo per poter fare poi shopping. Arrivati al campus, Sally saluta Don e gli dice che gli vuole bene.\nGita scolastica.\nTrama.\nAprile 1969. Alan, l'agente di Megan chiama Don perch\u00e9 \u00e8 preoccupato; ha ricevuto alcuni rifiuti e ha pianto alla presenza di un produttore. Don allora prende subito un aereo e vola da lei. Megan \u00e8 molto felice della sorpresa di suo marito; dopo aver fatto l'amore, per\u00f2, lei capisce che lui si \u00e8 precipitato da lei perch\u00e9 era preoccupato e non perch\u00e9 ne sentiva effettivamente la mancanza. Inoltre, gli domanda perch\u00e9 non lo trova mai in ufficio ed \u00e8 sempre lui a richiamarla e perch\u00e9 sente sempre silenzio al telefono. Sospetta che Don abbia altre donne ma lui lo nega ed \u00e8 costretto a dirle la verit\u00e0; le confessa che \u00e8 stato a casa perch\u00e9 gli hanno dato un congedo, ma che \u00e8 stato bravo, non ha avuto altre donne e ha cominciato a bere di meno. Megan non riesce ad accettare che per quasi un anno lui le abbia mentito su una cosa del genere e lo caccia via, dicendogli che tra loro \u00e8 finita.\nTornato a New York, Don va a cena con il capo di un'altra agenzia che gli fa un'offerta. Al termine della serata, va da Roger e gli mostra l'offerta; vorrebbe sapere se accettarla o meno e allora Roger gli dice che se vuole tornare in agenzia pu\u00f2 farlo, a partire dal luned\u00ec successivo.\nDon telefona a Megan per scusarsi e per dirle che torner\u00e0 alla Sterling Cooper &amp; Partners; inoltre, le chiede se vuole che lui torni a L.A. per il weekend ma lei rifiuta.\nDopo un incontro con l'amica Francine, Betty si sente come se non fosse abbastanza presente con i figli. Tornata a casa, scopre che Bobby l'indomani deve partecipare a una gita e servono altri adulti che aiutino la maestra con i bambini. Betty si offre di andare con Bobby e la mattina seguente partono per la gita nella fattoria del padre dell'insegnante. La giornata si svolge in maniera perfetta, ma durante la pausa pranzo Betty litiga con il figlio. Tornata a casa, la sera, Betty dice a Henry di non sentirsi una buona madre.\nIl luned\u00ec mattina Don si presenta in agenzia; tutti sono molto confusi nel vederlo, perch\u00e9 Roger non aveva detto a nessuno che gli aveva detto di presentarsi l\u00ec. Allora i soci si riuniscono nell'ufficio di Bert per decidere il da farsi: Joan, Jim e Bert vorrebbero licenziarlo definitivamente, ma Roger li fa riflettere sul fatto che Don sia un genio e il suo contributo \u00e8 sempre stato importantissimo per l'agenzia. Inoltre, li convince che liberarsi di lui gli verrebbe a costare molto pi\u00f9 che tenerlo perch\u00e9, essendo Don un socio, dovrebbero anche rilevare la sua quota.\nAlla fine Don viene chiamato in sala riunioni e i soci gli comunicano che vorrebbero riaverlo al lavoro, ma solo ad alcune condizioni: non rimarr\u00e0 mai da solo con i clienti, nel suo ufficio non ci saranno pi\u00f9 alcolici e, infine, dovr\u00e0 lavorare sotto Lou.\nDon accetta.\nIl monolito.\nTrama.\nDon arriva in agenzia e nota che non c'\u00e8 nessuno; sente una voce venire dal piano di sopra e decide di salire. Qui trova tutti gli impiegati e Jim che spiega che la stanza dei creativi dovr\u00e0 essere svuotata per far posto a un computer.\nMona e Brooks fanno visita a Roger in ufficio; Margareth \u00e8 andata via di casa da 10 giorni per andare in una comune con degli hippie. Mona vorrebbe convincerlo a fare qualcosa per trovarla, ma Roger suggerisce che a farlo sia Brooks, per dimostrare di essere un vero uomo.\nPete si \u00e8 accaparrato la Burger Chef; Ted vorrebbe assegnarla a Peggy, ma Pete e i soci si ritrovano favorevoli nel pensare che Don sia la persona pi\u00f9 adatta per questa campagna. Nonostante questa decisione, per\u00f2, Lou affida la campagna a Peggy e le dice di scegliersi una squadra e di includervi Don.\nPeggy allora manda a chiamare Don e gli chiede di trovare degli slogan entro luned\u00ec; Don rimane sconcertato dal suo declassamento, mentre Peggy si gode la possibilit\u00e0 di essere, per la prima volta, al di sopra di Don.\nMona comunica a Roger che Brooks \u00e8 stato arrestato, cos\u00ec partono insieme e arrivano alla comune. Margareth li accoglie e gli dice di essere felice, ora. Mona litiga con la figlia e va via con l'auto, mentre Roger rimane ancora con lei e i suoi amici hippie.\nIl luned\u00ec Don non si presenta alla riunione con Peggy; Mathis va a chiamarlo ma lui dice che non pu\u00f2 andare perch\u00e9 impegnato (in realt\u00e0 sta giocando al solitario) e Peggy va su tutte le furie.\nParlando con l'uomo che supervisiona l'installazione del computer, Don crede che possa essere un cliente perfetto per l'agenzia e va subito a dirlo a Bert. Questi boccia subito la sua proposta e gli dice che senza di lui erano stati benissimo e non avevano avuto alcun bisogno di lui. Dopo questa discussione, Don ruba una bottiglia di liquore dall'ufficio di Roger e si ubriaca. Non riesce quasi a stare in piedi e invita Freddy a una partita di baseball e, quando tornano a casa, crolla subito addormentato. La mattina dopo Freddy lo sveglia con del caff\u00e8 e cerca di fargli capire che la seconda occasione che gli hanno dato al lavoro \u00e8 troppo importante per lui, non deve sprecarla. \nRoger cerca di portare via Margareth con la forza, ma alla fine si arrende.\nDon va in ufficio e dice a Peggy che avr\u00e0 i suoi slogan per l'ora di pranzo.\nVie di fuga.\nTrama.\nStephanie, la nipote di Anna Draper, chiama Don per chiedergli aiuto: \u00e8 incinta di circa 7 mesi ed ha bisogno di un po' di soldi. Allora Don, saputo che lei si trova a L.A., le dice di recarsi a casa di Megan, che la accoglier\u00e0 sicuramente, mentre lui prender\u00e0 l'aereo per raggiungerle quella sera stessa.\nMegan la accoglie; nota subito la sua bellezza e si sente un po' a disagio quando Stephanie le dice di conoscere tutti i segreti di Dick. Per questo, quando la giovane parla del suo bisogno di soldi, Megan le firma subito un assegno da 1000 dollari e quasi la \"invita\" ad andar via. Don viene trattenuto in ufficio da Lou ed \u00e8 costretto a partire la mattina seguente; arriva a L.A. e scopre con disappunto che Stephanie \u00e8 andata via senza nemmeno averlo visto.\nAd una cena, Betty e Henry hanno una discussione abbastanza accesa perch\u00e9 scoprono di avere idee divergenti sull'argomento della guerra in Vietnam: lei vorrebbe che il paese vincesse, mentre lui condivide il pensiero di Nixon di interrompere il conflitto.\nIn agenzia, Michael Ginsberg comincia a dare segnali di squilibrio; non riesce a lavorare per il ronzio del computer e vede Lou e Cutler chiusi nella stanza della macchina. Decide allora di andare da Peggy: le dice di aver scoperto che l'obiettivo del computer \u00e8 quello di far diventare tutti omosessuali, infatti secondo lui questo era gi\u00e0 successo a Lou e Cutler, e le chiede di avere un rapporto sessuale e procreare, in modo da scongiurare il rischio di diventare a loro volta omosessuali. Peggy ne rimane sconvolta.\nA Los Angeles, la sera, Megan organizza una festa con i suoi amici attori; a questa festa si presenta anche Harry Crane, come accompagnatore di un'amica di Megan. Don \u00e8 sorpreso di vederlo l\u00ec e i due decidono di lasciare la festa per poter parlare. Si siedono in un bar e Harry comincia a dirgli che dovrebbe andare a lavorare l\u00ec, perch\u00e9 Ted Chaough \u00e8 totalmente inutile e non d\u00e0 nessun apporto all'agenzia. Successivamente, gli confessa di aver scoperto che Lou e Cutler stanno cercando di accaparrarsi la Philip Morris per le sigarette \"Commander\", e che lo stanno facendo di nascosto perch\u00e9 fu Don a scrivere una lettera (poi pubblicata sul New York Times) contro i rischi del fumo.\nIn agenzia, Michael Ginsberg tocca davvero il fondo: va nell'ufficio di Peggy e le porge una scatolina. La ragazza lo apre e, con sommo disgusto, vi trova dentro il capezzolo del collega. Disgustata e sconvolta, fa arrivare degli uomini che lo portano via legato su una barella, in pieno delirio psicotico.\nDon irrompe nella sala dove si sta tenendo l'incontro tra Lou, Cutler e la Philip Morris, con lo stupore di tutti, e riesce a convincere la compagnia. Prima di salire sul taxi per andare via, Jim Cutler lo accusa di pensare solo alla sua posizione all'interno dell'agenzia.\nStrategia.\nTrama.\nBob Benson porta alla SC&amp;P due uomini della Chevrolet. Quella notte, riceve la chiamata da uno dei due per farsi tirare fuori di prigione. Bob gli paga la cauzione e, mentre sono in taxi, l'uomo gli confida che in realt\u00e0 la Chevrolet vuole abbandonare l'agenzia e vorrebbe portare con s\u00e9 anche lo stesso Bob.\nPete porta la sua fidanzata, Bonnie, in citt\u00e0, ma la lascia sola quasi tutto il tempo per andare a trovare la piccola Tammy.\nPeggy comincia a preparare la campagna per la Burger Chef e la sua idea sembra convincere tutti, anche Lou e Don. Alla fine della giornata, Peggy va da Don per avere un'opinione sincera sulla sua idea per la campagna; lui all'inizio loda il suo lavoro ma poi, sotto l'insistenza della donna, le dice che in realt\u00e0 si potrebbe fare anche diversamente. Peggy si arrabbia un po' e rimane a pensarci fino al luned\u00ec seguente.\nNel weekend Megan vola a New York per stare con Don e i due sembrano davvero molto vicini; lui \u00e8 sinceramente felice di averla in casa e lei propone un viaggio lontano dal lavoro per passare del tempo senza preoccupazioni.\nPete e Bonnie litigano e lei torna in California senza di lui. Sullo stesso aereo c'\u00e8 anche Megan, di ritorno a Los Angeles.\nLa domenica, Bob si vede con Joan e, inaspettatamente, lui le chiede di sposarlo. Joan \u00e8 confusa e lui le racconta della Chevrolet: la Chevy molla la SC&amp;P e lo vuole a Detroit a lavorare per loro. Dunque lui vuole sposarla in modo da apparire come un normale uomo sposato (perch\u00e9 uno dei dirigenti della Chevy lo ha creduto omosessuale, e quasi certamente lo \u00e8 davvero), e anche per darle stabilit\u00e0 e dare a suo figlio un padre. Ma Joan rifiuta, asserendo che lei \u00e8 in cerca dell'amore e non scenderebbe mai a compromessi.\nIl luned\u00ec Don va in ufficio e Peggy gli parla della campagna: ammette di aver avuto dei dubbi durante il weekend sulla sua strategia e insieme pensano a una nuova idea, che sembra perfetta per la Burger Chef. Peggy gli confida che i suoi dubbi forse erano dovuti al fatto che ha da poco compiuto 30 anni; Don la conforta e, sulle note di \"My Way\", la invita a ballare stringendola poi in un abbraccio molto dolce e significativo. \nInfine, la compagnia viene a sapere della decisione della Chevrolet e Jim consiglia di rimettersi in gioco pubblicizzando il loro nuovo computer e annunciando l'entrata di Harry Crane tra i soci della SC&amp;P. Roger e Joan non sono d'accordo e decidono di astenersi dalla votazione ma, per decisione della maggioranza, la mozione viene approvata.\nWaterloo.\nTrama.\n16 luglio 1969.\nL'Apollo 11 viene lanciato verso lo spazio. Ted Chaough fa fare un giro in aereo a quelli della Sunkist, ma li spaventa a morte quando all'improvviso spegne il motore; ora tutti credono che abbia tendenze suicide. Don arriva in ufficio e la segretaria gli porge una lettera; alcuni accordi del suo contratto non sono stati rispettati e potrebbe essere licenziato. Comincia a urlare e chiama tutti i soci fuori dai loro uffici. Richiede una votazione: gli unici a volere il suo licenziamento sono Jim Cutler e Joan, mentre gli altri formano la maggioranza e decidono di non licenziarlo.\nDon telefona a Megan e le confida le sue preoccupazioni per la possibilit\u00e0 di un licenziamento. Le dice, per\u00f2, che questo potrebbe essere un bene perch\u00e9 lo porterebbe finalmente a trasferirsi a Los Angeles con lei. Il silenzio di Megan, per\u00f2, fa capire a Don che la faccenda \u00e8 molto chiara; lei non lo vuole a L.A. e vuole porre fine al loro matrimonio.\nDon, Pete, Peggy e Harry volano in Indiana per la presentazione della campagna della Burger Chef.\n20 luglio 1969.\nL'Apollo 11 atterra sulla luna e tutti sono davanti alle tv per assistere all'evento. Poco dopo, Roger riceve una telefonata: Bert Cooper \u00e8 morto sul suo divano, dopo aver assistito all'allunaggio. Roger telefona a Don in albergo per comunicargli la triste notizia e per dirgli anche che, con la morte di Bert e l'entrata di Harry tra i soci, la sua posizione nell'agenzia \u00e8 pi\u00f9 incerta di prima e potrebbe essere licenziato. Infine, gli chiede di fare del suo meglio alla presentazione del giorno dopo.\nDon va nella camera di Peggy e le dice che sar\u00e0 lei a presentare l'idea alla Burger Chef l'indomani, ma non le dice della morte di Bert.\nLa presentazione di Peggy va benissimo e i clienti rimangono molto colpiti.\nRoger ha un incontro in gran segreto con la McCann Erickson e riesce a trovare un accordo importante sia per l'agenzia sia per il futuro di Don: vogliono rilevare l'agenzia, comprando il 51% delle azioni. L'agenzia rimarr\u00e0 comunque un organo indipendente e tutti potranno mantenere i loro lavori e i loro uffici e Roger sar\u00e0 a capo di tutto, ma a una condizione: che ci siano Don e Ted e che lavorino insieme. I soci accettano.\nL'episodio si chiude con Don che ha una visione di Bert mentre balla e canta \"The best things in life are free\" con le segretarie che gli fanno da coro.\nLiquidazione.\nTrama.\nAprile 1970.\nDon e Megan stanno divorziando, e lui \u00e8 tornato a essere il seduttore di un tempo. Durante un'uscita, Don vede in un locale una cameriera, ed \u00e8 convinto di averla gi\u00e0 vista prima. Mentre sta facendo delle selezioni con alcune modelle, Don ha una visione e vede Rachel Menken (una donna ebrea con cui aveva iniziato una relazione quando era ancora sposato con Betty), che ora ha preso il cognome Katz, che gli dice \"Hai perso il volo\".\nA casa Cosgrove, Cynthia discute con Ken e gli dice che dovrebbe lasciare il suo lavoro e fare ci\u00f2 che ama davvero, ovvero riprendere a scrivere. L'indomani, Roger gli comunica che sar\u00e0 licenziato perch\u00e9 McCann non vuole pi\u00f9 lavorare con lui, a causa di vecchi disguidi. A causa del suo licenziamento, gli viene offerta una cospicua liquidazione.\nJoan e Peggy hanno un incontro alla McCann Erickson, durante il quale Joan viene spesso messa in imbarazzo per il suo aspetto e la sua procacit\u00e0; al termine della riunione, le due donne discutono in ascensore.\nIn seguito alla sua visione, Don decide di rimettersi in contatto con Rachel ma, sfortunatamente, viene a sapere che la donna \u00e8 morta da una settimana.\nMathis vorrebbe organizzare un incontro tra Peggy e suo cognato Stevie. La donna in un primo momento rifiuta, ma poi decide di accettare.\nDon torna dalla cameriera e i due hanno un rapporto sessuale sul retro del locale. \nPeggy e Stevie vanno a cena e, dopo l'attrito iniziale, capiscono di piacersi molto. Nell'euforia del momento, Peggy propone di volare a Parigi e vanno a casa sua in cerca del suo passaporto. Non lo trovano e i due cominciano a baciarsi, ma la donna rifiuta l'idea di andare oltre quei baci perch\u00e9 Stevie le piace e non vuole rovinare tutto. Decidono di rivedersi dopo un paio di settimane.\nDon va a casa di Rachel, dove si sta per tenere una shiva in suo ricordo. Qui incontra sua sorella che gli dice che Rachel era malata di leucemia.\nKen va da Roger e Pete e gli comunica che non vuole la liquidazione e che, grazie a suo suocero, ora lavora per la Dow Chemical e dunque sar\u00e0 un cliente dell'agenzia... molto difficile da accontentare.\nPeggy dice a Stan che ci\u00f2 che \u00e8 successo all'appuntamento con Stevie \u00e8 stata solo una conseguenza del troppo vino.\nDon torna da Diana, la cameriera, e i due parlano di ci\u00f2 che si prova quando qualcuno che conosciamo muore.\nNuovi affari.\nTrama.\nDon accompagna Bobby e Geene a casa Francis; qui incontra Betty, che gli dice di voler riprendere a studiare per conseguire la specializzazione in psicologia.\nL'indomani riceve una telefonata da Megan, che lo avvisa che il mercoled\u00ec passer\u00e0 a prendere le sue cose dall'appartamento.\nQuella sera, Don va in un ristorante per vedere Diana, che lavora l\u00ec; le lascia il suo numero e le chiede di avvisarlo quando avr\u00e0 finito il suo turno. Quando lei gli telefona, lui sta dormendo, ma la invita comunque a venire nel suo appartamento. I due vanno a letto insieme e, la mattina seguente, Don la trova nella cameretta di Sally: a quel punto lei gli confida che aveva una figlia ma che 2 anni prima \u00e8 morta a causa di un'influenza.\nIn agenzia arriva Pima Ryan, un'artista e fotografa arrivata alla SC&amp;P per collaborare in una pubblicit\u00e0; prima seduce Stan, con il quale ha un rapporto sessuale, e poi tenta di sedurre anche Peggy ma senza risultati.\nLa mattina seguente, Don e Diana sono a letto, ma devono lasciare in fretta l'appartamento perch\u00e9 presto arriver\u00e0 Megan per prendere le sue cose.\nMegan arriva, insieme alla madre e alla sorella; vorrebbe prendere solo alcune cose che le appartenevano ma lascia a sua madre il compito e va a pranzo con Harry Crane, per cercare di trovare lavoro e di avere un nuovo agente. Sua madre, invece, non vuole lasciare nulla a Don, perch\u00e9 crede che abbia rovinato la loro famiglia, e fa caricare tutto ai traslocatori, ma questo le viene a costare molto pi\u00f9 del previsto e lei non ha tutti questi soldi con s\u00e9. Cerca di contattare Don in ufficio, ma lui non c'\u00e8 perch\u00e9 \u00e8 fuori con Pete per una partita a golf, allora decide di chiamare Roger per farsi portare i soldi. L'uomo arriva e, una volta andati via i traslocatori, i due finiscono a letto insieme.\nMegan va a pranzo con Harry; spera di poter ricevere un aiuto per il lavoro, ma l'uomo le fa delle avances e la invita nella sua camera d'albergo. Megan rifiuta, offesa, e Harry le dice che probabilmente lavora cos\u00ec poco proprio perch\u00e9 non vuole accettare questo genere di proposte. La donna va via e, tornata all'appartamento di Don, scopre sua madre e Roger.\nDon e Megan si incontrano nello studio dell'avvocato; lei non vorrebbe neanche rivolgergli la parola e gli dice che gli ha rovinato la vita. Don si scusa e decide di firmarle un assegno da un milione di dollari. Megan lo accetta, gli restituisce l'anello di fidanzamento e va via.\nDiana invita Don a casa sua; quando arriva, lei sembra di pessimo umore. I due discutono e Diana gli fa un'altra confessione: lei aveva in realt\u00e0 due figlie ma, dopo la morte di quella minore, ha abbandonato l'altra con il padre ed \u00e8 andata via. Don prova a farle capire che riesce a comprenderla, ma lei interrompe la loro relazione, dicendo che stando con lui ha dimenticato per un po' la sua bambina morta e che non vuole che accada mai pi\u00f9. A queste parole, Don va via, e una volta a casa scopre l'appartamento completamente vuoto.\nPrevisioni per il futuro.\nTrama.\nMaggio 1970. Don ha messo in vendita il suo appartamento.\nJoan si trova a Los Angeles per qualche giorno. va nella sede californiana dell'agenzia e Lou (che ora si trova l\u00ec al posto di Ted) la lascia da sola in ufficio, dicendole che il loro primo appuntamento \u00e8 alle 12:00. All'ora designata, un uomo arriva alla porta e Joan da per scontato che sia il cliente che dovevano incontrare; lo invita ad entrare ma, proprio in quel momento, arriva Lou insieme al vero cliente. Joan allora gli chiede chi sia, e lui le lascia il suo biglietto da visita, colpito dalla sua bellezza, e le dice di chiamarsi Richard.\nI due si vedono ancora durante il suo soggiorno a Los Angeles e, quando lei torna a New York, lui le fa sapere di essere anch'egli in citt\u00e0 e si incontrano di nuovo; durante questo appuntamento, Joan gli dice di avere un bambino di 4 anni. Richard, inizialmente, decide di chiudere l\u00ec la loro frequentazione, perch\u00e9 si sente troppo vecchio per pensare a fare ancora il padre ma, successivamente, far\u00e0 le sue scuse a Joan e le dir\u00e0 di voler continuare.\nA casa Francis arriva Glenn Bishop; Betty quasi non lo riconosce, perch\u00e9 ormai ha 18 anni ed \u00e8 diventato quasi un uomo. Il ragazzo annuncia che partir\u00e0 per la guerra e, mentre Betty sembra orgogliosa della sua scelta, Sally la prende malissimo. Betty lo saluta ed il ragazzo va via.\nIn un secondo momento, Glenn si presenta ancora a casa Francis, ma questa volta per vedere Betty. Prova a baciarla, ma lei rifiuta; allora lui le confida che non \u00e8 contento di partire, ma se lei gli avesse dato quel bacio allora lui avrebbe avuto una cosa da poter ricordare per tutto il tempo in cui sarebbe stato lontano. Betty allora gli dice che sicuramente ce la far\u00e0 e ritorner\u00e0.\nSally deve partire per un viaggio tra gli stati e Don prima la porta a cena con le amiche e poi la accompagna al pullman per partire. Tornato a casa, la sua agente immobiliare lo avvisa che l'appartamento \u00e8 finalmente venduto.\nUn test superato.\nTrama.\nGiugno 1970. A Roger arriva un avviso di mancato pagamento dell'affitto dei locali dell'agenzia. Si rivolge a McCann e scopre che in realt\u00e0 vogliono inglobarli e trasferire la SC&amp;P nei loro uffici. A Don, allora, viene l'idea di creare una \"Sterling Cooper Ovest\", con sede in California, per mantenere la propria indipendenza e partire da pochi clienti sicuri.\nTrudy telefona a Pete per dirgli che Tammy non \u00e8 stata accettata nella scuola in cui avevano fatto domanda e gli chiede di andare insieme a lei a parlare con il preside. Si recano all'incontro, ma il direttore sembra aver escluso la bambina per dei problemi avuti con la famiglia Campbell decenni prima. Pete si infuria e gli d\u00e0 un pugno in faccia. Riaccompagna Trudy a casa e qui hanno una conversazione pacifica, in cui lei gli confessa la sua paura di rimanere sola, data ormai la sua et\u00e0.\nDon e gli altri soci propongono la loro idea di una \"Sterling Cooper Ovest\", ma viene rifiutata perch\u00e9 McCann dice loro: \"Avete vinto. Avete superato il test\". L'idea della McCann Erickson non era quella di far scomparire la SC&amp;P, bens\u00ec di affidarle incarichi davvero importanti come la Buick, la Ortho Pharmaceutical, la Nabisco e la Coca-Cola. I soci, sorpresi, accettano.\nIn agenzia, per un provino, arrivano dei bambini e Peggy nello stare a contatto con loro si ricorda del bambino che ha dato via. Si confida con Stan e gli dice di non sapere dove lui sia adesso; non sapere, per lei, era l'unico modo per poter andare avanti con la sua vita.\nDopo il lavoro i soci vanno in un pub a brindare e, rimasti soli, Roger confida a Don che si sta frequentando con Marie, la madre di Megan.\nDon decide di cercare Diana; va prima al suo appartamento, ma scopre che non abita pi\u00f9 l\u00ec ed ora la casa \u00e8 occupata da due omosessuali.\nL'episodio si chiude con i soci che annunciano agli impiegati che la SC&amp;P sar\u00e0 inglobata dalla McCann Erickson.\nOrizzonte perduto.\nTrama.\nTutti i dipendenti della SC&amp;P si sono trasferiti nella sede della McCann Erickson tranne Peggy, il cui ufficio non \u00e8 ancora pronto.\nJoan viene maltrattata dal suo nuovo collega Dennis. Si rivolge allora a Ferguson Donnelly ma ci rimane male quando intuisce che il suo unico interesse \u00e8 spassarsela, piuttosto che aiutarla.\nDon parte per Racine, la citt\u00e0 natale di Diana, per cercare sue notizie e durante il viaggio in macchina ha un'altra visione di Bert. Trova la vecchia casa di Diana; gli apre la porta una donna, che si rivela essere la nuova moglie del suo ex-marito. Don si finge un rappresentante che cerca Diana perch\u00e9 \u00e8 risultata la vincitrice di un concorso e deve ritirare il premio. La donna gli dice di non essere Diana, ma lo invita ad entrare per aspettare suo marito, che forse potr\u00e0 di gli qualcosa in pi\u00f9 sulla donna che cerca.\nPeggy, per lavorare, torna momentaneamente nel vecchio edificio e qui incontra Roger; i due cominciano a bere ed a parlare e ben presto sono ubriachi.\nJoan va a parlare con McCann e gli chiede di non lavorare pi\u00f9 con Dennis o con Ferg; McCann le dice che ora non ha pi\u00f9 l'importanza che aveva nella SC&amp;P. Joan allora gli dice che far\u00e0 sapere a tutti cosa fanno gli uomini di quell'agenzia e l'uomo perde la pazienza, andando su tutte le furie; le dice di smetterla e fare il suo lavoro, oppure accettare la met\u00e0 dei soldi che le spettano e lasciare l'agenzia.\nL'ex-marito di Diana arriva a casa, ma subito capisce che Don ha mentito; quest'ultimo allora inventa di essere della riscossione crediti, e di aver bisogno di sapere l'indirizzo di Diana. Lui gli dice che, per quanto ne sa, si trova a New York e Don va via. Prima di salire in macchina, l'uomo lo ferma e gli dice che non \u00e8 stato il primo a chiedere di lei e che non deve pi\u00f9 farsi vedere l\u00ec.\nL'ufficio di Peggy \u00e8 finalmente pronto. Roger, invece, aspetta Joan; al suo arrivo, le consiglia di accettare la proposta di McCann e di andar via dall'agenzia.\nDon continua il suo viaggio in auto e l'episodio si chiude con lui che d\u00e0 un passaggio a un autostoppista; insieme, si dirigono a Saint Paul, Minnesota.\nLa strada dove scorre latte e miele.\nTrama.\nDon continua il suo viaggio attraverso il paese; in una telefonata a Sally, le fa sapere che al momento si trova in Kansas ed \u00e8 diretto al Grand Canyon. Successivamente, a causa di un guasto alla macchina, si trova costretto a soggiornare a Alva (Oklahoma) per alcuni giorni.\nAll'universit\u00e0, Betty ha un mancamento e cade dalle scale; in infermeria le dicono che si \u00e8 rotta una costola, ma anche di aver trovato un tumore ai polmoni ormai molto esteso, e le chiedono di chiamare suo marito per farsi portare a casa.\nDuck Phillips va da Pete e gli chiede di incontrare il dirigente di una societ\u00e0 di aerei privati. Pete alla fine accetta di incontrarlo e l'uomo rimane molto colpito dal suo modo di lavorare e vorrebbe che lavorasse per lui. In un primo momento Pete pensa di rifiutare, ma poi si rende conto che questa situazione potrebbe essere, per lui, una grande opportunit\u00e0.\nAl motel, Don fa la conoscenza di un giovane ragazzo che si occupa della pulizia delle camere. Dopo aver saputo del suo servizio prestato in guerra, il proprietario del motel invita Don a un incontro tra veterani. Lui vorrebbe rifiutare, ma si trova costretto ad accettare di partecipare.\nHenry \u00e8 molto preoccupato per Betty; i medici hanno detto che le rimane un anno, ma solo se accetta di sottoporsi a delle terapie. Lui vorrebbe che lei lottasse, ma Betty sembra rassegnata. Henry allora va al campus da Sally e le racconta la verit\u00e0, sperando che almeno lei riesca a farle cambiare idea.\nAll'incontro tra veterani \u00e8 in corso una raccolta fondi e Don lascia 40 dollari. Mentre \u00e8 seduto al tavolo, Don comincia ad essere molto nervoso perch\u00e9 gli presentano un uomo che aveva combattuto in Corea, proprio come lui. Don teme che l'uomo possa ricordarsi di lui e rendersi conto che \u00e8 sotto falsa identit\u00e0, ma per fortuna, parlandoci, scopre che lui \u00e8 arrivato in Corea quando Don era ormai gi\u00e0 tornato a casa. Alla fine della serata, quando ormai sono quasi tutti ubriachi, un veterano racconta una storia orribile sul suo periodo sotto le armi e, cos\u00ec, anche Don racconta un suo brutto ricordo.\nSally torna a casa e, quando sua madre la vede, si arrabbia molto perch\u00e9 capisce che Henry le ha raccontato della sua malattia. Durante la notte, Betty decide di andare a parlarle per chiederle di aiutare Henry quando ce ne sar\u00e0 bisogno e per lasciarle una lettera, che dovr\u00e0 leggere solo quando lei non ci sar\u00e0 pi\u00f9.\nDurante la notte, alcuni dei veterani irrompono nella camera di Don e lo accusano di aver rubato i soldi che avevano raccolto durante la serata, malmenandolo. Gli requisiscono le chiavi dell'auto e gli dicono che non potr\u00e0 andare via finch\u00e9 non avr\u00e0 restituito ci\u00f2 che ha rubato.\nContemporaneamente, Pete corre a casa di Trudy; le parla della sua nuova opportunit\u00e0 di lavoro e le propone di andare insieme a lui a Wichita, per ricominciare e provare a essere di nuovo una famiglia. Trudy accetta.\nLa mattina seguente, il giovane fa visita a Don ma quest'ultimo lo aggredisce, perch\u00e9 ha capito che \u00e8 stato lui a rubare i soldi. Lo convince a dargli i 500 dollari rubati e lo stesso Don li porta al proprietario del motel, che gli restituisce le chiavi dell'auto. Mentre sta per andare via, il ragazzo gli chiede di accompagnarlo alla fermata dell'autobus, deciso ad andare via di l\u00ec.\nBetty decide di continuare a vivere normalmente, ed esce per andare a lezione all'universit\u00e0. Sally non riesce a trattenersi e decide di leggere\nla lettera che le ha lasciato la madre: ci sono le precise istruzioni per la sua sepoltura e per gli abiti e l'acconciatura da indossare.\nDon arriva alla fermata dell'autobus ma, a sorpresa, decide di lasciare la sua macchina al ragazzo (quasi come a liberarsi di una delle ultime cose materiali rimaste in suo possesso), che va via.\nL'episodio si chiude con Don che aspetta un autobus alla fermata.\nDa persona a persona.\nTrama.\nAutunno 1970.\nDon si trova nello Utah e telefona a Sally. Lei vorrebbe tenerglielo nascosto, ma alla fine cede e gli dice del tumore di Betty. Molto preoccupato, Don telefona poi a Betty e le dice che quando lei non ci sar\u00e0 pi\u00f9 vorrebbe prendere i bambini con s\u00e9. Betty per\u00f2 ha gi\u00e0 pensato a tutto e ha deciso che andranno a stare da suo fratello William e sua moglie, perch\u00e9 avranno bisogno di stabilit\u00e0 e di una figura femminile, entrambe cose che Don non pu\u00f2 garantirgli. I due si salutano in un commiato allo stesso tempo triste e tenero.\nUn incontro con Ken Cosgrove fa venire a Joan l'idea di diventare produttrice e chiede a Peggy di unirsi a lei, anche perch\u00e9 \u00e8 convinta che un doppio cognome la farebbe sembrare una cosa davvero seria.\nDon si reca a Los Angeles e va a trovare Stephanie, la nipote di Anna Draper; l'ultima volta che aveva avuto sue notizie era incinta e dunque le chiede notizie del bambino, ma lei gli dice di averlo lasciato al padre e ai suoi genitori. Stephanie deve partire per andare a un ritiro spirituale sulla costa e porta Don con s\u00e9.\nSally torna a casa Francis e viene a sapere che il piccolo Bobby ha scoperto della malattia della madre ascoltando un litigio tra Betty e Henry. Allora gli insegna a cucinare per aiutarlo a essere pi\u00f9 indipendente ora che la madre sta male.\nRoger va a trovare Joan e le confessa che sta per sposare Marie Calvet. Inoltre, le dice che, se per lei va bene, quando lui morir\u00e0 lascer\u00e0 al piccolo Kevin una parte della sua eredit\u00e0.\nDon e Stephanie arrivano al ritiro e partecipano a una riunione. Durante un confronto tra gli ospiti, Stephanie si sente giudicata da un'altra donna per aver abbandonato il suo bambino e decide di scappare via. Don, rimasto senz'auto, \u00e8 costretto a trattenersi ancora l\u00ec.\nPeggy e Stan hanno una discussione e lui lascia il suo ufficio. Joan, intanto, dice a Richard che ha intenzione di diventare produttrice, ma finiscono con il litigare; lui immaginava un futuro diverso per loro due e dunque, non riuscendo ad accettare la scelta di Joan, chiude la loro storia e va via.\nDon decide di telefonare a Peggy. Lei vorrebbe farlo tornare al lavoro, ma lui comincia a elencarle tutti i suoi sbagli e le dice di averla chiamata solo perch\u00e9 era partito senza salutarla e perch\u00e9 voleva sentire la sua voce.\nPeggy telefona subito nell'ufficio di Stan per raccontargli di aver ricevuto la chiamata di Don, ma presto la telefonata si sposta su altri argomenti e Stan le confessa di essere innamorato di lei. Peggy \u00e8 incredula nel sentire tali parole ma, improvvisamente, si rende conto di essere a sua volta innamorata di Stan. L'uomo corre subito nell'ufficio di Peggy e la bacia.\nAl ritiro, Don partecipa a un altro seminario. Un uomo comincia a raccontare la sua storia: ha una famiglia e un lavoro, ma in nessuno dei due ambiti si sente davvero amato o apprezzato. Raccontando un sogno, confessa di sentirsi come un prodotto su uno scaffale del frigo, che aspetta sempre di essere scelto ma che, alla fine, non viene mai scelto. Don rimane molto colpito; abbraccia l'uomo ed entrambi iniziano a piangere.\nA questo punto, si arriva alle immagini finali.\nJoan comincia a lavorare come produttrice, dal suo soggiorno, chiamando la sua agenzia di produzione \"Holloway-Harris\" (i suoi due cognomi).\nRoger e Marie sono in luna di miele a Parigi e osservano una coppia di anziani, fantasticando di poter essere anche loro cos\u00ec un giorno.\nPeggy lavora nel suo ufficio e Stan la abbraccia.\nDon si trova ancora al ritiro e d\u00e0 inizio a una seduta di yoga; all'improvviso, sul suo volto nasce un sorriso.\nL'episodio si conclude con il famosissimo spot \"I'd Like to Teach the World to Sing\" (uno degli spot pi\u00f9 famosi della tv) della Coca-Cola, della McCann Erickson."}
{"id": "4939790", "revid": "599013", "url": "https://it.wikipedia.org/wiki?curid=4939790", "title": "Dorin Rotariu", "text": "Biografia.\nAnche lo zio Iosif \u00e8 stato un calciatore. Ha militato nella nazionale rumena, con la quale ha partecipato alla Coppa del Mondo del 1990. Il padre Ilie, invece, \u00e8 un procuratore sportivo ed allenatore di calcio.\nCaratteristiche tecniche.\nPu\u00f2 giocare sia come mezzala che come seconda punta.\nCarriera.\nClub.\nPolitehnica Timi\u0219oara e Dinamo Bucarest.\nDorin Rotariu inizia la sua carriera sportiva all'et\u00e0 di 11 anni. Dal 2006 al 2009 pratica il tennis, sport di cui \u00e8 appassionato fin da quando era piccolo, e dall'et\u00e0 di 14 anni inizia a giocare a calcio nel Politehnica Timi\u0219oara.\nIl 3 settembre 2012 viene ceduto a titolo temporaneo alla Dinamo Bucarest. Esordisce in Liga I il 12 marzo 2013 nella partita vinta per 2-0 contro il Concordia Chiajna.. Nell'estate del 2013, Rotariu viene preso a parametro zero dai biancorossi. Sigla il suo primo gol per la Dinamo nella partita contro il Vaslui, vinta per 2-0. Nel giorno del suo ventunesimo compleanno, il 29 luglio 2016, realizza la sua prima doppietta contro l'ACS Poli Timi\u0219oara.\nNazionale.\nL'8 ottobre 2016 esordisce nella vittoria contro l'Armenia per 5-0, subentrando al 59\u00ba minuto ad Alexandru Chipciu.\nStatistiche.\nPresenze e reti nei club.\n\"Statistiche aggiornate al 2 novembre 2016.\""}
{"id": "4939798", "revid": "124782997", "url": "https://it.wikipedia.org/wiki?curid=4939798", "title": "Qualificazioni al campionato mondiale di calcio femminile 2015 - UEFA - Fase a gironi, gruppo 2", "text": "Il gruppo 1 della sezione UEFA della qualificazioni al campionato mondiale di calcio femminile 2015 \u00e8 composto da sei squadre: , , , , e ."}
{"id": "4939800", "revid": "114823304", "url": "https://it.wikipedia.org/wiki?curid=4939800", "title": "Deambulatore", "text": "Un deambulatore \u00e8 un dispositivo medico che viene utilizzato da persone disabili o anziane che hanno bisogno di un ulteriore sostegno per mantenere un adeguato equilibrio o la stabilit\u00e0 mentre deambulano oppure usato da persone con problematiche riguardanti la perdita di equilibrio\n. In commercio esistono diversi tipi di deambulatori, ciascuno con finalit\u00e0 particolari, prodotti e commercializzati da numerose societ\u00e0.\nI deambulatori iniziarono ad apparire nei primi anni cinquanta. Il primo brevetto statunitense fu assegnato nel 1953 a William Cribbes Robb, di Stretford, in Inghilterra, per un dispositivo chiamato \"deambulatore\", che era stato depositato presso l'ufficio brevetti britannico nel mese di agosto 1949. Due varianti con ruote furono entrambe coperte da brevetto negli USA nel maggio 1957, e il primo disegno privo di ruote, che in lingua inglese fu chiamato \"walker\" venne brevettato nel 1965 da Elmer F. Ries di Cincinnati, Ohio. Il primo deambulatore che richiama nell'aspetto i moderni dispositivi fu invece brevettato nel 1970 da Alfred A. Smith di Van Nuys, California.\nDesign.\nIl disegno di base \u00e8 costituito da un telaio che \u00e8 alto all'incirca come l'altezza delle anche di un uomo medio, profondo circa 30\u00a0cm (pi\u00f9 o meno quanto il bacino umano) profondo e leggermente pi\u00f9 ampia rispetto all'utente. I deambulatori sono disponibili anche in altri formati come il deambulatore pediatrico (per bambini) o bariatrico (per le persone obese).\nI moderni deambulatori sono finemente regolabili e possono essere posizionati in altezza fino alle dimensioni ritenute pi\u00f9 comode per l'utente, permettendo comunque al paziente di mantenere una leggera curvatura (flessione) degli arti superiori. Questa leggera flessione risulta fisiologicamente necessaria per consentire la corretta circolazione del sangue attraverso le braccia nel corso dell'utilizzo del deambulatore.\nLe due gambe anteriori del deambulatore possono essere o meno dotate di ruote, a seconda della forza e delle capacit\u00e0 residue di deambulazione della persona che utilizza il dispositivo. Esistono peraltro anche deambulatori dotati di ruote piroettanti sulle gambe posteriori di un deambulatore dotato di ruote anteriori.\nI moderni deambulatori si caratterizzano per la notevole leggerezza (generalmente intorno ai 7\u00a0kg di peso) e stabilit\u00e0. Queste caratteristiche vengono perseguite attraverso l'impiego di materiali moderni, come ad esempio il telaio in alluminio, a garanzia di una notevole resistenza agli urti e di un peso contenuto.\nUtilizzo.\nLa persona si trova a camminare con il bacino all'interno dell'area del deambulatore, con le mani che poggiano sulla struttura di metallo del telaio a fornire un sostegno supplementare.\nTradizionalmente, un deambulatore o girello viene raccolto e posizionato a una breve distanza (circa 15\u201320\u00a0cm) davanti all'utilizzatore. Viene appoggiato assicurandosi che tutti e 4 i piedini siano ben poggiati a terra, quindi l'utente cammina, prima con una gamba e poi con l'altra, verso l'ausilio e il processo viene ripetuto.\nPer evitare che il dembulatore si inclini di lato, esponendo l'utente al rischio di una rovinosa caduta, \u00e8 necessario che tutti e 4 i piedini poggino per terra.\nI deambulatori a struttura rigida, privi di ruote, sono destinati ad utenti che non hanno un sufficiente equilibrio con le stampelle ma richiedono solo un minimo sostegno, e richiedono che per avanzare il passo, il deambulatore venga sollevato almeno di un minimo.\nQuesto tipo di ausili necessitano che il paziente conservi un discreto controllo delle articolazioni degli arti superiori ed una buona capacit\u00e0 di prensione con le mani.\nSolo in questo modo \u00e8 possibile ottenere un effetto di spinta/strisciamento del deambulatore stesso.\nIl problema \u00e8 in parte risolto dai deambulatori dotati di piedini, meglio ancora dotati di ruote.\nCon questo tipo di deambulatori l'utente pu\u00f2 spingere in avanti l'ausilio, piuttosto che raccoglierlo e posizionarlo davanti a s\u00e9. L'accorgimento dei piedini/ruote rende pi\u00f9 semplice l'utilizzo del deambulatore, in quanto non \u00e8 richiesto che il paziente utilizzi le braccia per sollevarlo e posizionarlo di fronte e poco pi\u00f9 in l\u00e0 del suo baricentro. Questo tipo di ausili viene incontro a quegli utenti che hanno poca forza nelle braccia.\nUn deambulatore \u00e8 un ottimo strumento per coloro che sono convalescenti e si stanno riabilitando a seguito di un trauma ad un arto inferiore oppure al dorso od in regione lombare. Risulta anche ampiamente utilizzato da persone con disturbi di appoggio del piede o con lievi problemi di equilibrio.\nMini deambulatore.\nSi tratta di un ausilio per la deambulazione che \u00e8 circa la met\u00e0, nelle dimensioni, rispetto ad un deambulatore tradizionale. Questo ausilio \u00e8 destinato all'uso da parte di persone la cui destrezza, in una mano o un braccio, \u00e8 limitata o inesistente. Gli emideambulatori sono pi\u00f9 stabili rispetto ad un bastone quadripode (un bastone con quattro punti che toccano il suolo, anzich\u00e9 uno solo), ma non sono raccomandati se il soggetto \u00e8 in grado di utilizzare un deambulatore tradizionale.\nStampella ibrida.\nUna stampella ibrida (in inglese walker cane hybrid) \u00e8 un ausilio introdotto nel 2012 e progettato per colmare il divario esistente tra un bastone da passeggio e un girello.\nLa stampella ibrida \u00e8 dotata di due gambe che forniscono un supporto laterale (da lato a lato), supporto del quale risulta privo il semplice bastone da passeggio.\nPu\u00f2 essere utilizzata con le due mani poste di fronte all'utente, similmente a quanto accade per un girello, e in tal modo fornisce un supporto maggiore di quanto non possa essere dato da un semplice bastone da passeggio.\nL'ausilio pu\u00f2 anche essere regolato per essere utilizzato con una o due mani, sul davanti e sul lato, cos\u00ec come un supporto per salire le scale.\nSi deve comunque tenere presente che queste stampelle ibride non sono progettate per sostituire un classico deambulatore, che normalmente \u00e8 fornito di quattro gambe, progettato per essere utilizzato con entrambe le mani e dare supporto nelle diverse direzioni.\nRollatore.\nUn approccio diverso al deambulatore \u00e8 il rollatore, chiamato anche deambulatore con ruote, inventato dallo svedese Aina Wifalk nel 1978, un malato di poliomielite. \nAnche se in origine si trattava di un marchio, \"rollator\" in molti paesi \u00e8 diventato un termine generico che indica un deambulatore dotato di ruote (spesso 4, due anteriori e due posteriori), ed \u00e8 anche il tipo pi\u00f9 comune di deambulatore.\nIl rollatore \u00e8 in genere costituito da un telaio con tre o quattro grandi ruote, un manubrio e spesso un sedile incorporato, che permette all'utente di fermarsi per riposare quando necessario. I deambulatori sono spesso dotati di un carrello, generalmente anteriore, che pu\u00f2 essere utilizzato per riporre degli oggetti, ad esempio una borsa della spesa. \nI Rollatori sono in genere pi\u00f9 sofisticati rispetto ai deambulatori convenzionali con ruote. In questi ausili pi\u00f9 moderni, oltre a specifici sistemi di regolazione dell'altezza, esistono infatti delle manopole, definite \"manopole di spinta\" con una impugnatura in materiali morbidi (ad esempio gomma) al fine di facilitare la presa, rendendola pi\u00f9 sicura e confortevole. Queste manopole di impugnatura e di spinta sono regolabili in altezza (generalmente entro una ventina di centimetri) per adeguarsi alle esigenze del paziente.\nSono inoltre dotati di una leva del freno, posizionata immediatamente al di sotto delle manopole, avente sia una funzione di sicurezza durante la deambulazione (impiegabile per fermare immediatamente il rollatore), sia una finalit\u00e0 di stazionamento allorch\u00e9 il dispositivo viene utilizzato dall'utente come appoggio che gli permette di sedersi in sicurezza.\nI deambulatori pi\u00f9 tecnologici possono presentare un sistema di seduta, che varia da costruttore a costruttore, in genere costituito da un sedile pieghevole in materiale plastico molto resistente, che pu\u00f2 essere \nutilizzato dall'utente quando il deambulare \u00e8 divenuto eccessivamente faticoso e necessita di una pausa e di riposo. Determinati modelli possono anche essere dotati di una fascia poggia schiena, avente appunto funzione di schienale.\nLa robustezza dei rollatori spesso \u00e8 superiore rispetto a quella dei deambulatori convenzionali. I freni possono essere utilizzati anche per favorire le manovre con il rollatore: frenando un lato, mentre si sta ruotando, il rollatore gira automaticamente verso quel lato permettendo di raggiungere un raggio di sterzata molto stretto.\nNei rollatori pi\u00f9 moderni si preferisce il ricorso a ruote anteriori e posteriori di grandi dimensioni (rispetto alle piccole ruote dei primi deambulatori), in quanto questa scelta sembra consentire di superare in modo pi\u00f9 agevole determinati ostacoli che si possono trovare per strada, cos\u00ec come gradini, tombini sporgenti, marciapiedi o cordoli, il tutto in elevata sicurezza. Esistono inoltre modelli dotati di sospensioni interne, sempre finalizzate al facile passaggio su superfici sconnesse."}
{"id": "4939807", "revid": "880789", "url": "https://it.wikipedia.org/wiki?curid=4939807", "title": "Congolese", "text": ""}
{"id": "4939809", "revid": "1372005", "url": "https://it.wikipedia.org/wiki?curid=4939809", "title": "Leopold Freund", "text": "Biografia.\nLeopold Freund nacque a Miskovice, nella Boemia centrale, poi parte dell'Impero austro-ungarico, oggi parte della Repubblica Ceca. Mor\u00ec a Bruxelles nel 1943.\nFreund era un professore di radiologia all'Universit\u00e0 di Medicina di Vienna ed \u00e8 considerato il fondatore della radiologia medica e radioterapia. \n\u00c8 il primo medico conosciuto per aver usato radiazioni ionizzanti per scopi terapeutici. Nel 1896, un anno dopo la scoperta dei raggi-x da parte di Wilhelm R\u00f6ntgen e nello stesso anno in cui Antoine Henri Becquerel scopr\u00ec la radioattivit\u00e0, Freund cur\u00f2 con successo una paziente di cinque anni a Vienna che soffriva di nei pelosi che coprivano interamente la sua schiena. Il caso fu pubblicato dal medico locale della ragazza, Eduard Schiff, nel 1901.\nNel 1903 Freund pubblic\u00f2 il primo manuale sulla radioterapia. \nPubblic\u00f2 anche il fondamentale lavoro sul trattamento professionale di malattie con la luce e sull'uso dei raggi-x per testare materiali da costruzione.\nFreund, che era un ebreo, emigr\u00f2 nel 1938 in Belgio, in seguito all'annessione dell'Austria da parte della Germania nazista."}
{"id": "4939822", "revid": "1305772", "url": "https://it.wikipedia.org/wiki?curid=4939822", "title": "I Know (I Know)", "text": "I Know (I Know) \u00e8 un brano scritto ed interpretato da John Lennon, pubblicato sul suo album \"Mind Games\" del 1973.\nIl brano.\nStoria e composizione.\nIl brano \u00e8 una ballata, in cui Lennon continua l'esplorazione di un genere presente nei suoi lavori a partire da \"John Lennon/Plastic Ono Band\" del 1970. Nella sua intervista a Playboy del 1980, l'autore la consider\u00f2 come un brano da niente, anche se probabilmente parla della sua relazione con Y\u014dko Ono, in bilico nel momento della composizione del brano. Anche se la coppia stava lottando per poter rimarere negli USA dall'inizio dell'anno, il matrimonio dei due stava fallendo, per cui la Ono consigli\u00f2 al marito, ad ottobre, quindi al momento di pubblicazione di \"Mind Games\", di partire con la loro segretaria May Pang. I due vanno a Los Angeles, dove il chitarrista visse il suo \"lost weekend\", durante il quale registr\u00f2 una prima versione di \"John Lennon - Rock 'n' Roll\", prodotta da Phil Spector, e pass\u00f2 molto tempo a bere alcool in locali assieme a Ringo Starr, Harry Nilsson e gli The Hollywood Vampires. Fu proprio durante la festa per la realizzazione dell'album \"Pussycate\" del secondo che gli giunse la notizie che poteva tornare dalla Ono, da parte di Paul McCartney. Ugualmente, tutto il 1974 Lennon lo pass\u00f2 ancora con la Pang a LA. In quell'anno, registr\u00f2 e pubblic\u00f2 il 33 giri \"Walls and Bridges\", nel quale il figlio Julian suona una parte di batteria; \u00e8 celebre anche l'avvistamento di un UFO da parte di John. Lennon ritorn\u00f2 alla residenza della coppia al Dakota Building nel 1975, dopo aver parlato con la moglie dietro le quinte di un concerto con Elton John.\nIl titolo, ripetuto fra le parentesi, \u00e8 stato ipotizzato come un messaggio a McCartney; infatti, il polistrumentista aveva incluso il brano \"Some People Never Know\" sull'album \"Wild Life\" dei Wings del 1971. Il testo della canzone parlava di persone che non capiscono cosa voglia dire amare, per cui \"I Know (I Know)\" potrebbe essere la risposta di Lennon, che probabilmente considerava il brano di Paul come un riferimento alla sua relazione con Yoko.\nRegistrazione e pubblicazione.\nUn \"demo\" del brano venne registrato prima delle sedute per \"Mind Games\", all'inizio dell'estate 1973. Dopo due false partenze, Lennon esegu\u00ec la canzone due volte. Questo nastro \u00e8 stato incluso sul box set \"John Lennon Anthology\" del 1998. Il brano, nella versione di \"Mind Games\", venne registrato tra luglio ed agosto 1973, sotto la produzione di John Lennon.\n\"I Know (I Know)\" venne pubblicata come decima traccia di \"Mind Games\"; l'album usc\u00ec alla fine del '73. In generale, la canzone ebbe buone critiche, ed \u00e8 stata considerata, da alcuni, come l'unica ballata presente sull'LP."}
{"id": "4939824", "revid": "293714", "url": "https://it.wikipedia.org/wiki?curid=4939824", "title": "Briciole filosofiche", "text": "Briciole filosofiche, in danese \"Philosophiske Smuler eller En Smule Philosophi\", \u00e8 una delle principali opere del filosofo danese S\u00f8ren Kierkegaard firmata con lo pseudonimo Johannes Climacus. Il titolo completo dell'opera in italiano \u00e8:\" Briciole filosofiche, cio\u00e8 una filosofia in briciole\" (o come traducono altri autori: \"Briciole filosofiche ovvero Un poco di filosofia\"), titolo volutamente polemico contro il \"sistema\" idealistico della filosofia di Hegel. Come fa notare infatti il docente e filosofo italiano Umberto Regina \u00abI due termini semplicemente accostati stanno a dire che se anche la quantit\u00e0 \u00e8 poca, la qualit\u00e0 \u00e8 tutto: \u00e8 filosofia, appunto. Kierkegaard si sottrae alla logica dell'identit\u00e0 per valorizzare il pensiero della differenza\u00bb. Il titolo pensato in origine da Kierkegaard doveva essere \"Presupposti apologetici della dogmatica, cio\u00e8 approssimazioni del pensiero alla fede\". Ad avviso di alcuni filosofi, l'opera si colloca fra la filosofia della verit\u00e0 e la teologia della salvezza. Come asserisce il filosofo italiano Salvatore Spera, studioso del filosofo danese, con questa opera Kierkegaard pone l'uomo, con un'ipotesi provocatoria, \u00abdi fronte alla drammatica possibilit\u00e0 di accettare o rifiutare il mistero salvifico, la trasparenza (autopsia) della fede o la disperazione\u00bb.\nStruttura dell'opera.\nL'opera, a parte una prefazione, \u00e8 strutturata in cinque principali capitoli con alcuni appendici ed interludi. A chiusura dell'opera, poche righe, in cui il filosofo riassume la \"Morale\" dell'opera.\nRiassunto dell'opera.\nPrefazione.\nUna prefazione, quella di Kierkegaard, molto ironica contro la filosofia di Hegel: Citando il Bellum Iugurthinum dello storico e politico romano Gaio Sallustio Crispo, Kierkegaard asserisce nella sua prefazione che con il saggio che si accinge a scrivere (\"Briciole filosofiche\"), non si metter\u00e0 a servire il sistema come Sallustio. Quello che sta per scrivere infatti \u00e8 soltanto \u00abun saggio \"proprio Marte, proprio auspiciis, proprio stipendio\"\u00bb, quindi libero da condizionamenti. Fra tanta gente indaffarata, lui vuole assomigliare a Diogene di Sinope che pur di far qualcosa, quando la citt\u00e0 di Corinto era sotto assedio, mentre altri preparavano armi e fortificavano le mura, lui agitava \u00abil suo berretto avanti ed indietro per le strade\u00bb. E cos\u00ec come a nessuno poteva mai venire in mente di considerare Diogene un salvatore o benefattore della citt\u00e0, a nessuno sarebbe venuto in mente di dare al suo saggio \u00abun significato universale\u00bb o di ritenere il suo autore (ovvero Kierkegaard stesso) nella citt\u00e0 di Copenaghen l'atteso sistematico Salomon Goldkab.\nKierkegaard scrive: \u00abla mania urlante di una superiore pazzia, il cui sinonimo \u00e8 l'urlo convulso, e le parole sono: era, epoca, era ed epoca, epoca ed era, sistema [...] mentre il concetto come un giocoliere in questo tempo di fiera ogni momento deve saltare come un cane addestrato: finch\u00e9 non salta l'uomo\u00bb. Ma il suo saggio, si augura il filosofo, sar\u00e0 ben lungi da una situazione simile, un tale \u00abrumoroso fanfarone\u00bb non dovrebbe distogliere il suo lettore dall'osservare se nel suo saggio ci sia qualcosa di utile di cui pu\u00f2 servirsi. Il suo saggio non \u00e8 annunciato da rulli di tamburi e \u00abil suo autore \u00e8 il meno di tutti incline a suonare l'allarme\u00bb. Qual \u00e8 invece la sua opinione (ovvero quella di Kierkegaard stesso) sul saggio? Nessuno la chiede lamenta il filosofo, ma \u00e8 questa: Lui che \u00e8 stato formato e si forma per essere sempre in grado \u00abdi danzare leggero al servizio del pensiero, per quanto possibile a gloria di Dio e per il mio piacere personale, rinunciando alla felicit\u00e0 domestica, alla rispettabilit\u00e0 civile, alla \"communio bonorum\" (comunione dei beni) e alla condivisione del piacere di avere un'opinione\u00bb. Ricever\u00e0 una ricompensa per questo? Kierkegaraad \u00e8 certo di una cosa, se ricompensa meriter\u00e0, la ricever\u00e0 senza dubbio:\nInoltre, vuole forse creare una \"corrente di pensiero\" con questo saggio? Assolutamente no! Kierkegaard spiega: \u00abse qualcuno volesse essere cos\u00ec gentile da ritenere che io ho un'opinione, [...] fino ad assumere questa opinione perch\u00e9 mia, mi spiace per la sua cortesia, perch\u00e9 la rivolge ad un oggetto che non se lo merita e per la sua opinione, se non ne ha una diversa dalla mia: io posso giocare la mia vita, posso scherzare con tutta seriet\u00e0 con la mia vita, ma non con quella di un altro [...] non ho un insegnamento da offrire. Non ho che la mia vita e la impegno subito, ogni volta che una difficolt\u00e0 si presenta. Allora la danza \u00e8 facile perch\u00e9 il pensiero della morte \u00e8 un bravo ballerino; il mio ballerino, gli uomini sono per me troppo pesanti. Perci\u00f2, vi prego, \"per deos obsecro\" nessuno venga ad invitarmi a ballare perch\u00e9 io non ballo\u00bb\nProposizione.\nA\nUn problema socratico \u00e8 stato: \u00abFino a che punto si pu\u00f2 insegnare la verit\u00e0? [...] fino a che punto si pu\u00f2 insegnare la virt\u00f9? Perch\u00e9 la virt\u00f9, a sua volta, \u00e8 determinata come intelligenza (cfr. Protagora (dialogo), Gorgia (dialogo), Menone (dialogo), Eutidemo (dialogo))\u00bb\n\u00abSe la verit\u00e0 pu\u00f2 essere insegnata, bisogna presupporre che non esiste, e quindi se deve essere insegnata, bisogna cercarla.\u00bb La difficolt\u00e0 sulla quale lo stesso Socrate si espresse consisteva proprio in questo: \u00ab\u00c8 impossibile che un uomo possa cercare quello che sa, e allo stesso tempo, \u00e8 impossibile cercare quello che non sa; perch\u00e9 quello che non sa non pu\u00f2 cercarlo in quanto non lo sa, e quello che non sa, non pu\u00f2 cercarlo proprio perch\u00e9 non sa quello che deve cercare\u00bb\nSocrate risolve il problema con \"il ricordo\": \u00abogni insegnare e cercare \u00e8 soltanto un ricordare\u00bb, ad avviso dell'antico filosofo greco chi non sa deve solo risvegliare la sua memoria, per cui da solo, prende coscienza del suo sapere. La verit\u00e0 non viene quindi introdotta in lui, ma era gi\u00e0 in lui. Ad avviso di Kierkegaard, \u00abSocrate era un ostetrico esaminato da Dio stesso [...] In una prospettiva socratica, tutti i punti di partenza nel tempo sono \"eo ipso\" qualcosa di accidentale, evanescente, un'occasione\u00bb per cui un maestro non \u00e8 di pi\u00f9 e la sua dottrina e insegnamento non danno, piuttosto sottraggono. Nella considerazione socratica ogni uomo \u00e8 centro di se stesso e il mondo intero ha in lui l'unico centro, perch\u00e9 la conoscenza che egli ha di se stesso \u00e8 conoscenza di Dio\u00bb. La concezione di Socrate, ad avviso di Kierkegaard, era \u00abche ogni uomo dovrebbe comprendere se stesso e in forza di ci\u00f2 il suo rapporto con il singolo, sempre, allo stesso tempo, con umilt\u00e0 e fierezza\u00bb Ragion per cui Socrate si consider\u00f2 come maestro un'\"occasione\" al contrario degli uomini del tempo di Kierkegaard. Il filosofo danese \u00e8 grato a Socrate per avergli fatto capire che la verit\u00e0 era in effetti in lui stesso ed \u00e8 uscita da lui, una verit\u00e0 che nemmeno Socrate, secondo l'insegnamento e la dottrina del filosofo greco, poteva comunicargli.\nMentre Kierkegaard si dichiara entusiasta del suo rapporto \"storico\" con Socrate e Prodico, ammette che tale rapporto non concerne, invece, \"il fine della sua salvezza eterna\" \u00abperch\u00e9 questa \u00e8 data prevalentemente attraverso il possesso della verit\u00e0 che io ho fin dal principio, senza saperlo\u00bb.\nIl punto di partenza nel tempo, secondo Kierkegaard, non \u00e8 niente: \u00abperch\u00e9 nello stesso istante in cui scopro che io dall'eterno ero a conoscenza della verit\u00e0 senza sapere di averla, nello stesso momento quell'istante \u00e8 avvolto dall'eterno, racchiuso in esso in modo che io, per cos\u00ec dire, non posso neppure trovarlo, anche se lo cercassi, perch\u00e9 non c'\u00e8 un qui o l\u00ec, ma solo un \"ubique et nasquam \"\u00bb\nB\nMa se le cose dovessero stare diversamente, nota Kierkegaard, \u00abil momento nel tempo\u00bb dovrebbe avere una decisiva importanza \u00abin modo che io non posso mai dimenticarlo n\u00e9 nel tempo n\u00e9 nell'eternit\u00e0 in quanto l'eterno che prima non era, ha incominciato ad essere in questo istante\u00bb. Ci\u00f2 premesso, si pone quindi il problema: \u00abse la verit\u00e0 pu\u00f2 essere insegnata\u00bb.\na) \"La situazione precedente\"\nCome si pu\u00f2 cercare la verit\u00e0, se secondo Socrate, la si abbia o no, \u00ab\u00e8 comunque impossibile\u00bb ? Il problema veniva superato da Socrate con l'asserzione che \"ogni uomo ha la verit\u00e0\". \u00abLo spiegava (Socrate), appunto in questo modo e abbiamo visto cosa ne seguiva riguardo al momento. Ora, perch\u00e9 questo abbia un'importanza decisiva, \u00e8 necessario che chi cerca non abbia avuto fino a questo momento la verit\u00e0, neppure in forma di nescienza, altrimenti si tratta solo di momento-accasione\u00bb. Anzi ad avviso di Kierkegaard, questi, non deve essere nemmeno quello che cerca \u00abperch\u00e9 \u00e8 cos\u00ec che esprimiamo la difficolt\u00e0 quando non vogliamo spiegarla in modo socratico. Egli dunque deve essere determinato come fuori della verit\u00e0 (non come uno che va verso di essa, come il proselito, ma come uno che se ne allontana) o come uno che \u00e8 nell'errore\u00bb. Se questi \u00e8 nell'errore, come pu\u00f2 essere aiutato a \"ricordare\" ci\u00f2 che in effetti non ha capito e neppure conosce?\nb) \"Il maestro\"\n\u00abSe il maestro deve essere per il discepolo \"l'occasione\" di ricordare, allora egli non pu\u00f2 aiutarlo a ricordare che egli in realt\u00e0 conosce la verit\u00e0 perch\u00e9 il discepolo \u00e8 veramente nell'errore. Ci\u00f2 che il maestro pu\u00f2 costruire occasione di ricordare \u00e8 che egli \u00e8 nell'errore. Ma con questa presa di coscienza il discepolo \u00e8 proprio escluso dalla verit\u00e0 pi\u00f9 di quanto non sapeva di essere nell'errore\u00bb. Il discepolo grazie al ricordo suscitato dal maestro e tornando in s\u00e9 \u00abnon scopre che prima conosceva la verit\u00e0, bens\u00ec che \u00e8 nell'errore\u00bb Rispetto a questa presa di coscienza, si applica il principio socratico secondo il quale \u00abil maestro \u00e8 soltanto un'occasione chiunque egli sia, fosse pure Dio; perch\u00e9 il mio proprio essere nell'errore io non posso scoprirlo che da me stesso, perch\u00e9 solo quando \"so\" lo scopro, \u00e8 chiaro, non prima, anche se il mondo intero lo sapesse\u00bb\nSe il discepolo deve ricevere la verit\u00e0 \u00e8 il maestro stesso che deve portargliela stabilendo anche \"la condizione per comprenderla\" perch\u00e9 se fosse invece il discepolo a stabilire tale condizione per la comprensione della verit\u00e0 \u00aballora non avrebbe bisogno che di ricordare. Infatti la condizione per comprendere la verit\u00e0 equivale a poter porre il problema su di essa, condizione e problema contengono il condizionato e la risposta (se cos\u00ec non fosse, il momento dovrebbe essere inteso soltanto in senso socratico). Ma colui che d\u00e0 al discepolo, oltre la verit\u00e0 anche la condizione, non \u00e8 il maestro. Ogni insegnamento si basa, in fondo, sul fatto che si d\u00e0 la condizione; se questa manca, il maestro non pu\u00f2 fare niente, perch\u00e9, altrimenti, egli non deve solo istruire il discepolo ma anche crearlo prima di incominciare ad istruirlo\u00bb. La conclusione della \"filosofia della verit\u00e0\" kierkegaardiana \u00e8: Nessun uomo pu\u00f2 fare questo, nessun insegnante umano, ma solo Dio, \u00e8 Dio che crea il discepolo e d\u00e0 la condizione per capire la verit\u00e0 e siccome \"il momento\" deve avere un'importanza decisiva, il discepolo deve essere \"senza condizione\" \u00abcio\u00e8 privo d'essa\u00bb e questo non per intervento divino, spiega Kierkegaard, ma perch\u00e9 \u00e8 il discepolo lo vuole e ha fatto di suo iniziativa e volontariamente quella scelta. \"Dio stesso \u00e8 il maestro\", \u00abagendo come occasione fa ricordare al discepolo che egli \u00e8 nell'errore\u00bb, errore di cui \u00e8 personalmente colpevole. Errore che Kierkegaard identifica e chiama: \"peccato \". \u00c8 Dio quindi il maestro, \"il Salvatore\", \"il Redentore\", \"il Riconciliatore\", \"il Giudice\" che d\u00e0 sia la condizione che la verit\u00e0. Il \"momento\" deve avere anch'esso un nome particolare, ad avviso di Kierkegaard, si deve chiamare: \"la pienezza del tempo\". Un chiaro riferimento al versetto biblico di Paolo nella di Galati (capitolo 4 versetto 4) che ad avviso del filosofo Salvatore Spera, curatore dell'opera \"Briciole Filosofiche\" \u00absottolinea la densit\u00e0 cristologica della categoria kikegaardiana del \"momento\"\u00bb \nc) \"Il discepolo\"\nIl discepolo, \u00e8 nell'errore, ma \u00abora ottiene la condizione e la verit\u00e0, non diventa uomo per la prima volta, perch\u00e9 gi\u00e0 lo era, ma diventa un altro uomo [...] di un'altra qualit\u00e0, [...] possiamo anche chiamarlo un uomo \"nuovo\"\u00bb. Quindi \"il discepolo\" deve innanzitutto \"volere\" essere liberato o slegato dai lacci del suo errore, il suo cammino deve cambiare direzione e \"convertirsi\", quindi siccome ha coscienza del suo peccato, lascia con dolore lo \"stato di prima\" per assumerne uno nuovo. Kierkegaard chiama questo \"dolore\": \"pentimento\", infatti spiega \u00abPoich\u00e9 egli era nell'errore e ora con la condizione riceve la verit\u00e0, avviene in lui un cambiamento, come dal non essere all'essere\u00bb. Questo passaggio dal non essere all'essere \u00e8 per il filosofo danese la nascita con la quale quel discepolo viene al mondo nuovamente, ma siccome quel discepolo \u00e8 gi\u00e0 esistente non dovrebbe essere generato, e invece no, lui \u00e8 generato, con il passaggio che Kierkegaard chiama \"rinascita\" : \u00abCome colui che, avendo con la maieutica socratica, generato se stesso, dimentica ogni altra cosa al mondo e in un senso pi\u00f9 profondo non deve nulla a nessuno\u00bb, cos\u00ec colui che rinasce \"di nuovo\" non deve nulla a nessuno, ma deve tutto solo a Dio, al divino e misericordioso maestro. Il filosofo introduce quindi l'elemento decisivo che \u00e8 il \"momento\" spiegando che \u00abnel \"momento\" egli [il discepolo] prende coscienza di essere nato, perch\u00e9 il suo stato precedente, al quale non pu\u00f2 riferirsi, era proprio quello di non essere. Nel \"momento\" egli prende coscienza della sua rinascita perch\u00e9 il suo stato precedente era appunto quello di non essere. Se il suo stato precedente fosse stato di essere, allora in nessuno dei casi il momento avrebbe avuto un'importanza [...] \u00bb. \u00c8 qui, che Kierkegaard esordisce, affermando che proprio questo sar\u00e0 il suo progetto e il fine del suo saggio, anche se alcuni possono giudicarlo il progetto di un pazzo: \u00abSarebbe infatti assurdo pretendere da un uomo di scoprire da s\u00e9 che egli non esisteva. Ma questo \u00e8 il passaggio della rinascita dal non essere all'essere\u00bb.\nDio come maestro e salvatore.\nCapitolo II - \"Un esperimento poetico\"\nKierkegaard all'inizio di questo secondo capitolo, prende ad esempio, un grande maestro che tiene in grande considerazione: Socrate. Ma Socrate, osserva il filosofo danese, non fu sempre maestro. Lui visse come Socrate, \u00abquando in et\u00e0 matura ha sentito una chiamata interiore, un impulso\u00bb incominci\u00f2 ad insegnare agli altri. Solo quando giunse il \u00abmomento opportuno\u00bb si present\u00f2 \u00abcome il maestro Socrate\u00bb.\nIl rapporto di Socrate, ovvero del maestro, \u00e8 stato sempre allo stesso modo autopatico e simpatetico. Quel maestro, per il suo insegnamento, non volle n\u00e9 onori, n\u00e9 denaro n\u00e9 cariche onorifiche, \u00abperci\u00f2 giudicava con la irremovibilut\u00e0 di un morto\u00bb. Kierkegaard osserva che Socrate fu sobrio, al contrario di quanto accadeva nel suo tempo, \u00abquando il denaro non basta e la corona non risplende abbastanza per compensare la magnificenza dell'insegnamento\u00bb. Un tempo che il filosofo, osserva, aveva \"il positivo\", cosa che mancava a Socrate. Ma questa mancanza non influenz\u00f2 il rapporto di Socrate con i suoi discepoli. Socrate che amava la divinit\u00e0 puniva se stesso con la stessa divina gelosia con la quale puniva gli altri. Il filosofo quindi \u00e8 critico verso l'atteggiamento \"non socratico\" mostrato dai maestri del suo tempo: \u00abognuno va al di l\u00e0 di Socrate, sia nella stima di se stesso che nella cura del discepolo, sia nella disponibilit\u00e0 ai rapporti umani che nel piacere dei panni caldi dell'ammirazione\u00bb.\nDio, al contrario della filosofia socratica, non ha bisogno di nessun discepolo che l'aiuti a capire se stesso, \u00abnessuna occasione pu\u00f2 determinarlo in modo che l'occasione abbia lo stesso peso della risoluzione\u00bb. Inoltre per \"muovere se stesso\" non ha bisogno di \u00abnessun bisogno\u00bb e quindi, nessuna necessit\u00e0. Quello che determina il suo movimento \u00e8 solo ed unicamente \"l'amore\" e questo \u00abnon trova la soddisfazione nel suo bisogno fuori di s\u00e9 ma in s\u00e9. La sua risoluzione, che non sta in un rapporto di reciprocit\u00e0 equivalente con l'occasione deve essere eterna anche se, realizzata nel tempo, diventa punto il \"momento\"; perch\u00e9 l'occasione e l'occasionato si corrispondono in perfetta reciprocit\u00e0 come l'eco al grido nel deserto, l\u00ec non si mostra il momento ma il ricordo lo inghiotte nella sua eternit\u00e0. Il momento appare precisamente nel rapporto di una decisione eterna con un'occasione non proporzionata.\u00bb Dio quindi prende dall'eternit\u00e0 questa decisione, ed \u00e8 l'amore \u00abil fondamento\u00bb ed \u00abil fine\u00bb di essa, perch\u00e9 nota Kierkegaard sarebbe una contraddizione \u00abche Dio per muoversi avesse un motivo e uno scopo che non si identificasse con lui\u00bb.\nNonostante questo amore \u00e8 da parte di Dio mostrato allo scopo di conquistare il discepolo, questo amore \u00e8 allo stesso tempo \u00abfondamentalmente infelice\u00bb per l'enorme diversit\u00e0 che caratterizza le due parti. Nel mondo, osserva il filosofo, si parla molto di \"amori infelici\" riferito ad amanti che non riescono a ricongiungersi. Ma questo rapporto divino-umano non pu\u00f2 rientrare nelle esemplificazioni dei rapporti umani, \u00abnessun rapporto umano pu\u00f2 rappresentare una valida analogia\u00bb, infatti \u00abl'infelicit\u00e0 non sta nel fatto che gli amanti non possono ricongiungersi\u00bb, bens\u00ec nel fatto \u00abche non riescono a capirsi\u00bb. Una infelicit\u00e0 quindi ben pi\u00f9 profonda, che arriva al cuore. L'amore di questo rapporto inoltre \u00e8 per qualit\u00e0 molto diverso dal rapporto fra \"soli\" umani, per Kierkegaard: \u00abL'amore \u00e8 esultante quando unisce ci\u00f2 che \u00e8 uguale, ma trionfante quando rende uguale nell'amore ci\u00f2 che era diverso\u00bb. Dio per\u00f2, secondo il filosofo, colma questa diversit\u00e0 proprio per il fatto che lui per prima ama, ama il discepolo. L'amore quindi diventa \"infelice\" solo se \u00e8 il discepolo a rifiutare l'amore di Dio, \u00e8 quindi colpa del discepolo se non recepisce l'amore di Dio.\nA\n\u00abAll'unione si arriva quindi con una elevazione\u00bb. Dio innalza il discepolo al suo stesso grado, lo circonda di onore e di gioa. Ma il discepolo da parte sua deve \u00abdimenticare se stesso\u00bb.\nB\nPer stabilire \u00abl'unicit\u00e0\u00bb, Socrate \u00e8 ancora un esempio che ci aiuta a capire il rapporto Dio-uomo. Socrate infatti per amore del discepolo (e per conquistarlo) si mostrava \"ignorante\", ci\u00f2 nonostante, Kierkegaard fa notare che non si trattava di un amore \"bugiardo\", perch\u00e9 fingendo l'ignoranza, Socrate lasciava il discepolo nella convinzione che veramente gli dovesse qualcosa. Lo scopo di quel maestro, invece, verteva ad aiutare il discepolo nel \"ritrovarsi\", nel ritrovare se stesso. Lo stesso dicasi per l'amore di Dio, non verte solo ad aiutare il discepolo, bens\u00ec a \"generarlo\" o meglio a \"rigenerarlo\" che \u00e8:\nIl discepolo deve tutto a Dio, \u00abed \u00e8 proprio questo che rende la comprensione cos\u00ec difficile\u00bb. Infatti come \u00e8 compressibile che il discepolo deve tutto ed \u00e8 ridotto a nulla, eppure non \u00e8 \u00abannientato\u00bb? Come mai, deve tutto a Dio e nello stesso tempo questo discepolo \u00e8 \u00ablibero\u00bb? (Kierkegaard cita qui un passo biblico per cui la verit\u00e0 rende liberi).Il massimo che un uomo pu\u00f2 fare nei confronti di un altro uomo, \u00e8 quello di aiutalo ad essere generato, ma l'unico che genera \u00e8 solo e unicamente Dio, \u00abil cui amore \u00e8 \"generante\"\u00bb.\nQui Kierkegaard introduce in tema, per cui \u00e8 maggiormente conosciuto, e spesso confuso: l'esistenza.\nCome Socrate non faceva distinzioni di alcuna sorte nelle frequentazioni dei suoi discepoli, lo stesso Dio. Come pu\u00f2 Dio fare distinzione alcuna? Anzi l'amore di Dio, secondo il filosofo, va oltre: Dio diventa \"servo\" di \"qualsiasi\" discepolo che vuole conquistare.\nIl paradosso assoluto.\nCapitolo III - Un capriccio metafisico\n\u00ab\" [...] il supremo paradosso del pensiero: voler scoprire qualcosa che esso non pu\u00f2 pensare\"\u00bb. \"Il paradosso\" \u00e8 un altro tema fondamentale nella filosofia kierkegaardiana, associato qui in \"Briciole\" al tema principale della sua filosofia, ovvero quello dell'\"esistenza\". Il filosofo rileva che questa passione \u00e8 presente in ogni espressione del pensiero anche \u00abin quella del singolo, in quanto nel pensiero egli non \u00e8 semplicemente se stesso. Ma per l'abitudine non ci si fa caso.\u00bb I naturalisti definiscono \"un continuo cadere\" il cammino dell'uomo. Ma questo modo di ragione non \u00e8 probabilmente esagerato? Immaginate il signore che in maniera ripetitiva si reca ogni giorno al suo lavoro e poi torna regolarmente a casa. Difficilmente costui si sar\u00e0 accorto che \u00e8 caduto pi\u00f9 volte e si \u00e8 rialzato, in quanto il suo modo di agire \u00e8 stato: \u00abla mediazione\u00bb. Per spiegare, Kierkegaard si richiama alla filosofia greca, con la presupposizione \u00abdi sapere cosa \u00e8 l'uomo\u00bb. \u00abCome il paradosso dell'amore. Mentre l'uomo vive indisturbato in se stesso, nasce il paradosso dell'amor proprio come amore per un altro, per qualcosa che gli manca\u00bb. Secondo il filosofo danese, l'amor proprio \u00e8 alla base di ogni altro tipo di amore: \u00abl'amor proprio \u00e8 al fondo, o va in fondo ad ogni amore\u00bb, per cui conclude, che una religione dell'amore dovrebbe presupporre una condizione unica ed essenziale: \u00abamare se stessi per poi ordinare di amare il prossimo come se stessi\u00bb.\nEsiste per\u00f2 una realt\u00e0 sconosciuta contro la quale, la ragione nella sua passione paradossale, cozza: ci\u00f2 che non si conosce. Questa \"non conoscenza\" mette in crisi anche la conoscenza che l'uomo ha di se stesso. \u00abAllora questo sconosciuto chiamiamolo \"Dio\"\u00bb, un nome semplicemente convenzionale, precisa Kierkegaard.\nA questo punto della sua opera, il filosofo cristiano, ragiona sul paradosso assoluto. \u00c8 \"dimostrabile\" questo Dio sconosciuto? Pu\u00f2 la ragione provare la sua esistenza? Perch\u00e9 sia l'\"esistenza\" che la \"non esistenza\" di Dio \u00e8 indimostrabile? Kierkegaard, come osserva Salvatore Spera, fa \u00abla sua prova ontologica\u00bb mentre respinge i \"preambula fidei\".\nQuindi, Kierkegaard continua con l'asserire che non esiste una dimostrazione di un individuo a partire dalle sue opere o imprese, perch\u00e9 \u00e8 l'esistenza a provare quelle opere o imprese e non il contrario: Se uno volesse dimostrare l'esistenza di Napoleone, a partire dalle imprese di Napoleone, \u00absarebbe il colmo della stranezza\u00bb perch\u00e9? \u00abperch\u00e9 \u00e8 la sua esistenza che spiega le imprese, e non le imprese la \"sua\" esistenza, a meno che io non abbia previamente compreso il termine \"sua\" in modo da supporre che egli esiste\u00bb. Ma mentre fra Napoleone e le sue imprese non esiste un rapporto assoluto (perch\u00e9 Napoleone \u00e8 soltanto un singolo e anche un altro avrebbe potuto compiere quelle stesse imprese), tra Dio e la sua opera esiste un rapporto assoluto. Dio, rileva Kierkegaard, \u00abnon \u00e8 un nome ma un concetto; forse dipende da questo che in lui \"essentia involvit existentiam\"\u00bb\n\u00abMa quali sono le opere di Dio?\u00bb, chiede il filosofo. \u00abImmediatamente le opere mediante le quali io voglio di mostrare la sua esistenza, non esistono affatto\u00bb. O forse sono la sapienza della natura, la bont\u00e0 o la sapienza della provvidenza? Ad avviso di Kierkegaard, questi argomenti non si prestano alla dimostrazione di Dio, come invece \u00able opere considerate sul piano ideale, quelle cio\u00e8, che non si manifestano immediatamente. E allora non \u00e8 dalle opere che ho dimostrato ma sviluppo semplicemente la realt\u00e0 ideale che ho presupposto; appoggiandomi ad \"essa\" io oso affrontare tutte le obiezioni, perfino quelle che ancora non sono state fatte\u00bb. Ragion per cui, Kierkegaard conclude che questo modo di agire altro non \u00e8 che supporre che Dio esiste \u00abe che in realt\u00e0 \u00e8 confidando in lui che io comincio\u00bb. Quindi \u00e8 forse davvero impossibile dimostrare l'esistenza di Dio? Praticamente s\u00ec, a meno che, e qui Kierkegaard introduce, un altro importante termine, caro alla sua filosofia, non ci sia: \"un salto\".\nDio e l'uomo. Pu\u00f2 la ragione umana concepire il diverso, l'assolutamente diverso? Kierkegaard spiega: \u00ab [...] \u00e8 di questo assolutamente diverso che l'uomo non ha alcun segno di riconoscimento [...] l'assoluta differenza la ragione non pu\u00f2 neppure pensarla; infatti questa non pu\u00f2 negare se stessa assolutamente ma si sforza di capire e trasferisce, quindi, la differenza in se stesso cos\u00ec come la pu\u00f2 capire con le sue forze\u00bb (Il pensiero di Kierkegaard qui \u00e8 riportato da una nota di Spera nei \"Papirer\" del filosofo: \"La ragione \u00e8 l'organo della mediazione, la fede della differenza assoluta, qualitativa\" - \"Papirer\", III A 211).\nKierkegaard conclude che la gran differenza \u00e8: il peccato!, questa \u00e8 la differenza assoluta imputabile solo all'uomo. La coscienza del peccato che nessun uomo \u00e8 in grado di insegnare agli altri, n\u00e9 gli altri a lui ma che solo Dio come maestro pu\u00f2 insegnare.\nAppendice.\nLo scandalo del paradosso - \"Una illusione acustica\"\nUn confronto \u00e8 felice, esordisce Kierkegaard, se il paradosso e la ragione \u00absi affrontano nella comprensione reciproca della loro diversit\u00e0\u00bb. Infelice, \u00e8 invece tale rapporto, se non avviene in tale comprensione, un amore infelice della ragione, che il filosofo chiama (altro termine caro alla sua filosofia):\" scandalo\". Ogni scandalo inoltre \u00e8 \"sofferente\"\nPersonalizzando questa condizione (lo scandalo), Kierkegaard asserisce che lo scandalo, ogni scandalo, \u00e8 paziente. \u00abAnche l'uso linguistico mostra che ogni scandalo \u00e8 paziente. Si dice che si \u00e8 scandalizzati e questo indica soprattutto lo stato, ma nello stesso senso, si usa l'espressione \"subire\" uno scandalo (identit\u00e0 di agente e paziente)\u00bb Il termine greco, rileva in una nota dell'opera Kirkegaard significa appunto subire un urto. \u00abQui il movimento si mostra chiaramente: non \u00e8 lo scandalo che urta, ma lo scandalo che subisce l'urto, dunque in modo paziente, anche se cos\u00ec attivo da essere lui a riceverlo. Perci\u00f2 non \u00e8 la ragione ad aver scoperto da s\u00e9 lo scandalo; perch\u00e9 l'urto paradossale, come lo spiega la ragione isolata, non scopre n\u00e9 il paradosso n\u00e9 lo scandalo. [...] lo scandalo non comprende se stesso ma \u00e8 capito dal paradosso. Mentre perci\u00f2 lo scandalo, comunque si esprima risuona da un'altra parte, anzi dalla parte opposta, \u00e8 il paradosso che risuona in esso, e questa \u00e8 una illusione acustica\u00bb. Lo scandalo spiega Kierkegaard non \u00e8 inventato dalla ragione, altrimenti la ragione avrebbe scoperto anche il paradosso; quindi \u00e8 con il paradosso che \"nasce\" lo scandalo.\nA questo punto Kierkegaard risponde a domande di una fittizia conversazione con un suo ipotetico lettore. Sa che tale lettore potrebbe accusarlo di \u00absofisticare\u00bb su questi temi, potrebbe anche accusarlo che le espressioni che Kierkegaard mette in bocca al \"paradosso\", non sono proprio sue, che non gli appartengono. Kierkegaard risponde a queste ipotetiche accuse in questo modo: \u00abE come potrebbero appartenermi, se appartengono al paradosso?\u00bb. Certo, ammette Kierkegaard, sono espressioni che appartengono a Tertulliano, Hamann, Lattanzio, Shakespeare (anche Re Lear e a Lutero. Mentre Kierkegaard ammette di aver usato espressioni di questi autori, rileva: \u00abCerto, me ne rendo perfettamente conto; ma vuoi dirmi se tutti costoro hanno parlato di un rapporto tra il paradosso e lo scandalo? \u00bb. Quindi asserisce che lo scandalo ha un merito: \u00ab [...] quello di rendere pi\u00f9 chiara la differenza perch\u00e9 in quella felice passione, alla quale non abbiamo ancora dato un nome, la differenza si intende molto bene con la ragione\u00bb.\nLa situazione del discepolo contemporaneo.\nCapitolo IV\nUn discepolo che \u00e8 stato testimone oculare degli avvenimenti cristiani del I secolo \u00e8 avvantaggiato rispetto a un discepolo contemporaneo? La risposta a questa domanda \u00e8 l'argomento del IV capitolo, cui Kierkegaard d\u00e0 risposta con una serie di considerazioni:\n\u00abImmaginiamo che Dio vada per la citt\u00e0 nella quale \u00e8 apparso (quale non importa); l'annuncio della sua dottrina \u00e8 la sua unica e sola ragione di vita, \u00e8 lui cibo e bevanda\u00bb. Insegnamento e preoccupazione del discepolo \u00e8 l'occupazione sistematica del \"maestro\". La folla quindi si raduna, lo vede e lo sente. \u00c8 forse, la folla curiosa \"il suo discepolo\"? chiede Kierkegaard. Assolutamente no! \u00e8 la risposta del filosofo. E immaginiamo ancora che uno di quei maestri di una di quelle citt\u00e0 si recasse di nascosto dal maestro \u00abper misurarsi con lui nella controversia\u00bb. \u00c8 forse questo altro \"il discepolo\"? Ancora no! risponde Kierkegaard: \u00abse la folla o quel maestro \"imparassero\" qualcosa, Dio sarebbe soltanto, in senso puramente socratico, l'occasione\u00bb. Inoltre questi osservatori oculari sono in qualche modo avvantaggiati rispetto al discepolo contemporaneo (Kierkegaard lo chiama anche: \"di seconda mano\")? No! N\u00e9 ragione, n\u00e9 paradosso, argomenta Kierkegaard ma \"la condizione\" fondamentale: \"la fede\"\nQuindi non la comprensione del maestro basata sui \"dati\": \u00ab [...] il sapere storico \u00e8 questione di memoria. Finch\u00e9 eterno e storico non si fronteggiano, l'elemento storico \u00e8 solo l'occasione, [...] nessuna conoscenza pu\u00f2 avere per oggetto questo assurdo che l'eterno \u00e8 un fatto storico\u00bb\nCredente e discepolo. Come l'allievo diventa credete e discepolo? chiede Kierkegaard. La risposta \u00e8: \u00abQuando la ragione \u00e8 messa da parte ed egli trova la condizione\u00bb. E cosa condiziona questa condizione? \u00abLa sua comprensione dell'eterno\u00bb. E la comprensione dell'eterno ricevuta dal maestro, ad avviso di Kierkegaard, \u00e8 priva di \u00abtutte le storie e gli strombazzamenti che egli, anche se non avesse ricevuto la condizione dal maestro, sarebbe stato ugualmente in grado di scoprire l'Incognito di Dio; che avrebbe potuto notarlo da s\u00e9, perch\u00e9 era preso da tanta ammirazione ogni volta che vedeva quel maestro, perch\u00e9 c'era qualcosa nella sua voce. nel suo aspetto, ecc. ecc. sono chiacchiere con le quali non si diventa discepoli ma unicamente si prende in giro Dio\u00bb.\nQuelli che furono osservatori oculari, asserisce il filosofo, non sono avvantaggiati rispetto ai discepoli contemporanei (Kierkegaard li chiama anche: \"discepoli di seconda mano\"). Infatti, n\u00e9 ragione, n\u00e9 paradosso, ma \"la condizione\" fondamentale per credere, per ambedue i tipi di discepoli \u00e8 sempre e solo la stessa: \"la fede\". \u00c8 Dio, il maestro, a dare questa condizione \"per vederlo\", aprendo, appunto, \u00abl'occhio della fede\u00bb al discepolo. Kierkegaard fa inoltre rilevare \u00abche si pu\u00f2 essere contemporanei senza essere contemporanei\u00bb, perch\u00e9 il \"vero contemporaneo\" \u00ab\u00e8 tale non in forza della immediata contemporaneit\u00e0, \"ergo\" anche il non contemporaneo (inteso in senso immediato) pu\u00f2 diventare contemporaneo mediante quel qualcos'altro mediante il quale il contemporaneo diventa il vero contemporaneo\u00bb. Che la contemporaneit\u00e0 con \"il maestro\" nel primo secolo non avvantaggi quei testimoni oculari rispetto ai discepoli di \"seconda mano\" (ovvero tutti quelli che nei secoli dopo, non sono vissuti al tempo di Cristo), Kierkegaard, lo spiega con la citazione del passo biblico di Luca 13:26 secondo il quale ci sarebbero state persone che condannate da Dio avrebbero fatto appello proprio al fatto che lo avevano udito predicare nelle loro citt\u00e0, avevano mangiato e bevuto con lui, ma nonostante tutto, il maestro in quel tempo di giudizio avrebbe risposto: \u00abnon vi conosco [...] operatori di ingiustizia\u00bb. Quindi ogni credente che fa le opere di Dio \u00e8 il vero contemporaneo indipendentemente dal tempo in cui vive, mentre \u00abla contemporaneit\u00e0 immediata pu\u00f2 essere soltanto l'occasione\u00bb.\na) \u00ab [...] occasione per il contemporaneo di avere una conoscenza storica\u00bb\nb) \u00ab [...] occasione di interiorizzarsi profondamente, in modo che quella contemporaneit\u00e0 svanisca nel nulla di fronte all'eterno che egli ha scoperto in se stesso\u00bb\nc) \u00ab [...] occasione per il contemporaneo, che \u00e8 nell'errore, di ricevere da Dio la condizione di poter vedere la gloria con gli occhi della fede\u00bb (il nostro caso)\n\u00c8 davvero \u00abBeato quel contemporaneo!\u00bb, rileva il filosofo. Ma costui \u00abnon \u00e8 (in senso immediato) un testimone, ma \u00e8 contemporaneo come credente, nell\"'autopsia\" della fede\u00bb. Dove la fede, precisa una nota dell'opera, il filosofo intende come Hegel (l'espressione appartiene invece a Schelling): \u00e8 \u00ab\"la certezza interiore che anticipa l'infinito\"\u00bb ma \u00abin questa autopsia, a sua volta, ogni non-contemporaneo (in senso immediato) \u00e8 contemporaneo\u00bb.\nQuindi il discepolo di \"seconda mano\" ha le stesse possibilit\u00e0 del discepolo vissuto nel I secolo (testimone oculare delle opere del maestro). E se proprio deve, Kierkegaard \u00e8 disposto a fare una sola concessione, \u00absoltanto in un senso potrei essere tentato di dichiarare il contemporaneo (in senso immediato) pi\u00f9 fortunato di chi appartiene alle generazioni successive\u00bb, Che senso? Kierkegaard spiega che mentre il discepolo (non contemporaneo a Cristo) ha dovuto subire \u00able chiacchiere nocive sulla fede\u00bb accumulatesi nel corso dei secoli fino al suo tempo, il discepolo del cristianesimo originale non ha subito quel travaglio perch\u00e9 la fede dei contemporanei a Cristo, era mostrata in tutta la sua originalit\u00e0.\nInterludio - Il passato \u00e8 pi\u00f9 necessario del futuro?\n\"cio\u00e8\", \"Il possibile che \u00e8 diventato reale, \u00e8 per ci\u00f2 pi\u00f9 necessario di prima?\"\nKierkegaard, in questo \"interludio\", si rivolge al suo lettore, scusandosi del fatto che ripete le stesse riflessioni \u00absullo stesso argomento\u00bb, ma, \u00e8 un argomento che ha bisogno di riflessione si giustifica il filosofo, anche perch\u00e9 fa notare, in polemica con \"il sistema\" hegeliano, \u00abnella filosofia contemporanea, che, come la nostra epoca, pare soffrire di una eterna distrazione perch\u00e9 scambia lo svolgimento per il titolo, infatti chi \u00e8 stato meraviglioso e meravigliosamente grande, quanto a titoli, come la filosofia contemporanea e l'epoca contemporanea?\u00bb.\n1. \"Il divenire\"\n\u00abIn che modo cambia ci\u00f2 che diviene, cio\u00e8, qual \u00e8 la mutazione del divenire? Ogni altra mutazione presuppone che ci\u00f2 in cui avviene la mutazione, esista, anche se la mutazione consiste nel cessare di esistere. Non cos\u00ec col divenire; infatti\", se ci\u00e0 che diviene non resta immutato in se stesso nella mutazione del divenire, allora ci\u00f2 che diviene non \u00e8 \"questo\" che diviene ma un altro e il problema implica una \"trasmutazione di genere\"\" in quanto chi, nel caso, pone la questione, o nella mutazione del divenire rende un'altra mutazione che gli confonde il problema o si sbaglia su ci\u00e0 che diviene e non \u00e8 in grado, quindi, di domandare. Se un piano, mentre diviene, cambia in se stesso, non \u00e8 lo stesso piano che diviene; ma d'altra parte, se rimane immutato, in cosa consiste la mutazione del divenire?\u00bb\nLa risposta \u00e8: che questa mutazione \"non avviene nell'essenza ma nell'essere dal non esserci ad essere\". Infatti secondo una lunga nota del filosofo riportata nell'opera (al capitolo III sul paradosso assoluto), \"l'essenza \u00e8 immutabile ed \u00e8 nell'esistenza che avviene la mutazione\".\nOgni mutazione presuppone sempre qualcosa. \u00abMa un tale essere che \u00e8 in effetti un non-essere \u00e8 proprio la possibilit\u00e0, e un essere che \u00e8 essere \u00e8, invece, l'essere reale, cio\u00e8 la realt\u00e0, la mutazione del divenire e il passaggio dalla possibilit\u00e0 alla realt\u00e0.\u00bb\nCi\u00f2 che \u00e8 necessario pu\u00f2 divenire? Il filosofo risponde: No! perch\u00e9 \u00abtutto ci\u00f2 che diviene, dimostra, proprio perch\u00e9 diviene, di non essere necessario, infatti l'unico che non pu\u00f2 divenire \u00e8 il necessario perch\u00e9 il necessario \"\u00e8\"\u00bb. Ma ci sono altre ragioni portate a sostegno di questa asserzione filosofica Kierkegaardiana:\n\u00abNulla esiste perch\u00e9 \u00e8 necessario, ma il necessario esiste perch\u00e9 \u00e8 necessario o perch\u00e9 il necessario \"\u00e8\". Il reale non \u00e8 pi\u00f9 necessario del possibile perch\u00e9 il necessario \u00e8 assolutamente diverso da entrambi.(Dottrina di Aristotele sulle due specie di possibile rispetto al necessario. L'errore sta nel fatto che comincia con la proposizione: tutto ci\u00f2 che \u00e8 necessario \u00e8 possibile. Per evitare di affermare ci\u00f2 che \u00e8 contraddittorio, anzi autocontraddittorio, sul necessario, egli ricorre a due specie di possibile, anzich\u00e9 seguire l'errore della sua prima proposizione, perch\u00e9 il possibile non si pu\u00f2 predicare del necessario).\u00bb\nLa mutazione del divenire \u00e8 la realt\u00e0, un passaggio nota il filosofo che avviene nella libert\u00e0. Nessun divenire \u00e8 quindi necessario \u00abn\u00e9 prima di divenire, altrimenti non potrebbe divenire, n\u00e9 dopo essere divenuto, perch\u00e9 allora non sarebbe divenuto\u00bb. Ogni divenire avviene nella libert\u00e0 e non quindi per necessit\u00e0; \u00ab\"nulla di ci\u00f2 che diviene, diviene per una ragione ma tutto per una causa\"\u00bb, causa osserva il filosofo che agisce liberamente.\n2. \"La realt\u00e0 storica\"\n\u00abTutto ci\u00f2 che \u00e8 divenuto \u00e8 \"eo ipso\" storico\u00bb, infatti il predicato storico decisivo che si pu\u00f2 dire \u00e8: \"che \u00e8 divenuto\". Il presente che confina con il futuro non si pu\u00f2 definire storico perch\u00e9 non \u00e8 ancora divenuto storico, quindi solo il passato \u00e8 l'unica realt\u00e0 storica. Solo l'eterno nella sua perfezione, non ha storia e tuttavia \u00e8 presente anche senza avere storia.\n3. \"Il passato\"\nCi\u00f2 che \u00e8 accaduto non pu\u00f2 essere rifatto ancora, n\u00e9 si pu\u00f2 cambiare, \u00e8 immutabile! \u00ab\u00c8 questa la immutabilit\u00e0 della necessit\u00e0?\u00bb chiede Kierkegaard. L'immutabilit\u00e0 del passato \u00e8 introdotta con \"la mutazione\" del divenire anche se \u00abtale immutabilit\u00e0 non esclude ogni mutazione. [...] Se si vuole ritenere necessario il passato, si finisce per dimenticare che esso \u00e8 divenuto; ma tale dimenticanza deve essere, forse, necessaria?\u00bb. Il filosofo fa notare che ci\u00f2 che \u00e8 accaduto \u00e8 accaduto e nel modo in cui l'avvenimento si \u00e8 verificato \u00e8 immutabile, \u00abma \u00e8 questa l'immutabilit\u00e0 della necessit\u00e0?\u00bb\nPer cui il passato \u00e8 accaduto: \u00abil divenire \u00e8 la mutazione della realt\u00e0 mediante la libert\u00e0\u00bb. Kierkegaard fa notare che se il passato fosse divenuto necessario, \u00abnon apparterrebbe pi\u00f9 alla libert\u00e0. La libert\u00e0 stessa sarebbe un'illusione e il divenire anche; la libert\u00e0 sarebbe un sortilegio e il divenire un falso allarme\u00bb.\n4. \"La comprensione del passato\"\nLa realt\u00e0 storica, (che sia da un anno o un giorno) di per s\u00e9 \u00e8 sempre passata, \u00abe in quanto passato ha una realt\u00e0, certamente e sicuramente \u00e8 accaduto; ma proprio il fatto che sia accaduto costituisce, di rimando, la sua incertezza in grado di impedire sempre che si concepisca il passato come se dall'eternit\u00e0 fosse stato sempre cos\u00ec. [...] Il passato non \u00e8 necessario per il fatto che \u00e8 avvenuto; non \u00e8 diventato necessario col fatto che diviene (una contraddizione) e tanto meno diventa necessario attraverso la comprensione di qualcuno. (La distanza temporale fa s\u00ec che il senso spirituale si inganni come la distanza spaziale d\u00e0 luogo all'illusione sensoriale. Il contemporaneo non vede la necessit\u00e0 di ci\u00f2 che sta divenendo, ma quando tra l'avvenimento e colui che vi riflette si interpongono dei secoli, questi ne avverte la necessit\u00e0 come chi, per la distanza, percepisce tondo ci\u00f2 che \u00e8 quadrato). Se il passato diventasse necessario nella comprensione, esso acquisterebbe ci\u00f2 che la comprensione ha perduto perch\u00e9 ha capito qualcos'altro, ci\u00f2 che sarebbe una cattiva comprensione. Se ci\u00f2 che \u00e8 compreso cambia nella comprensione, la comprensione si trasforma in un fraintendimento\u00bb\nLa conoscenza del presente non d\u00e0 al presente nessun carattere di necessit\u00e0 cos\u00ec come, e Kierkegaard cita Boezio, una prescienza del futuro non d\u00e0 nessun carattere di necessit\u00e0 al futuro. Lo stesso dicasi del passato, una conoscenza del passato, non d\u00e0 al passato nessun carattere di necessit\u00e0, \u00abinfatti, ogni comprensione, come ogni sapere, non ha nulla da dare\u00bb\nLa realt\u00e0 storica non pu\u00f2 essere immediatamente percepita perch\u00e9 ha la \"fluidit\u00e0\" del divenire. Il presente nella realt\u00e0 storica, invece, che ha appunto in s\u00e9 il divenire, pu\u00f2 essere invece immediatamente percepito. La percezione immediata (l'unica conoscenza possibile per lo scetticismo antico) \u00abe la conoscenza mediata, non possono ingannare. Gi\u00e0 da questo si vede che la realt\u00e0 storica non pu\u00f2 essere loro oggetto, perch\u00e9 essa ha in s\u00e9 quella fluidit\u00e0 proprio del divenire. Rispetto a ci\u00f2 che \u00e8 immediato, infatti, il divenire \u00e8 una realt\u00e0 fluida, tale da rendere dubbia anche la realt\u00e0 pi\u00f9 sicura\u00bb. Kierkegaard conclude asserendo che\u00abil nulla del non essere e l'annientameto della possibilit\u00e0 che \u00e8 nello stesso tempo di ogni altra possibilit\u00e0\u00bb. \u00abPrecisamente di questo tipo \u00e8 la fede; perch\u00e9 nella certezza della fede \u00e8 sempre presente, un quanto tolta. L'incertezza che, comunque corrisponde a quella del divenire.\u00bb\nLa fede quindi crede a ci\u00f2 che non vede, prendendo per esempio una stella, non crede che la stella esiste perch\u00e9 questo si vede, ma crede che la stella sia divenuta. \u00abLo stesso vale per ci\u00f2 che \u00e8 accaduto Ci\u00f2 che \u00e8 accaduto pu\u00f2 essere conosciuto immediatamente, ma che sia accaduto in nessun modo, neppure che esso accade, anche se, come si dice, sotto il naso. La fluidit\u00e0 di ci\u00f2 che \u00e8 accaduto sta nell'essere accaduto, cio\u00e8 nel passaggio dal nulla, dal non essere e dal molteplice possibile \"come\". La sensazione e la conoscenza immediata non hanno idea della incertezza nella quale la fede si accosta al suo oggetto, ma neppure della certezza che da questa incertezza scaturisce\u00bb\nLa sensazione e la conoscenza immediata non possono ingannare, quindi per comprendere il giusto posto della fede bisogna fare anche i conti con il dubbio. Kierkegaard colloca la questione in quanto sta alla base del scetticismo greco. E come si comportavano gli scettici greci? Kierkegaard osserva che questi scettici \"sospendevano il giudizio su ogni questione che implicava un dubbio\". Quindi un atto di volont\u00e0, una scelta: \u00abessi non dubitavano in forza della conoscenza ma in forza della volont\u00e0\u00bb. La conseguenza, ad avviso del filosofo danese, era che il dubbio veniva tolto solo nella libert\u00e0, volontariamente, perch\u00e9 si \u00abvoleva dubitare\u00bb. Quindi non la stupidit\u00e0 (hegeliana) di voler dubitare per necessit\u00e0, e con questo (cosa ancora pi\u00f9 stupida) togliere il dubbio.\nLo scetticismo greco, secondo Kierkegaard, non negava \u00abla verit\u00e0 della sensazione e della conoscenza immediata\u00bb ma l'errore derivava dalla conclusione che si \"tirava\". Quindi bastava non tirare conclusioni per non sbagliare mai. Lo scettico greco si manteneva sempre \u00ab\"in suspenso\"\u00bb, in una situazione che lui voleva, che lui liberamente sceglieva. Quindi il nocciolo della questione stava proprio nell'atteggiamento mentale.\n\u00abAnche la fede non \u00e8 conoscenza ma un atto della libert\u00e0, una espressione della volont\u00e0. Essa crede al divenire ed ha tolto in se stessa l'incertezza che corrisponde al nulla del non essere; crede al cos\u00ec del divenuto e ha tolto in s\u00e9 il possibile \"come\" del divenuto e senza negare la possibilit\u00e0 di un altro pi\u00f9 certa. Ora in quanto ci\u00f2 che nella fede diventa una realt\u00e0 storica e in quanto realt\u00e0 storica diventa oggetto della fede (l'una corrisponde all'altra) \u00e8 immediatamente presente e si concepisce immediatamente, non inganna\u00bb. Il contemporaneo, quindi, potrebbe benissimo impiegare i suoi occhi, ma senza tirare nessuna conclusione. Non pu\u00f2 infatti riconoscere (nell'immediato) \u00abche il fatto \u00e8 avvenuto\u00bb, n\u00e9 la sua necessit\u00e0, \u00abperch\u00e9 la prima espressione del divenire \u00e8 appunto la conclusione di continuit\u00e0\u00bb.\nLa fede, ad avviso del filosofo non \"conclude\", non \u00e8 \"una conclusione\" di un certo qualcosa che porta alla fede. La fede \u00e8 una \"decisione\" per cui esclude ogni possibile dubbio. La fede inoltre \u00e8 il contrario del dubbio anche se fede e dubbio \u00abnon sono due specie di conoscenza\u00bb. Nessuno di loro, ad avviso di Kierkegaard sono \u00abun atto cognitivo\u00bb, ma due passioni opposte. La definizione di Kierkegaard sulle due \"passioni\" \u00e8 la seguente: \u00abLa fede \u00e8 il senso del divenire e il dubbio \u00e8 la protesta contro ogni conclusione che voglia andare oltre la sensazione e la conoscenza immediata\u00bb.\nQuindi Kierkegaard conclude che in nessun momento quindi il passato diventa necessario.\nAppendice: Applicazione.\n\u00abQuanto detto vale per la realt\u00e0 storica immediata la cui contraddizione consiste solo nell'essere divenuto, la cui contraddizione \u00e8 solo quella del divenire; perch\u00e9 qui ancora una volta non bisogna illudersi come se fosse pi\u00f9 facile capire che qualcosa \u00e8 divenuta dopo che \u00e8 divenuta anzich\u00e9 prima di divenire. Ma [...] torniamo alla nostra ipotesi che Dio \"\u00e8 stato\"\u00bb in rapporto alla nuda realt\u00e0 storica il filosofo osserva \u00abche non pu\u00f2 diventare storica per la sensazione o conoscenza immediata\u00bb per ambedue le categorie ovvero n\u00e9 per il contemporaneo, n\u00e9 per coloro che appartengono a una successiva generazione, per cui, non \u00e8 di nessun vantaggio l'essere immediatamente contemporanei.\nIl discepolo di seconda mano.\nCapitolo V\nSiccome erano passati 1843 anni tra il discepolo contemporaneo (a Cristo) e la scrittura della sua opera (\"Briciole filosofiche\"), Kierkegaard chiede \u00abdi determinare chi \u00e8 il discepolo di seconda mano\u00bb, specificando cosa lo distingue e cosa lo accomuna dal quel discepolo contemporaneo, anche perch\u00e9 il filosofo si chiede se sia giusto dividere un periodo enorme di tempo in due parti, a suo avviso, disuguali ovvero il contemporaneo e colui che appartiene a una generazione successiva.\n1. \"Il discepolo di seconda mano nella sua differenza con se stesso\"\nLa conclusione del filosofo \u00e8 che il problema del discepolo di seconda mano \u00e8 in effetti essenzialmente un falso problema, e anche se fra le due categorie esistono differenze, queste in effetti non sconvolgono tutto, temi questi che saranno affrontati, come promette Kierkegaard, nei prossimi paragrafi.\n\"a.\" \"La prima generazione di discepoli secondari\"\nLa prima generazione di discepoli secondari \u00abha (relativamente) il vantaggio di essere pi\u00f9 vicina\u00bb a quella che Kierkegaard chiama \u00abcertezza immediata\u00bb e di procurarsi \u00abun resoconto attendibile dei fatti\u00bb da persone la cui attendibilit\u00e0 \u00e8 verificabile.\nIn tutti i casi \"la fede\" non \u00e8 \"nella direzione\" di \u00abuna realt\u00e0 puramente storica\u00bb e in tutti i casi non si diventa \"discepoli\" solo perch\u00e9 si presentano resoconti attendibili anche perch\u00e9 i resoconti attendibili potrebbero non essere proprio tali se l'osservatore ha visto o udito male. Ragion per cui:\n\"b.\" \"L'ultima generazione\"\nL'ultima generazione nonostante sia lontana da quella che Kierkegaard chiama \"scossa\", ha \u00absotto i suoi occhi le conseguenze con le quali quel fatto deve aver sconvolto ogni cosa\u00bb, ma tutto questo, ancora, non coinvolge la fede, infatti il filosofo asserisce: \u00abnon c'\u00e8 nessun passaggio immediato per la fede, perch\u00e9, come si \u00e8 mostrato, la fede non parteggia in alcun modo per la verosimiglianza\u00bb.\n\"c.\" \"Confronto\"\nLa prima generazione di discepoli secondari, ad avviso del filosofo ha \u00abil vantaggio che la difficolt\u00e0 \u00e8 l\u00ec; perch\u00e9 \u00e8 sempre un vantaggio, una facilitazione quando la difficolt\u00e0 che devo superare mi si presenta nella sua realt\u00e0. Se l'ultima generazione, nel considerare la prima la vedesse quasi soccombere dallo spavento e dicesse: \" \u00c8 incomprensibile perch\u00e9 la faccenda non \u00e8 pi\u00f9 pesante di quello che uno pu\u00f2 caricarsi addosso e correre\", qualcuno potrebbe rispondere: \"Prego, corri tu, ma bada bene che il peso col quale corri sia proprio lo stesso di cui si parla; non discutiamo, certo, sulla facilit\u00e0 di correre col vento a favore\u00bb.\nD'altronde l'ultima generazione ha \u00abil vantaggio della facilit\u00e0, ma appena scopre che questa facilit\u00e0 \u00e8 l'equivoco che fa nascere la difficolt\u00e0, questa sar\u00e0 l'equivalente della difficolt\u00e0 dello spavento e lo spavento l'afferrer\u00e0 con la stessa brutalit\u00e0 della prima generazione dei discepoli secondari\u00bb\n2. \"Il problema del discepolo di seconda mano\"\nPrima di affrontare il tema sul \"problema del discepolo di seconda mano\", Kierkegaard invita il lettore a soffermarsi su \u00abun paio di osservazioni orientative\u00bb che trattano tre diversi tipi di \"fatti\": \"fatto storico\", \"fatto eterno\" e \"fatto assoluto\"\na) \u00abSe quel fatto viene visto come un semplice fatto storico\u00bb, l'essere contemporaneo \u00e8 in effetti un vantaggio perch\u00e9 \u00absi \u00e8 pi\u00f9 vicino possibile\u00bb o \u00abperch\u00e9 si pu\u00f2 contare sulla attendibilit\u00e0 dei contemporanei\u00bb. Ma, osserva il filosofo, \u00abogni fatto storico \u00e8 soltanto un fatto relativo e si capisce, quindi, che la potenza relativa, il tempo, decida il destino relativo degli uomini, riguardo alla contemporaneit\u00e0; nulla di pi\u00f9\u00bb, per cui tranciante osserva: \u00absolo puerilit\u00e0 o stupidit\u00e0 potrebbero innalzarlo al valore di assoluto\u00bb.\nb) \u00abSe quel fatto \u00e8 un fatto eterno, allora ogni epoca gli \u00e8 equidistante ma non, si badi bene, nella fede, perch\u00e9 la fede e la realt\u00e0 storica si corrispondono perfettamente\u00bb per cui osserva Kierkegaard \u00abquindi, ricorro a una espressione linguistica non proprio corretta, quando uso l'espressione: fatto che si riferisce alla realt\u00e0 storica\u00bb. In una nota dell'opera infatti il filosofo spiega che \u00able categorie filosofiche non sono adeguate alla realt\u00e0 cristiana\u00bb.\nc) \u00abSe quel fatto \u00e8 un fatto assoluto o, per essere pi\u00f9 precisi, \u00e8 ci\u00f2 che abbiamo esposto, allora \u00e8 una contraddizione che il tempo [e quindi discepoli al tempo di Ges\u00f9 o discepoli contemporanei nel tempo in cui viviamo] debba poter misurare il rapporto che gli uomini hanno con esso, cio\u00e8 graduarlo in senso decisivo\u00bb. Infatti il filosofo spiega: \u00abPerch\u00e9, ci\u00f2 che si pu\u00f2 graduare essenzialmente col tempo, \"eo ipso\" non \u00e8 l'Assoluto altrimenti ne seguirebbe che l'Assoluto stesso sarebbe un \"casus\" della vita, uno \"status\" in relazione a un altro mentre esso, bench\u00e9 declinabile in tutti i \"casibus\" della vita, \u00e8 sempre lo stesso e, in costante rapporto con l'altro, rimane sempre tuttavia \"status absolutus\"\u00bb\nDopo queste premesse, Kierkegaard esordisce con l'asserzione: \u00abil fatto assoluto \u00e8 nello stesso tempo, storico\u00bb, e infatti spiega che proprio perch\u00e9 il fatto assoluto \u00e8 un fatto storico, come tale \u00e8 \u00aboggetto di fede\u00bb. \u00abCon ci\u00f2 bisogna certamente accentuare il fatto storico ma non in modo che diventi assolutamente decisivo per gli individui, altrimenti staremmo nel caso \"a)\" (anche se questo, cos\u00ec concepito, sarebbe una contraddizione perch\u00e9 un semplice fatto storico non \u00e8 un fatto assoluto e non \u00e8 in grado di determinare alcuna decisione assoluta); per\u00f2 neppure si pu\u00f2 rimuovere la realt\u00e0 storica, altrimenti avremmo solo un fatto eterno\u00bb.\nQuindi nella realt\u00e0 storica il contemporaneo trova l'occasione di diventare discepolo \u00abricevendo da Dio stesso la condizione (altrimenti parleremmo in modo socratico)\u00bb La conseguenza \u00e8 che il racconto dei contemporanei, ad avviso di Kierkegaard, diventa per tutti coloro che vengono dopo, \u00abl'occasione per diventare discepolo, si noti bene: ricevendo da Dio la condizione. Cominciamo. Riceve da Dio stesso la condizione colui che, mediante la condizione, diventa discepolo\u00bb\nQuindi Kierkegaard tira le sue conclusioni definitive sul \"discepolo di seconda mano\" scrivendo:\n\u00abSe le cose stanno cos\u00ec (e lo abbiamo sviluppato ampiamente in precedenza quando si \u00e8 dimostrato che la contemporaneit\u00e0 immediata \u00e8 solo l'occasione ma, si noti bene, non in modo che la condizione fosse di per s\u00e9 implicata in ci\u00f2 che \u00e8 stato occasionato), c'\u00e8 ancora modo di porre quel problema del discepolo di seconda mano? Perch\u00e9, chi ha quello che ha da Dio stesso, chiaramente lo ha di prima mano e chi non lo ha da Dio stesso non \u00e8 discepolo\u00bb.\nA questo punto Kierkegaard fa una supposizione che alla fine giudica insensata: Supponiamo \u00abche la generazione contemporanea dei discepoli abbia ricevuto da Dio la condizione, e che le generazioni successive debbano ricevere la condizione da questi contemporanei; che ne seguirebbe?\u00bb. Semplice osserva Kierkegaard, \u00absi prenderebbe in considerazione quel racconto dei contemporanei come se fosse questo l'oggetto della decisione\u00bb con la conseguenza che se fosse il contemporaneo a dare la condizione a chi viene dopo, \u00abquesti dovrebbero credere in lui\u00bb divenendo oggetto di fede, \u00abperch\u00e9 colui dal quale uno riceve la condizione, egli stesso \u00e8 \"eo ipso\" oggetto di fede e Dio\u00bb. Supposizione osserva Kierkegaard non percorribile.\nMa c'\u00e8 un'altra di supposizione, quella che chi viene dopo, riceva da Dio anche la condizione, in questo caso \u00absi ripresenta nuovamente la condizione socratica ma, attenzione!, all'interno della totale differenza (in quanto nessuno deve alcunch\u00e9 ad alcuno, ma socraticamente, tutto a se stesso e, cristianamente a Dio) costituita da quel fatto e dal rapporto del singolo (contemporaneo o posteriore) con Dio\u00bb. Anche questa insensatezza, \u00e8 impensabile se non \u00abche ricercando quel fatto o dal rapporto del singolo con Dio che non pu\u00f2 essere pensato. La nostra supposizione ipotetica di quel fatto o del rapporto del singolo con Dio non contiene alcuna contraddizione e il pensiero pu\u00f2 cos\u00ec occuparsene come della cosa pi\u00f9 strana di tutte. Quella insensata conseguenza, invece, contiene un'autocontraddizione che non si accontenta di stabilire un'assurdit\u00e0 che \u00e8 la nostra supposizione ipotetica, ma all'interno di questa assurdit\u00e0 non produce un'autocontraddizione che Dio \u00e8 Dio per il contemporaneo e che questi, a sua volta sia Dio per un terzo\u00bb\nEcco che il nostro progetto, osserva il filosofo enunciando un punto cardine della sua filosofia, \u00e8 andato al di l\u00e0 di Socrate, \u00absoltanto in quanto abbiamo messo Dio in rapporto con il singolo, ma chi si azzarderebbe ad avvicinarsi a socrate con una tale chiacchiera che un uomo sia Dio rispetto ad un altro uomo? No, come un uomo si rapporta a un altro, Socrate lo ha capito con un coraggio eroico che ha proprio bisogno di intrepidezza per essere capito. Eppure, si tratta di arrivare alla stessa comprensione all'interno di questo schema che abbiamo supposto che un uomo in quanto credente, non deve nulla a nessuno, ma tutto a Dio\u00bb Certo questa comprensione ammette Kierkegaard non \u00e8 facile, non \u00e8 facile conoscerla \u00ab(perch\u00e9 capirlo una volta per tutte senza pensare alle concrete obiezioni, cio\u00e8 immaginarsi di averlo capito, non \u00e8 difficile) lo si vede senza alcuna difficolt\u00e0; e colui che vuole cominciare ad esercitarsi in questa comprensione, certamente avr\u00e0 modo di cadere abbastanza spesso in malintesi e, se vuole mettersi in contatto con gli altri, bisogna che faccia molta attenzione\u00bb\nCapito questo ragionamento, ad avviso di Kierkegaard si capisce anche che non si pu\u00f2 parlare di un discepolo di seconda mano \u00abperch\u00e9 il credente (e soltanto lui, infatti, \u00e8 il discepolo) ha sempre \"l'autopsia\" della fede, non vede con gli occhi degli altri, vede solo la stessa cosa che vede ogni credente: con gli occhi della fede.\u00bb\nE il contemporaneo? Non deve davvero avere nessuna influenza con \"chi viene dopo\"? Kierkegaard sviluppa a questo punto due punti basati su altrettante domanda a cui d\u00e0 risposta:\n\"a\") Deve raccontare a chi viene dopo \u00abche lui stesso ha creduto a quel fatto e questa non \u00e8 in alcun modo una comunicazione vera e propria (con questo si dice che non si d\u00e0 alcuna comunicazione immediata e che il fatto \u00e8 basato su una contraddizione) ma soltanto un'occasione. Quando, infattim dico \u00e8 accaduto questo o quest'altro, il mio racconto \u00e8 storico; ma quando dico: \"Io credo e ho creduto che questo \u00e8 accaduto, \"bench\u00e9 ci\u00f2 sia per la ragione una follia e per il cuore uomano uno scandalo\" \" con ci\u00f2 stesso io ho fatto proprio tutto per impedire che ogni altro si determini in continuit\u00e0 immediata con me, per evitarmi ogni compagnia perch\u00e9 ciascuno per conto suo deve esattamente comportarsi allo stesso modo\u00bb\n\"b\") Quindi pu\u00f2 \u00abin questo modo raccontare il contenuto del fatto, contenuto che, in realt\u00e0 \u00e8 solo per la fede, nello stesso senso dei colori che sono solo per la vista e del suono per l'udito. Pu\u00f2 farlo in questo modo; in ogni altro modo egli parlerebbe solo al vento e potrebbe forse indurre chi viene dopo a determinarsi in continuit\u00e0 con le chiacchiere\u00bb.\nNon se ha avuto fede veramente, come avr\u00e0 senza dubbio testimoniato di se stesso. Non \u00e8 un argomento che riguarda chi viene dopo, osserva il filosofo, infatti non l'aiuta, non l'ostacola perch\u00e9 questi creda, non gli interessa. \u00abSolo colui che riceve personalmente da Dio la condizione (che corrisponde esattamente a ci\u00f2 che si esige dall'uomo, di rinunciare alla propria ragione, e che, d'altra parte \u00e8 l'unica autorit\u00e0 che corrisponde alla fede), egli solo crede. Se vorr\u00e0 credere (cio\u00e8, illudersi di credere) per il fatto che molti intellettuali della montagna hanno creduto (cio\u00e8 hanno detto di credere; perch\u00e9 di pi\u00f9 uno non pu\u00f2 controllare un altro, anche se questi, a causa della fede, sopportasse, sostenesse, soffrisse tutto\u00bb\nMa pu\u00f2 forse la fede essere edificata sulla realt\u00e0 storica? Assolutamente no risponde Kierkegaard \u00abSe il fatto di cui parliamo fpsse un semplice fatto storico, la precisione dello storico sarebbe molto importante. Ma non \u00e8 il caso nostro, perch\u00e9 neppure dal pi\u00f9 raffinato dettaglio si pu\u00f2 distillare la fede. La realt\u00e0 storica che Dio \u00e8 esistito in forma umana \u00e8 la cosa principale, ogni altro dettaglio storico non ha neppure l'importanza che potrebbe avere se , anzich\u00e9 di Dio, si parlasse di un uomo\u00bb\nQuindi l'enunciato della filosofia kikegaardiana su questo importante tema \u00e8 cos\u00ec riassunto:\nQuindi la conclusione \u00e8 che non esiste un discepolo di seconda mano. \u00abDa un punto di vista essenziale, il primo e l'ultimo sono uguali, solo che la generazione successiva ha nel resoconto di quella contemporanea l'accasione, mentre la contemporanea ce l'ha nella sua contemporaneit\u00e0 immediata e per questo non deve nulla ad alcuna generazione\u00bb\nIn conclusione il filosofo cristiano termina la sua opera asserendo che \u00e8 \"Dio stesso che riconcilia\", dando a tutti i viventi di \"ogni generazione\" la possibilit\u00e0 di riconciliarsi con Lui. Dio non lascia alla \"potenza del tempo\" che decida per il singolo e cio\u00e8 \u00abper ogni uomo di ogni tempo e di ogni luogo\u00bb."}
{"id": "4939828", "revid": "212348", "url": "https://it.wikipedia.org/wiki?curid=4939828", "title": "Katherine Clark", "text": "Biografia.\nNata in Connecticut, la Clark studi\u00f2 legge ad Harvard e lavor\u00f2 come avvocato a Chicago e nel Colorado, per poi stabilirsi definitivamente nel Massachusetts nel 1995.\nAttiva nella politica locale con il Partito Democratico, nel 2004 prov\u00f2 a farsi eleggere al \"Senato di stato del Massachusetts\" ma venne sconfitta dal repubblicano in carica. Nel 2006 si candid\u00f2 alla \"Camera dei Rappresentanti del Massachusetts\", ma si ritir\u00f2 durante la campagna elettorale. L'anno seguente si ricandid\u00f2 per il seggio nel corso di un'elezione speciale e riusc\u00ec ad essere eletta.\nNel 2010 venne eletta al Senato di stato e vi rimase fino al 2013, quando decise di candidarsi alla Camera dei Rappresentanti nazionale per il seggio lasciato da Ed Markey. La Clark riusc\u00ec a vincere le primarie democratiche con una larga maggioranza e a novembre vinse anche le elezioni speciali con un ampio margine di scarto, divenendo deputata.\nLa Clark \u00e8 ritenuta una democratica piuttosto progressista; sposata con l'avvocato Rodney S. Dowell, \u00e8 madre di tre figli."}
{"id": "4939833", "revid": "1573940", "url": "https://it.wikipedia.org/wiki?curid=4939833", "title": "Pherallodus indicus", "text": "Pherallodus indicus () \u00e8 un pesce di acqua salata appartenente alla famiglia Gobiesocidae.\nDistribuzione e habitat.\nProviene dalle barriere coralline dell'oceano Pacifico.\nDescrizione.\nPresenta un corpo molto sottile e allungato, con la testa dal profilo appuntito. La lunghezza massima registrata \u00e8 di 3,0 cm.\nLa colorazione \u00e8 di un rosso molto scuro, quasi marrone o violaceo, con molte striature bianche irregolari, soprattutto sul dorso. Le pinne non sono particolarmente ampie.\nBiologia.\nVive associato a due specie di ricci, \"Heterocentrotus trigonarius\" e \"Stomopneustes variolaris\"."}
{"id": "4939834", "revid": "599013", "url": "https://it.wikipedia.org/wiki?curid=4939834", "title": "Sei giorni di Grenoble", "text": "La Sei giorni di Grenoble (fr. \"Six jours de Grenoble\") era una competizione di ciclismo su pista che si svolgeva annualmente a Grenoble, in Francia, nell'arco di sei giorni.\nStoria.\nLa prima edizione fu corsa dal 25 al 31 gennaio 1971. Dal 1973 al 2014 la competizione si svolse regolarmente tra la fine di ottobre e i primi giorni di novembre. Nel 2012 e nel 2013 il formato di gara fu ridotto a quattro giorni (\"Quatre jours de Grenoble\"), e quindi a soli tre giorni nel 2014 (\"Trois jours de Grenoble\").\nLa prova ha avuto tra i vincitori specialisti delle sei giorni come Franco Marvulli, che con sei vittorie detiene il record (2001, 2003, 2004, 2006, 2009 e 2010), Patrick Sercu (vincitore nel 1973, 1975, 1978 e 1981) e Adriano Baffi (1996, 1998, 1999 e 2002); rientrano nell'albo d'oro anche nomi di ciclisti campioni su strada come Eddy Merckx, Bernard Th\u00e9venet, Laurent Fignon e Francesco Moser.\nAlbo d'oro.\n\"Aggiornato all'edizione 2014.\""}
{"id": "4939838", "revid": "6923", "url": "https://it.wikipedia.org/wiki?curid=4939838", "title": "Crotalo (liturgia)", "text": "Il crotalo o crepitacolo (in Latino \"crotalum\" o anche \"crepitaculum\"), volgarmente detto \"tricchetracche\", \"battola\", \"cantarana\" o \"troccole\", \u00e8 uno strumento liturgico in legno che sostituisce il Campanello durante i funerali. \u00c8 simile alla \"raganella\". Viene usato nelle funzioni religiose della settimana santa in luogo delle campane.\nUtilizzo.\nOltre che nel corso dei funerali il crotalo, dal Gioved\u00ec al Sabato Santo, \u00e8 usato in luogo degli stessi campanelli (in chiesa) e campane, in particolare nel resto della messa di Giovedi Santo dopo il canto della Gloria, nell'azione liturgica del Venerd\u00ec Santo, e nel Sabato Santo, prima della celebrazione della Veglia pasquale. Lo strumento, che corrisponde generalmente all'idiofono musicale detto Raganella, rende un suono lugubre ed ingrato, particolarmente adatto alle liturgie penitenziali.\nIl suo uso, a seguito della riforma liturgica conseguente al Concilio Vaticano II, \u00e8 stato assai ridotto mentre \u00e8 ancora utilizzato nelle celebrazioni della Messa tridentina."}
{"id": "4939842", "revid": "110157", "url": "https://it.wikipedia.org/wiki?curid=4939842", "title": "Football League Cup 1960-1961", "text": "La English Football League Cup 1960-1961 \u00e8 stata la 1\u00aa edizione del terzo torneo calcistico pi\u00f9 importante del calcio inglese. La manifestazione, ebbe inizio il 26 settembre 1960 e si concluse il 5 settembre 1961.\nIl torneo fu vinto dall'Aston Villa, che nella doppia finale ebbe la meglio sul Rotherham United, club di Second Division, con il punteggio complessivo di 3\u20132.\nFormula.\nLa Football League Cup era riservata alle 92 squadre della Football League. Il torneo era composto da scontri ad eliminazione diretta fino ai quarti di finale, le semifinali e la finale prevedevano invece due match, dove la squadra con il miglior risultato combinato accedeva all'atto conclusivo. Se uno scontro terminava in parit\u00e0, la sfida veniva ripetuta a campi invertiti fino a quando una delle due contendenti non otteneva la vittoria, mentre in finale, se l'aggregato delle due gare risultava pari, si rigiocava in campo neutro finch\u00e9 non c'era una vincitrice. In caso di pareggio, anche nel replay, si faceva ricorso ai tempi supplementari."}
{"id": "4939846", "revid": "205250", "url": "https://it.wikipedia.org/wiki?curid=4939846", "title": "Joaqu\u00edn Berthold", "text": "Conosciuto principalmente per i ruoli interpretati in teatro e in televisione per \"Terra ribelle\", \"Violetta, \"Juacas - I ragazzi del surf\" e Soy Luna\".\nBiografia.\nPrimi anni.\nDi origini tedesche, inizia la sua carriera nel 1994 con l'opera teatrale \"La Salamanca\" e successivamente partecipa anche agli spettacoli: \"Historias para ser contadas\" e \"La opera de dos centavos\". \nDal 1997 al 2000 intraprende gli studi di teatro con Carlos Kaspar, dal 2001 al 2003 frequenta il \"Conservatorio Nazionale di Arte Drammatica\"; nel intanto entra nella scuola di Virginia Lago fino al 2003. Collabora con i due registi anche per alcuni drammi come: \"El tiempo y los Conway\" e \"Historia con cielo rojo\". Inoltre, studia danza e teatro con Silvia Vladimivsky e anche con Javier Daulte.\nTeatro.\nNel 2006 \u00e8 protagonista dell'opera \"Walter\", per cui si aggiudica il \"Premio Roberto J\u00e1uregui\". Il ruolo viene anche recensito dalla critica in modo positivo.\nInoltre, dirige il gruppo teatrale \"Los Intimos del teatro\", con cui ha diretto alcuni spettacoli teatrali.\nTelevisione e cinema.\nIl suo debutto cinematografico avviene nel 2003 con il film \"El resquicio\", dove Berthold appare nel cast protagonista. Due anni dopo arriva il primo ruolo televisivo con \"Sin c\u00f3digo\" e, nello stesso anno, a \"Conflictos en red\" nel secondo episodio. \nAppare anche in \"Sos mi vida\", \"Juanita, la soltera\", nei film \"El amigo alem\u00e1n\" e in \"La c\u00e1mara oscura\". In quest'ultimo Berthold interpreta il personaggio di David. \nNel 2010 recita nella serie italiana \"Terra ribelle\", con il ruolo di Capitano Giacomo Giachieri per la sola prima stagione. Tra il 2012 e il 2014 prende parte, in tutte le stagioni, alla telenovela \"Violetta\" nel ruolo di Mat\u00edas LaFontaine."}
{"id": "4939850", "revid": "181699", "url": "https://it.wikipedia.org/wiki?curid=4939850", "title": "Clari\u00f3n", "text": ""}
{"id": "4939853", "revid": "196390", "url": "https://it.wikipedia.org/wiki?curid=4939853", "title": "Ingegnere clinico", "text": ""}
{"id": "4939857", "revid": "62748", "url": "https://it.wikipedia.org/wiki?curid=4939857", "title": "Giordano Ansalone", "text": ""}
{"id": "4939859", "revid": "999163", "url": "https://it.wikipedia.org/wiki?curid=4939859", "title": "Mesutira Kamebet", "text": ""}
{"id": "4939860", "revid": "1993636", "url": "https://it.wikipedia.org/wiki?curid=4939860", "title": "Molon labe", "text": "Molon labe (, letteralmente \"vieni a prendere\") \u00e8 una frase in greco antico assurta a esempio paradigmatico di espressione di sfida.\nSecondo lo storico Plutarco fu pronunciata per la prima volta dal re di Sparta Leonida I in risposta alla richiesta di consegnare le armi avanzata dal re persiano Serse durante la battaglia delle Termopili.\nGrammatica.\nLa prima parola, \u03bc\u03bf\u03bb\u03ce\u03bd (mol\u00f2n), \u00e8 il participio aoristo forte attivo, al nominativo maschile singolare, del verbo \u03b2\u03bb\u03ce\u03c3\u03ba\u03c9 (bl\u00f2sko) \"vengo\", che significa \"essendo venuto\", ma anche \"venendo\". La radice \u00e8 \u03bc\u03bf\u03bb- /\u03bc\u03bb- e il presente \u03b2\u03bb\u03ce-\u03c3\u03ba-\u03c9 deriva dal tema al grado ridotto \u03bc\u03bb- con ampliamento in \u03c9- , epentesi di una labiale (*\u03bc\u03b2\u03bb\u03c9-), suffisso in -\u03c3\u03ba e semplificazione del gruppo *\u03bc\u03b2\u03bb&gt; \u03b2\u03bb. La parola \u03bb\u03b1\u03b2\u03ad (lab\u00e9) \u00e8 l'imperativo aoristo forte attivo, alla seconda persona singolare, del verbo \u03bb\u03b1\u03bc\u03b2\u03ac\u03bd\u03c9 (lamb\u00e0no) \"prendo\", quindi \"prendi!\" (letteralmente l'espressione si traduce \"Prendi venendo!\"). Il participio \u00e8 un participio congiunto con il soggetto sottinteso dell'imperativo, vale a dire Serse.\nUso alle Termopili.\nLa frase fu detta da Leonida a Serse quando questo chiese che i Greci deponessero le armi e si arrendessero, all'inizio della battaglia delle Termopili, nel 480 a.C.. Gli Spartani riuscirono a tenere il passo delle Termopili per ben tre giorni e, anche se alla fine furono annientati, inflissero gravi perdite all'esercito persiano: questo temporeggiamento ebbe per\u00f2 come effetto quello di ritardare la marcia persiana verso Atene, offrendo cos\u00ec agli Ateniesi il tempo per evacuare gli abitanti della citt\u00e0 sull'isola di Salamina. Anche se dal punto di vista militare le Termopili furono una sconfitta per i Greci, valsero come una vittoria strategica e morale, permettendo ai Greci di vincere i Persiani nella battaglia di Salamina nello stesso anno e nella battaglia di Platea l'anno successivo; dopo queste sconfitte i Persiani abbandonarono la Grecia.\nUso moderno.\nLa frase \u00e8 stata ripetuta da molti politici e generali successivi per esprimere la determinazione di un esercito o una nazione a non arrendersi. Il motto \u00e8 presente anche sullo stemma del Corpo greco della Prima Armata ed \u00e8 anche quello della Centrale di comando per le operazioni speciali degli Stati Uniti. La stessa espressione era uno slogan della rivoluzione texana.\nLa frase \u00e8 stata usata nuovamente nella storia greca, il 3 marzo 1957, durante una battaglia a Cipro tra i membri dell'organizzazione EOKA e l'esercito britannico: avendo ricevuto una soffiata, gli inglesi riuscirono a circondare il rifugio segreto del vicecomandante di EOKA, Grigoris Afxentiou, nei pressi del monastero di Machairas; all'interno del nascondiglio c'erano Afxentiou e quattro suoi complici. Resosi conto di essere in inferiorit\u00e0 numerica, Afxentiou ordin\u00f2 loro di arrendersi mentre lui si barric\u00f2 lottando fino alla morte; i britannici gli chiesero di uscire e arrendersi, ma egli rispose con la frase \"Molon labe\" come fecero gli antichi spartani. Poich\u00e9 era impossibile farlo uscire, dopo aver subito perdite, gli Inglesi diedero fuoco al nascondiglio e l'uomo fu bruciato vivo; il suo corpo venne sepolto nel cortile del carcere centrale di Nicosia, dove si trova ancora oggi.\nLa frase venne usata dagli studenti durante la rivolta del Politecnico di Atene nel 1973 contro la dittatura dei colonnelli.\nNegli USA sia l'originale greco che la sua traduzione inglese sono spesso usate dagli attivisti a favore del secondo emendamento, che riguarda il diritto di portare armi per la difesa personale, cominciando ad apparire su alcuni siti web alla fine del 1990 e nei primi 2000. Nel contesto del secondo emendamento la frase esprime l'idea che la persona che la pronuncia sia un forte sostenitore dell'ideale del porto libero di armi e che non le consegner\u00e0 a nessuno, soprattutto alle autorit\u00e0 governative.\nNel college football la squadra dei Michigan State Spartans indossava maglie con questa scritta nella sfida che gioc\u00f2 nel 2011 contro i Michigan Wolverines."}
{"id": "4939863", "revid": "78480", "url": "https://it.wikipedia.org/wiki?curid=4939863", "title": "Tricchetracche", "text": ""}
{"id": "4939864", "revid": "300067", "url": "https://it.wikipedia.org/wiki?curid=4939864", "title": "Nikol Soulis", "text": ""}
{"id": "4939867", "revid": "78480", "url": "https://it.wikipedia.org/wiki?curid=4939867", "title": "Tricche Tracche", "text": ""}
{"id": "4939870", "revid": "775504", "url": "https://it.wikipedia.org/wiki?curid=4939870", "title": "Oktapbang wangseja", "text": "Oktapbang wangseja (hangeul: \uc625\ud0d1\ubc29 \uc655\uc138\uc790, lett. \"Il principe dell'ultimo piano\"; titolo internazionale Rooftop Prince) \u00e8 un serial televisivo sudcoreano trasmesso nel 2012 su SBS.\nTrama.\nDopo aver ucciso per errore il cugino perduto Tae-yong negli Stati Uniti, Tae-mu torna in Corea affermando di non essere riuscito a trovarlo. La sua segretaria Se-na, con la quale ha una relazione segreta, incontra intanto la sorellastra Bak-ha, data per dispersa quindici anni prima dopo essere stata abbandonata per strada proprio da Se-na, ma che ha perso il ricordo dell'accaduto.\nDue anni dopo la scomparsa di Tae-yong, quattro uomini vestiti con gli abiti tradizionali dell'era Joseon compaiono nella mansarda di Bak-ha. Affamati, senza casa n\u00e9 un posto dove andare, i quattro decidono di restare a vivere con la ragazza. Il loro capo, Lee Gak, sostiene di essere il principe ereditario di Joseon, mentre gli altri sarebbero la sua guardia del corpo Woo Yong-sool, lo scolaro Song Man-bo e l'eunuco Do Chi-san, e avrebbero compiuto un salto avanti nel tempo di trecento anni. Un giorno, Lee Gak vede Se-na, che \u00e8 identica alla sua sposa, trovata annegata nel diciottesimo secolo, e si convince che sia la sua reincarnazione.\nNel frattempo, la presidentessa di un'azienda di shopping, Yeo Gil-nam, scambia Lee Gak per suo nipote Tae-yong, poich\u00e9 hanno lo stesso aspetto, e crede che sia finalmente tornato a casa. Lee Gak, sospettando che la scomparsa di Tae-yong sia in qualche modo collegata al loro viaggio nel futuro, finge di essere il suo sosia per scoprire cos'\u00e8 successo a Tae-yong, come tornare a Joseon e risolvere il mistero della morte della sua sposa.\nColonna sonora.\nLa colonna sonora si compone di tre EP e un album."}
{"id": "4939872", "revid": "594360", "url": "https://it.wikipedia.org/wiki?curid=4939872", "title": "Rooftop Prince", "text": ""}
{"id": "4939883", "revid": "767487", "url": "https://it.wikipedia.org/wiki?curid=4939883", "title": "Sei giorni di Anversa", "text": "La Sei giorni di Anversa era una competizione di ciclismo su pista, disputata tra il 1934 e il 1994 nella citt\u00e0 di Anversa, in Belgio, con la formula delle sei giorni.\nStoria.\nLa prima edizione si svolse dal 9 al 15 febbraio 1934, nel velodromo di Merksem, e fu vinta dagli olandesi Jan Pijnenburg e Cor Wals. La gara si svolse da allora con cadenza annuale, affiancando nel calendario belga le pi\u00f9 antiche sei giorni di Bruxelles e di Gand. Interrotta a causa della seconda guerra mondiale, torn\u00f2 a essere organizzata nel 1947.\nNel 1956 fu vinta tra gli altri da Stan Ockers, che pochi mesi dopo sarebbe morto proprio durante una gara nello stesso velodromo. Dal 1984 al 1986 e nel 1989 non si svolse, mentre l'ultima edizione fu nel gennaio 1994. Il nederlandese Peter Post, uno dei seigiornisti pi\u00f9 titolati, detiene il record di vittorie, con 11 successi tra il 1959 e il 1971.\nAlbo d'oro.\n\"Aggiornato all'edizione 1994.\""}
{"id": "4939886", "revid": "120942959", "url": "https://it.wikipedia.org/wiki?curid=4939886", "title": "Associazione Calcio Pavia 1947-1948", "text": "Questa voce raccoglie le informazioni riguardanti l'Associazione Calcio Pavia nelle competizioni ufficiali della stagione 1947-1948.\nStagione.\nNella stagione 1947-1948 in vista della riforma dei campionati, il Pavia sempre con la maglia granata, per entrare a far parte della nuova Serie C, inquadrata dal 1948-49 nella Lega Nazionale, avrebbe dovuto classificarsi nei primi due posti del girone B di Lega Nord, formato in prevalenza da squadre liguri. Con 38 punti si piazza quarta dietro a Sestri Levante e Sestrese con 42 punti e Lavagnese con 40 punti.\nGrazie alla generosit\u00e0 del commendator Carlo Rinaldo Masseroni, l'industriale vigevanese che era allora presidente dell'Inter, arrivano a Pavia i nerazzurri Luigi Frigerio, Pietro Trevisan, Dino Gazzaniga e Tito Celani, che con l'aggiunta di Arturo Ceffa e Alessandro Maggi dal Vigevano, ed Efisio Colombino rientrato dal Genoa, danno vita ad un complesso di ottimo affidamento, allenati dall'ex nazionale Federico Munerati. Fanno spicco le qualit\u00e0 realizzative di Celani e Trevisan, 16 reti il primo e 15 il secondo, e con i primi risultati positivi aumenta l'affluenza dei tifosi al vecchio Stadio Comunale di Via Alzaia. Il torneo \u00e8 vinto dal Sestri Levante e dalla Sestrese che tagliano il traguardo appaiate, i granata pavesi si devono accontentare di un dignitoso quarto posto, e pertanto si vedono esclusi dalla ristrutturazione della Serie C. Ma in riva al Ticino non si rassegnano, nel corso dell'estate Petro Fortunati e i suoi collaboratori riusciranno a trovare posto al Pavia nella nascente Terza Serie del calcio nazionale."}
{"id": "4939890", "revid": "78480", "url": "https://it.wikipedia.org/wiki?curid=4939890", "title": "Crepitacolo", "text": ""}
{"id": "4939892", "revid": "78480", "url": "https://it.wikipedia.org/wiki?curid=4939892", "title": "Battola", "text": ""}
{"id": "4939897", "revid": "125442582", "url": "https://it.wikipedia.org/wiki?curid=4939897", "title": "\u010ceska fotbalov\u00e1 liga", "text": "La \u010ceska fotbalov\u00e1 liga o \u010cFL, \u00e8 una delle due terze divisioni del campionato ceco di calcio, assieme alla Moravskoslezsk\u00e1 fotbalov\u00e1 liga.\nFormula.\nLa \u010ceska fotbalov\u00e1 liga \u00e8 nata nel 1991, assieme alla MSFL come terza serie del campionato cecoslovacco di calcio, andando a sostituire la \"II. \u010cesk\u00e1 n\u00e1rodni liga\".\nA partire dalla stagione 2014-2015 \u00e8 stata introdotta una novit\u00e0: se una partita termina in parit\u00e0, si passa ai tiri di rigore. La squadra che vince conquista due punti, mentre la perdente ne conquista uno.\nLa squadra prima classificata viene promossa in Druh\u00e1 Liga. Le ultime due classificate (17\u00ba e 18\u00ba posto) vengono retrocesse in 4. liga. In base al numero di retrocessioni dalla Druh\u00e1 Liga in \u010cFL, possono retrocedere in 4. liga anche le squadre classificate al 15\u00ba e 16\u00ba posto."}
{"id": "4939904", "revid": "2730", "url": "https://it.wikipedia.org/wiki?curid=4939904", "title": "No Game No Life", "text": ", altres\u00ec nota come \"NGNL\" o , \u00e8 una serie di light novel scritta e illustrata da Y\u016b Kamiya. Dieci volumi sono stati pubblicati da Media Factory, sotto l'etichetta MF Bunko J, a partire da aprile 2012. Un adattamento manga ha iniziato la serializzazione sul \"Monthly Comic Alive\" sempre di Media Factory il 26 gennaio 2013, mentre un adattamento anime, prodotto da Madhouse, \u00e8 stato trasmesso in Giappone tra il 9 aprile e il 25 giugno 2014. Un basato sulla serie \u00e8 stato annunciato il 17 luglio 2016. La storia segue le vicende dei fratelli Sora e Shiro, due giocatori imbattibili portati in una realt\u00e0 incentrata sui giochi, che per mantenere la loro reputazione dovranno ottenere il titolo di Dio.\nAmbientazione.\nLa storia \u00e8 ambientata a , un mondo alternativo popolato da sedici razze intelligenti, le quali sono note collettivamente come gli . Il loro criterio di classificazione consta nel differente grado di affinit\u00e0 con la magia, che diviene sempre pi\u00f9 labile fino al sedicesimo posto occupato dall', ossia gli unici ad esserne totalmente estranei. Dal primo al quindicesimo posto vi sono invece: gli , i , gli , i , i , i , gli , i , i , gli , i , i , i , i e infine i , che vengono svelati man mano nel corso della storia.\nTrama.\nI fratelli Sora e Shiro sono inseparabili, sia nel mondo reale sia in quello videoludico. Le loro abilit\u00e0 individuali, combinate insieme, li rendono un team invincibile: Sora \u00e8 caratterizzato da intuizioni astute e da una profonda capacit\u00e0 tattico-analitica, mentre Shiro possiede un'intelligenza fuori dal comune che le consente un'incredibile capacit\u00e0 di calcolo e previsione. Nel mondo reale i due fratelli sono un paio di \"hikikomori\" e NEET, ma in quello videoludico formano insieme : essi infatti lasciano sempre uno spazio vuoto nel nome degli avatar con cui partecipano online scalando ogni classifica ed ottenendo punteggi insuperabili. Non importa che gioco sia, \u300e \u300f non perde mai e per questo motivo viene considerato una vera e propria leggenda metropolitana.\nUn giorno per\u00f2, dopo aver ricevuto un'email di sfida a una partita a scacchi e dopo aver vinto ancora una volta, non senza difficolt\u00e0, ai fratelli viene domandato dal misterioso avversario quale sia l'opinione che nutrono riguardo al mondo reale. Subito dopo aver risposto che non \u00e8 altro che un \"gioco scadente\" e che se esistesse un'altra realt\u00e0 interamente regolata dai giochi apparterrebbero a quella, i due vengono teletrasportati in un'altra dimensione: Disboard. A fare ci\u00f2 \u00e8 proprio il loro sfidante, Tet, un ragazzino che, presentatosi come Dio, spiega velocemente a Sora e Shiro le regole alla base del suo mondo.\nQui vigono infatti dieci comandamenti, da lui stesso istituiti, volti a vietare ogni forma di violenza tramite l'imposizione dell'utilizzo di giochi per la risoluzione di qualsiasi questione all'interno dei differenti regni, cos\u00ec come per la regolamentazione dei rapporti tra i sedici Exceed, le diverse razze che popolano il pianeta. I fratelli diventano quindi l'ultima speranza della razza umana (Imanit\u00e0), che \u00e8 in possesso della pi\u00f9 piccola regione e che risulta essere l'ultima classificata tra tutti gli Exceed per l'incapacit\u00e0 di utilizzare la magia.\nMedia.\nLight novel.\nLa serie di light novel \u00e8 stata scritta e illustrata da Y\u016b Kamiya. Il primo volume \u00e8 stato pubblicato da Media Factory, sotto l'etichetta MF Bunko J, il 25 aprile 2012 e al 25 novembre 2021 ne sono stati messi in vendita in tutto undici.\nManga.\nUn adattamento manga, disegnato sia da Kamiya sia da sua moglie Mashiro Hiiragi, ha iniziato la serializzazione sulla rivista \"Monthly Comic Alive\" il 26 gennaio 2013. Due volumi \"tank\u014dbon\" sono stati pubblicati rispettivamente il 22 novembre 2013 e il 23 febbraio 2018. In America del Nord i diritti sono stati acquistati da Seven Seas Entertainment.\nSpin-off.\nUn manga spin-off, intitolato , disegnato e scritto da Yuizaki Kazuya, ha iniziato la serializzazione sulla rivista \"Monthly Comic Alive\" il 27 maggio 2015. Il capitolo finale \u00e8 stato pubblicato il 27 novembre 2017. Il manga tratta della vita di tutti i giorni del personaggio Izuna Hatsuse. Il manga \u00e8 stato poi pubblicato in quattro volumi in formato tank\u014dbon a partire dal 23 gennaio 2016 e terminando il 23 gennaio 2018.\nAnime.\nAnnunciato il 28 luglio 2013 al festival scolastico estivo di Media Factory, un adattamento anime di dodici episodi, prodotto da Madhouse e diretto da Atsuko Ishizuka, \u00e8 andato in onda dal 9 aprile al 25 giugno 2014. Le sigle di apertura e chiusura sono rispettivamente \"This game\" di Konomi Suzuki e di Ai Kayano, entrambe pubblicate il 21 maggio 2014 e delle quali la prima \u00e8 stata resa disponibile sia in edizione regolare sia limitata. Sei DVD/BD, ognuno contenente un OAV di breve durata, sono stati pubblicati tra la fine della trasmissione televisiva e il 26 novembre dello stesso anno. In America del Nord i diritti di distribuzione digitale e home video sono stati acquistati da Sentai Filmworks.\nFilm.\nUn film d'animazione basato sulla serie, intitolato e annunciato il 17 luglio 2016 al festival scolastico estivo di MF Bunko J, ha debuttato nei cinema giapponesi il 15 luglio 2017. Il lungometraggio \u00e8 stato prodotto Madhouse, diretto da Ishizuka e sceneggiato da Hanada con la colonna sonora composta da Satoshi Tasaki. Un trailer del film \u00e8 stato mostrato per la prima volta al pubblico il 26 marzo 2017 all'evento AnimeJapan.\nUscito nelle sale giapponesi il 15 luglio 2017 e basato sul sesto volume della light novel, narra gli eventi che, 6000 anni prima dell'inizio della serie, portarono alla fine della Grande Guerra e all'avvento dell'Era odierna, grazie all'operato di due nuovi personaggi: Riku e Schwi.\nUn breve filmato di un paio di minuti, intitolato \"No Game No Life: Zero - Manner Movie\", \u00e8 stato proiettato nelle sale immediatamente prima del film. In esso i protagonisti della serie, disegnati in formato \"chibi\", elencano le 10 regole di buone maniere da tenere durante la proiezione del film.\nIl film \u00e8 stato distribuito con i sottotitoli in italiano il 12 marzo 2019 dalla web TV VVVVID.\nAccoglienza.\nLa serie di light novel si \u00e8 classificata al decimo posto nell'edizione del 2014 della guida \"Kono light novel ga sugoi!\" di Takarajimasha.\nCollegamenti esterni.\nLight novel\nManga\nAnime"}
{"id": "4939905", "revid": "1573940", "url": "https://it.wikipedia.org/wiki?curid=4939905", "title": "Tetrapturus georgii", "text": "Tetrapturus georgii \u00e8 un pesce di mare appartenente alla famiglia Istiophoridae.\nDistribuzione e habitat.\n\u00c8 una specie migratrice che proviene dal mar Mediterraneo e dall'est dell'oceano Atlantico. Pu\u00f2 essere trovata fino a 200 m di profondit\u00e0.\nDescrizione.\nLa mascella superiore \u00e8 molto allungata e forma un rostro. Pu\u00f2 raggiungere i 184 cm.\nBiologia.\nPoco conosciuta."}
{"id": "4939910", "revid": "767487", "url": "https://it.wikipedia.org/wiki?curid=4939910", "title": "Mengistu Worku", "text": "&lt;br&gt;\n\u00c8 ritenuto, insieme a Luciano Vassallo, il pi\u00f9 forte giocatore etiope di tutti i tempi.\nBiografia.\nNato nel 1940, nel 2001 scopr\u00ec di avere un tumore ed effettu\u00f2 dei trattamenti in Thailandia. Tuttavia mor\u00ec nella sua casa di Addis Abeba il 16 dicembre 2010, all'et\u00e0 di 70 anni.\nCaratteristiche tecniche.\nMolto bravo nei dribbling e nei passaggi, nonostante fosse basso era molto abile nei colpi di testa.\nCarriera.\nGiocatore.\nClub.\nWorku cominci\u00f2 a giocare nel St. George nel 1953 e vi rimase per tutta la carriera, nonostante numerose offerte giuntagli dall'Italia e dalla Francia.\nNazionale.\nEsord\u00ec nella nazionale etiope nel 1958 e partecip\u00f2 alle Coppa d'Africa 1959, 1962, che vinse, 1963, 1965 e 1968..\nIn totale scese in campo con la maglia etiope 98 volte, segnando 61 gol.\nAllenatore.\nAllen\u00f2 il St. George; in seguito divenne CT dell', che guid\u00f2 nella Coppa d'Africa 1982."}
{"id": "4939911", "revid": "287204", "url": "https://it.wikipedia.org/wiki?curid=4939911", "title": "Campionato Internazionale 1927-1928", "text": "La stagione 1927-1928 \u00e8 stato il diciottesimo Campionato Internazionale, e ha visto campione l'Hockey Club Rosey-Gstaad."}
{"id": "4939914", "revid": "287204", "url": "https://it.wikipedia.org/wiki?curid=4939914", "title": "Moravskoslezsk\u00e1 fotbalov\u00e1 liga", "text": "La Morasvkoslezsk\u00e1 fotbalov\u00e1 liga, o MSFL, \u00e8 una delle due terze divisioni del campionato ceco di calcio, assieme alla \u010ceska fotbalov\u00e1 liga.\nFormula.\nLa Morasvkoslezsk\u00e1 fotbalov\u00e1 liga \u00e8 nata nel 1991, assieme alla MSFL come terza serie del campionato cecoslovacco di calcio, andando a sostituire la \"II. \u010cesk\u00e1 n\u00e1rodni liga\".\nLa squadra prima classificata viene promossa in Druh\u00e1 Liga. L'ultima classificata (16\u00ba posto) viene retrocessa in 4. liga. In base al numero di retrocessioni dalla Druh\u00e1 Liga in MSFL, possono retrocedere in 4. liga anche le squadre classificate al 14\u00ba e 15\u00ba posto."}
{"id": "4939915", "revid": "287204", "url": "https://it.wikipedia.org/wiki?curid=4939915", "title": "Hilal al-Sabi'", "text": "Nato in una famiglia di burocrati sabei, al-\u1e62\u0101bi si convert\u00ec all'Islam nel 1012 d.C.\nDapprima lavor\u00f2 per l'emiro buwahide \u1e62am\u1e63\u0101m al-Dawla, pi\u00f9 tardi divenne il direttore della Cancelleria sotto Fakhr al-Mulk, visir di Bah\u0101\u02be al-Dawla.\nOpere.\nHilal Al-Sabi' \u00e8 stato l'autore di numerosi libri, ma non tutti sono sopravvissuti; insieme con la storia, i suoi temi principali erano le questioni burocratiche e di corte. "}
{"id": "4939916", "revid": "830939", "url": "https://it.wikipedia.org/wiki?curid=4939916", "title": "Elio Guerriero", "text": "\u00c8 direttore dell'edizione italiana della rivista teologica \"Communio\" ed \u00e8 stato vicedirettore editoriale delle Edizioni San Paolo. Ha scritti vari libri anche per altri editori, tra cui Jaca Book, Edizioni Paoline, De Agostini e SEI. \u00c8 autore, in particolare, di monografie e studi su Ignazio Silone, Gianna Beretta Molla e Hans Urs von Balthasar. Di quest'ultimo ha curato l'edizione italiana delle opere.\nNel suo commento a Balthasar (cofondatore della rivista \"Communio\"), Guerriero pone in risalto l'intuizione soteriologica che a suo giudizio caratterizza l'opera del teologo svizzero \u2013 come quella di Adrienne von Speyr \u2013 affermando che \u00abse l'inferno \u00e8 talmente reale da provocare dolore e sofferenza [...] \u00e8 anche vero che, avendolo Cristo attraversato e sconfitto con la sua morte obbediente, possiamo fondatamente sperare che esso sia vuoto. \u00c8 questa la parola forte di von Balthasar, l'annuncio che egli cerc\u00f2 di trasmettere con un'opera sinfonica ma anche profondamente unitaria\u00bb."}
{"id": "4939917", "revid": "1543377", "url": "https://it.wikipedia.org/wiki?curid=4939917", "title": "Caramagna (torrente)", "text": "Il Caramagna \u00e8 un torrente che scorre nella provincia di Alessandria. Affluente di destra della Bormida, raccoglie le acque di una breve valle appenninica.\nPercorso.\nIl torrente nasce a circa 500 m s.l.m. presso la chiesa della Madonnina in frazione Bandita di Cassinelle. \nScendendo verso sud raccoglie diversi rii dalle due sponde arrivando a lambire il centro comunale di Prasco, nei pressi del quale avviene la confluenza da destra del maggiore affluente, il rio Pobiano. Dopo essere stato scavalcato dalla ferrovia Asti-Genova il Caramagna esce poi nel solco principale della Valle Bormida e si getta infine nella Bormida a 126 metri di quota, nel punto dove convergono i confini di Morsasco, Visone e Strevi."}
{"id": "4939918", "revid": "247222", "url": "https://it.wikipedia.org/wiki?curid=4939918", "title": "Hoodoo Man Blues", "text": "Hoodoo Man Blues \u00e8 il primo album solista di Junior Wells, pubblicato dalla Delmark Records nel novembre del 1965. Il disco fu registrato il 22 e 23 settembre 1965 al Sound Studios di Chicago, Illinois (Stati Uniti)."}
{"id": "4939920", "revid": "817132", "url": "https://it.wikipedia.org/wiki?curid=4939920", "title": "Menghistu Worku", "text": ""}
{"id": "4939922", "revid": "181699", "url": "https://it.wikipedia.org/wiki?curid=4939922", "title": "Civetta delle tane", "text": ""}
{"id": "4939924", "revid": "1573940", "url": "https://it.wikipedia.org/wiki?curid=4939924", "title": "Xylotrupes gideon", "text": "Xylotrupes gideon () \u00e8 un coleottero appartenente alla famiglia degli Scarabeidi (sottofamiglia Dynastinae).\nDescrizione.\nAdulto.\n\"x. gideon\" \u00e8 di dimensioni medio-grandi, con i maschi che possono raggiungere i 7\u00a0cm di lunghezza. Sempre i maschi presentano due corna: uno cefalico e uno toracico, anche se non estremamente sviluppati, che vengono impiegati nelle lotte con gli altri maschi. Questo conferisce alla specie un notevole dimorfismo sessuale, essendo le femmine completamente prive di corna. Questi insetti sono di un colore marrone scuro-nero.\nLarva.\nLe larve hanno l'aspetto di grossi vermi bianchi dalla forma a \"C\". Presentano la testa e le tre paia di zampe sclerificate ed una serie di forellini chitinosi lungo il corpo che permettono all'insetto di respirare nel terreno.\nBiologia.\nGli adulti sono di abitudini crepuscolari e notturne ed hanno una vita libera di pochi mesi. Le femmine depongono da 20 a 30 uova, a seconda dell'ambiente da cui fuoriescono le larve. Queste si nutrono di legno morto, detriti vegetali e materia organica in decomposizione. Lo stadio larvale dura circa 2 anni.\nDistribuzione.\n\"X. gideon\" si pu\u00f2 rinvenire in gran parte del sud-est Asiatico, in Australia e in Indonesia."}
{"id": "4939927", "revid": "1005847", "url": "https://it.wikipedia.org/wiki?curid=4939927", "title": "Wanda Luzzato", "text": "Biografia.\nWanda Luzzato inizia da giovanissima lo studio del violino, nella sua citt\u00e0 natale, con il M\u00b0 Ariodante Coggi, e a soli 5 anni si esibisce nel primo concerto. Viene ammessa al Conservatorio, dove entra al V\u00b0 corso e si diploma a 12 anni, sotto la guida di Alberto Poltronieri (all'epoca, uno dei pi\u00f9 giovani diplomi di Conservatorio in Italia).\nNel 1932 si classifica 4\u00ba \"ex aequo\" (con Ginette Neveu) al \"Concorso di Vienna\" (\"I. Internationaler Wettbewerb f\u00fcr Gesange und Violine - Wien\"), che fu anche occasione di incontro con Jen\u0151 Hubay, il quale la invit\u00f2 a seguire gratuitamente le sue lezioni a Budapest.\nLa lunga carriera concertistica di Wanda Luzzato ebbe inizio da questi anni ungheresi, dove gi\u00e0 imbracciava il suo prezioso Giovan Battista Guadagnini del 1769.\nUna tra le date pi\u00f9 significative della carriera di Wanda Luzzato, risale al concerto alla Scala di Milano (sabato 30 ottobre 1948) dove propose la prima esecuzione italiana del Concerto per Violino di Aram Khachaturian, sotto la direzione di Herbert Albert.\nDal 1965 Wanda Luzzato si dedica all'insegnamento in Conservatorio, prima per un anno a Torino, poi a Milano. Oggi suoi allievi sono a loro volta docenti di Conservatorio e ricoprono ruoli di \"spalla\" e violino di fila in importanti istituzioni sinfoniche italiane, dall'Orchestra Sinfonica Nazionale della Rai di Torino, all'Orchestra del Teatro La Fenice di Venezia.\nRegistrazioni.\nWanda Luzzato non ha mai effettuato registrazioni commerciali, di lei esistono unicamente documenti d'archivio (o tracce) presso le seguenti stazioni radio.\nIntervista \"I grandi del passato\".\n\u00abIncontratala a casa sua a Milano nel 2001 per rammentare storie di Hubay e Vecsey, e dopo un elegante aperitivo signorilmente offerto nel suo luminoso salotto di Via Majocchi, alla mia domanda: \"\"Signora ma cosa pensa di quel che oggi si dice, che i violinisti siano dotati di una tecnica superiore a quella dei Maestri di un tempo?\" mi rispose testualmente: \"Balle! ...avrebbe dovuto ascoltare come Hubay suonava i Capricci di Paganini e poi ne riparleremmo... !\". \nE alla mia domanda: \"Ha conosciuto Vecsey?\" rispose: \"S\u00ec era di un'altra generazione, andavamo a sentirlo suonare, era uno specialista di Paganini, e aveva un tick, quando entrava sul palcoscenico prima di suonare si aggiustava i polsini... pi\u00f9 volte... sti puls\u00ecn... !\"\".\u00bb"}
{"id": "4939939", "revid": "287204", "url": "https://it.wikipedia.org/wiki?curid=4939939", "title": "Campionato Nazionale 1927-1928", "text": "La stagione 1927-1928 \u00e8 stato il tredicesimo Campionato Nazionale, e ha visto campione l'Eishockeyclub St. Moritz.\nFinale.\nL'EHC St. Moritz \u00e8 dichiarato campione dalla Swiss Hockey League ppich\u00e9 l'HC Rosey-Gstaad ha rinunciato a disputare la finale e la seconda classificata della Svizzera occidentale (HC Ch\u00e2teau-d'Oex) ha pure dato forfait."}
{"id": "4939944", "revid": "1310927", "url": "https://it.wikipedia.org/wiki?curid=4939944", "title": "II lyga", "text": "La II lyga \u00e8 la terza divisione del campionato lituano di calcio. \u00c8 formata da due gironi da undici squadre ciascuno ed \u00e8 organizzata dalla LFF, la federazione lituana.\n\u00c8 stata fondata nel 1991, l'anno successivo a quello dell'indipendenza della Lituania."}
{"id": "4939946", "revid": "124755897", "url": "https://it.wikipedia.org/wiki?curid=4939946", "title": "ACROS Fukuoka", "text": "L' \u00e8 un edificio situato nel quartiere Tenjin di Fukuoka, in Giappone. Il termine ACROS \u00e8 l'acronimo di Asian CrossRoad Over the Sea. Inaugurato nell'aprile 1995, dopo pi\u00f9 di tre anni di cantiere e progettato dall'architetto argentino Emilio Ambasz, ospita al suo interno una sala per concerti, sale congressi, un centro di informazione culturale rivolto ai turisti, uffici governativi e privati e una galleria d'arte tradizionale.\nLa facciata rivolta a sud \u00e8 scandita da una serie di giardini pensili ricoperti da vegetazione che fanno di quest'edificio uno dei primi esempi di architettura ecologica.\nIl progetto.\nIl progetto propone una soluzione nuova ad uno dei problemi urbani pi\u00f9 ricorrente ovvero conciliare la necessit\u00e0 di costruire ed edificare con il bisogno del pubblico di avere ampi spazi verdi. Ci\u00f2 \u00e8 soddisfatto da un'unica struttura che crea un innovativo modello agro-urbano.\nI giardini terrazzati.\nSe il lato nord \u00e8 caratterizzato da una facciata tipica di un edificio situato su una delle vie pi\u00f9 prestigiose di un distretto finanziario, il lato sud amplia l'esistente parco (Tenjin central park) grazie a una serie di giardini terrazzati ricoperti da una folta vegetazione che si arrampica per tutta l'altezza dell'edificio, culminando in un belvedere che offre una vista sulla zona circostante e sulla vicina area portuale.\nLe 15 terrazze sono aperte al pubblico e ospitano una serie di giardini (che occupano un'area di circa 5.400 m\u00b2) per la meditazione e il relax, luoghi adatti a fuggire dal caos e dalla congestione urbana. Il terreno e la vegetazione hanno un effetto isolante, contribuiscono a mantenere bassa la temperatura dell'edificio e le emissioni di CO2.\nAl termine dei lavori di costruzione si contavano 76 diverse variet\u00e0 per un totale di circa 35.000 piante ma, con il trascorrere degli anni, gli uccelli e gli agenti atmosferici, hanno contribuito ad aumentare la biodiversit\u00e0, introducendo in questo micro ecosistema semi di nuove specie (ad oggi si contano 120 variet\u00e0 per un totale di 50.000 piante).\nAmbienti interni e servizi principali.\nL'interno dell'edificio consiste in un imponente atrio illuminato con luce naturale che scandisce sui diversi piani (14 fuori terra e 4 sotterranei) spazi multifunzionali pubblici (38.629 m\u00b2) e privati (58.774 m\u00b2).\nFukuoka Symphony Hall.\nLa Fukuoka Symphony Hall \u00e8 una sala per concerti di grandi dimensioni a pianta rettangolare, detta \"shoe-box\", \"a scatola da scarpe\". Conta 1867 posti a sedere disposti su 3 piani e pu\u00f2 ospitare sia eventi musicali (orchestre sinfoniche e gruppi da camera) che conferenze accademiche.\nCentro di informazione culturale.\nAl servizio dei turisti, il centro di informazione culturale offre informazioni sulle 7 prefetture dell'isola di Ky\u016bsh\u016b: luoghi di interesse storico-culturale, festival, concerti ed eventi.\nGalleria Takumi.\nLa Galleria Takumi ospita un'esposizione permanente di arte ed artigianato tradizionali. Vengono inoltre organizzate settimanalmente delle mostre temporanee durante le quali artigiani ed artisti locali esibiscono le proprie tecniche ed i propri lavori."}
{"id": "4939949", "revid": "486946", "url": "https://it.wikipedia.org/wiki?curid=4939949", "title": "II Lyga", "text": ""}
{"id": "4939953", "revid": "31886", "url": "https://it.wikipedia.org/wiki?curid=4939953", "title": "Prepar3D", "text": "Prepar3D \u00e8 una piattaforma di simulazione, sviluppata da Lockheed Martin, dopo che quest'ultima ha acquistato i diritti della serie Flight Simulator da Microsoft. Il simulatore \u00e8 stato sviluppato con il motore grafico ESP (con cui era stato sviluppato Microsoft Flight Simulator X) il quale \u00e8 stato ulteriormente migliorato per quanto riguarda la stabilit\u00e0 e la veste grafica. Offerto per scopi professionali o accademici, il software consente agli utenti di creare scenari educativi in aria, mare e terra. Per quanto venga definito videogioco da alcune testate non del settore, Lockheed Martin stessa ribadisce che ogni utilizzo fuori dal professionale/accademico \u00e8 escluso, non essendo un prodotto mirato al mercato dell'intrattenimento ricreativo.\nLicenze.\nPrepar3D pu\u00f2 essere acquistato sul sito ufficiale, solo in forma digitale (download) ed \u00e8 disponibile in 4 differenti versioni.\nAerei disponibili.\nPrepar3D v5 offre una vasta gamma di velivoli (e non solo velivoli)\nSpecifiche hardware.\nPrepar3D versione 5.0\nRequisiti minimi\nRequisiti consigliati\nPrepar3D versione 4.0 +\nRequisiti minimi\nRequisiti consigliati\nCompatibilit\u00e0.\nAvendo codice sorgente molto simili, Prepar3D pu\u00f2 accogliere tutti gli aerei di Microsoft Flight Simulator X e molti add-on sviluppati per quest'ultimo.\nDalla versione 3.0 supporta ufficialmente il visore Oculus Rift.\nDalla versione 4.0 \u00e8 stata aggiunta la compatibilit\u00e0 con i 64 bit.\nDalla versione 4.4 \u00e8 stata aggiunta la modalit\u00e0 PBR o Physically based rendering"}
{"id": "4939955", "revid": "287204", "url": "https://it.wikipedia.org/wiki?curid=4939955", "title": "Campionato svizzero di hockey su ghiaccio 1927-1928", "text": ""}
{"id": "4939957", "revid": "78480", "url": "https://it.wikipedia.org/wiki?curid=4939957", "title": "Forma Straordinaria del Rito Romano", "text": ""}
{"id": "4939960", "revid": "1524446", "url": "https://it.wikipedia.org/wiki?curid=4939960", "title": "2. L\u012bga", "text": "La 2. L\u012bga \u00e8 il terzo livello del Campionato lettone di calcio.\nStruttura.\nDal 1992 al 2019 le squadre erano suddivise in gruppi, variabili di numero nel corso degli anni, su base geografica.\nDalla stagione 2020 \u00e8 stato invece istituito un unico girone (di 12 squadre nel 2020, di 14 nel 2021), che si affrontano in un campionato di andata e ritorno. La prima classificata \u00e8 promossa in 1. L\u012bga."}
{"id": "4939961", "revid": "121859477", "url": "https://it.wikipedia.org/wiki?curid=4939961", "title": "Ventidue chiese per ventidue concili", "text": "Ventidue chiese per ventidue concili fu il nome dato a un piano di costruzione di nuove chiese parrocchiali nella citt\u00e0 di Milano e nei comuni limitrofi.\nIl progetto venne ideato nel 1961 dall'arcivescovo Montini, per rispondere al fabbisogno di nuove chiese dovuto alla crescita edilizia e demografica della citt\u00e0, e per celebrare l'apertura del Concilio Vaticano II, il 22\u00ba nella storia della Chiesa; venne annunciato pubblicamente nel discorso arciepiscopale di Ferragosto del 1961.\nLe ventidue nuove chiese furono tutte erette entro il 1966."}
{"id": "4939962", "revid": "599013", "url": "https://it.wikipedia.org/wiki?curid=4939962", "title": "Ken Willard", "text": " Al college ha giocato a football all'Universit\u00e0 della Carolina del Nord a Chapel Hill.\nCarriera.\nWillard fu scelto come secondo assoluto nel Draft NFL 1965 dai San Francisco 49ers. Con essi pass\u00f2 nove stagioni e fu convocato per quattro Pro Bowl. La sua migliore stagione fu quella del 1968 quando corse 967 yard e segn\u00f2 7 touchdown. L'ultima stagione della carriera la pass\u00f2 nel 1974 coi St. Louis Cardinals, vincendo il quinto titolo di division. Concluse la carriera professionistica con 45 touchdown su corsa e 17 su ricezione."}
{"id": "4939963", "revid": "716642", "url": "https://it.wikipedia.org/wiki?curid=4939963", "title": "Henan Songshan Longmen Zuqiu Julebu", "text": "L'Henan Songshan Longmen Zuqiu Julebu (), a volte tradotto con \"Henan Songshan Longmen Football Club\" e precedentemente conosciuto come Henan Jianye Zuqiu Julebu \u00e8 una societ\u00e0 calcistica cinese con sede a Zhengzhou, nella provincia di Henan, in Cina. Partecipa alla Chinese Super League. Il club precedente si chiamava Henan Sheng Zuqiu Dui e risaliva al 1958, mentre l'attuale squadra \u00e8 stata istituita il 27 agosto 1994. Il club non ha mai vinto lo scudetto e il miglior piazzamento ottenuto dalla squadra \u00e8 stato il terzo posto nel 2009.\nStoria.\nIl nome originario della squadra era Henan Sheng Zuqiu Dui ed fu fondata nel 1958 con lo scopo di partecipare ai Giochi Nazionali cinesi del 1959, per poi entrare nel campionato di calcio cinese in progressiva espansione. La squadra spesso milit\u00f2 per molti anni in seconda divisione, tranne un breve periodo alla fine del 1970 quando il campionato fu ampliato per ospitare pi\u00f9 squadre. Quando fu introdotta una terza serie, la squadra retrocesse nel 1981, ma fu in grado di tornare rapidamente in seconda divisione con la conquista la promozione nel 1982. Non molto tempo dopo, nel 1985, la squadra guadagn\u00f2 la promozione in prima divisione, dove restarono fino al 1988 quando furono retrocessi .\nA partire dal 1994 l'intero sistema calcistico cinese divent\u00f2 professionistico e l'Henan segu\u00ec questo fatto vendendo il 40% del club a Jianye Residential Group (China) Co., Ltd. e cambiando il proprio nome in Henan Jianye. Questo passaggio verso il professionismo fu difficile e la squadra fu nuovamente retrocessa in terza divisione. Ancora una volta dovettero guadagnarsi la promozione, che avvenne con il secondo posto del 1995. Per molte stagioni il club lott\u00f2 contro la retrocessione che avviene nel 1998. Allora Henan Jianye Real Estate Development Co., Ltd. prese il controllo sul 100% del club il 15 gennaio 1999 e con una solida base economica vinsero immediatamente il campionato e tornarono subito in seconda divisione.\nIl club guadagn\u00f2 la promozione in Chinese Super League al termine della stagione 2006 con la vittoria del titolo. Nella loro stagione del loro debutto nella massima categoria cinese l'Henan assunse Pei Encai come allenatore per la sua esperienza e per aiutarli nella lotta per la retrocessione, che fu ottenuta con la 12^a posizione in classifica, evitando per poco la retrocessione dopo la sconfitta contro il Changchun Yatai per 3:2. Nonostante abbiano evitato la retrocessione, Henan chiese migliori risultati per il campionato 2008 e perci\u00f2 li vide cambiare molti allenatori, prima di optare per Tang Yaodong nuovamente per la lotta salvezza. La sua nomina fu un grande successo tanto che nel 2009 fu in grado di condurre la squadra fino al terzo posto, che \u00e8 il miglior risultato nella storia del club.\nIl terzo posto in classifica permise al club la loro prima e unica presenza nella AFC Champions League nel 2010. L'Henan termin\u00f2 il suo girone con tre pareggi e tre sconfitte. Dopo quell'anno i risultati del club peggiorarono anno dopo anno. Nel 2011 conclusero in 13^a posizione. Dopo una stagione ancora pi\u00f9 caotica e insoddisfacente la squadra retrocesse in seconda divisione nel 2012.\nL'Henan allora nuovamente Tang Yaodong nel 2013, che aiut\u00f2 il club a ritornare in Chinese Super League al termine della stagione. Nonostante ci\u00f2, Tang rassegn\u00f2 le dimissioni nel 2014 a causa delle pessime prestazioni del club. Jia Xiuquan gli prese il posto. La squadra lott\u00f2 duramente contro Beijing Guoan nell'ultima partita della stagione. Questo pareggio senza reti aiut\u00f2 la squadra a salvarsi e a rimanere in Chinese Super League per 1 punto. Nel 2021 raggiunge per la prima volta nella sua storia la semifinale di Coppa di Cina.\nOrganico.\nRosa 2021.\n "}
{"id": "4939969", "revid": "287204", "url": "https://it.wikipedia.org/wiki?curid=4939969", "title": "Paraguari", "text": ""}
{"id": "4939970", "revid": "767487", "url": "https://it.wikipedia.org/wiki?curid=4939970", "title": "Raffaello Guzman", "text": "Fu un noto corrispondente di guerra, militando attivamente nelle file della Regia Aeronautica durante la seconda guerra mondiale. Dopo la fine della guerra lavor\u00f2 per molto tempo al quotidiano \"Il Tempo\", come giornalista aeronautico e automobilistico. Fu tra i fondatori dell'Unione giornalisti aerospaziali italiani, della quale fu anche presidente.\nBiografia.\nNacque a Brescia il 23 luglio 1905 da una nobile famiglia siciliana, laureatosi in giurisprudenza si avvi\u00f2 della carriera giornalistica seguendo le gare automobilistiche, e diventando ben presto una delle firme pi\u00f9 prestigiose del giornalismo sportivo italiano. Verso la prima met\u00e0 degli anni trenta inizi\u00f2 a interessarsi del mondo aeronautico. Divenuto redattore del quotidiano \"Il Messaggero\" nel 1932, l'allora segretario della Reale Unione Aeronautica Italiana si assicur\u00f2 i suoi servigi destinati a pubblicizzare il mondo dell'aviazione italiana allora in piena espansione. Nel 1937 segu\u00ec le fasi del Raduno Aeronautico del Littorio, effettuando anche collegamenti radiofonici per l'EIAR.. Intervista nel 1937, in collaborazione con Fulvio Palmieri, per il settimanale radiofonico Voci dal mondo Bruno Mussolini e Attilio Biseo alla partenza del volo dei Sorci Verdi. Arruolatosi volontario nella Regia Aeronautica, consegu\u00ec dapprima il brevetto di pilota, e poi quello di pilota militare della specialit\u00e0 caccia.\nSeconda guerra mondiale.\nCon l'entrata in guerra dell'Italia, il 10 giugno 1940, fu richiamato in servizio nelle Regia Aeronautica, ma destinato al svolgere il ruolo di Corrispondente di guerra. A bordo di un velivolo Saiman 202, che gli era stato assegnato in dotazione personale, visit\u00f2 i teatri operativi dell'Africa settentrionale, Albania, e poi dell'Unione Sovietica. Allora corrispondente del quotidiano bolognese \"Resto del Carlino\" fu il primo giornalista ad entrare a proprio rischio e pericolo, in quanto non aveva ottenuto il necessario permesso dalla autorit\u00e0 militari tedesche, nella citt\u00e0 di Odessa appena conquistata dalla Wehrmacht. Percorse il fronte russo a bordo del proprio velivolo, scrivendo i servizi giornalistici a bordo dello stesso, prima di inoltrarli in Italia. Dopo la guerra fu chiamato a lavorare presso il quotidiano \"Il Tempo\" da Renato Angiolillo, rimanendovi fino alla morte. Nel 1957 fond\u00f2 l'Unione giornalisti aerospaziali italiani della quale fu per molti anni presidente e poi presidente onorario. Fu anche direttore editoriale del mensile \"Oltre il cielo\".\nAutomobilismo.\nOltre all'aviazione fu un noto giornalista automobilistico, tanto che Enzo Ferrari in un suo libro lo design\u00f2 il \"barone blu del motorismo\". Attivo gi\u00e0 prima della guerra, segu\u00ec tra l'altro il 7\u00ba Gran Premio di Tripoli tenutosi nel maggio 1933, il 1\u00ba Giro Automobilistico d'Italia Coppa d'Oro del Littorio 1934, e nel 1936 corse nell'annuale edizione della Mille Miglia in coppia con Giovanni Palelli, risultando vincitore della propria categoria (classe G) a bordo di una Fiat 508 Sport \u201cBalilla\u201d.\nNel dopoguerra segu\u00ec molte edizioni della Targa Florio, nel 1953 comp\u00ec un rally giornalistico e sportivo per l'Italia a bordo sulla sua Fiat 1100, organizz\u00f2 a Jesolo il \"Rally dei giornalisti\" (nove edizioni, l'ultima delle quali tenutasi nel 1963) e fu direttore dei mensili \"Tuttomotori\" e \"Rotosei\". Collabor\u00f2 anche a \"Pirelli, rivista d'informazione e tecnica\", uscita in tre numeri nel 1950.\nSi spense dopo brevissima malattia nel settembre 1984, all'et\u00e0 di 79 anni."}
{"id": "4939971", "revid": "1573940", "url": "https://it.wikipedia.org/wiki?curid=4939971", "title": "Aromia moschata", "text": "Il cerambice muschiato (Aromia moschata ()) \u00e8 un coleottero appartenente alla famiglia Cerambycidae.\nDescrizione.\nLe antenne, situate vicino al margine interno dell'occhio, sono pi\u00f9 lunghe dell'insetto nei maschi e pi\u00f9 corte nelle femmine ed hanno una colorazione tendente al blu scuro che diviene nera sull'apice. Il corpo \u00e8 allungato, di un luminoso verde bluastro con ramature e riflessi dorati. La testa, abbondantemente punteggiata alla base, \u00e8 dorata o ramata con una sottile scanalatura sulla fronte. Il torace \u00e8 dorato ed ha sui fianchi 6 o 7 tubercoli acuti e irregolari, mentre le elitre, pi\u00f9 ampie, sono finemente zigrinate, ognuna con 2 linee longitudinali. La parte inferiore del corpo \u00e8 verde ramato ricoperto da una fitta peluria biancastra, i femori sono verdi con una lieve tinta bluastra mentre la tibia e il tarso sono blu scuro o violetto.\nLa lunghezza dell'insetto \u00e8 compresa tra i 4 e i 6 cm circa.\nDistribuzione e habitat.\nZone calde mediterranee. Avvistato in Puglia (Brindisi), in Lombardia (Sondrio, Bergamo), in Friuli e sulla costa Toscana, in Lombardia, nelle Valli del Mincio presso Rivalta sul Mincio e nel Veneto (Vicenza).Si trova anche nella zona di Agordo(BL) nella valle di San Lucano\nL'aromia frequenta gli alberi di salice piangente, nel cui legno trovano ristoro le larve il cui ciclo richiede 2 o 3 anni.\nCuriosit\u00e0.\nGli adulti sono particolarmente attivi al crepuscolo ed emettono un caratteristico odore, non sgradevole che ha valso a questo insetto il nome scientifico che tradotto significa \"profumata di muschio.\" Un tempo le aromie venivano spesso poste nelle tabaccherie per profumare il tabacco da fiuto."}
{"id": "4939976", "revid": "158913", "url": "https://it.wikipedia.org/wiki?curid=4939976", "title": "Johannes Verlag Einsiedeln", "text": ""}
{"id": "4939977", "revid": "287204", "url": "https://it.wikipedia.org/wiki?curid=4939977", "title": "Encarnacion", "text": ""}
{"id": "4939978", "revid": "33689", "url": "https://it.wikipedia.org/wiki?curid=4939978", "title": "Prepar3d", "text": ""}
{"id": "4939987", "revid": "178779", "url": "https://it.wikipedia.org/wiki?curid=4939987", "title": "Star Lausanne HC", "text": ""}
{"id": "4939988", "revid": "287204", "url": "https://it.wikipedia.org/wiki?curid=4939988", "title": "Campionato Internazionale 1928-1929", "text": "La stagione 1928-1929 \u00e8 stato il diciannovesimo Campionato Internazionale, e ha visto campione l'Hockey Club Davos.\nGruppi.\nSerie Est.\nL'EHC St. Moritz decide di non partecipare.\nFinale.\nL'HC Rosey-Gstaad in qualit\u00e0 di vincitore della Svizzera occidentale, rinunci\u00f2 alla finale a causa delle controversie sulla finale del Campionato Nazionale. Per cui i Star Lausanne HC hanno disputato la finale."}
{"id": "4940004", "revid": "585241", "url": "https://it.wikipedia.org/wiki?curid=4940004", "title": "Cultura delle Isole F\u00e6r \u00d8er", "text": ""}
{"id": "4940007", "revid": "247222", "url": "https://it.wikipedia.org/wiki?curid=4940007", "title": "It's My Life, Baby!", "text": "It's My Life, Baby! \u00e8 il secondo album di Junior Wells, pubblicato dalla Vanguard Records nel dicembre del 1966. Il disco fu registrato in parte dal vivo al Pepper's Lounge di Chicago, Illinois (Stati Uniti) ed in parte in studio, all'Universal Studios di Chicago, Illinois nel 1966."}
{"id": "4940009", "revid": "585241", "url": "https://it.wikipedia.org/wiki?curid=4940009", "title": "Stemma delle Isole F\u00e6r \u00d8er", "text": ""}
{"id": "4940013", "revid": "287204", "url": "https://it.wikipedia.org/wiki?curid=4940013", "title": "Campionato Nazionale 1928-1929", "text": "La stagione 1928-1929 \u00e8 stato il quattordicesimo Campionato Nazionale, e ha visto campione l'Hockey Club Davos.\nGruppi.\nSerie Est.\nL'EHC St. Moritz decide di non partecipare.\nFinale.\nLe due squadre hanno potuto fare una scelta congiunta per il luogo di incontro della partita, ma l'HC Rosey-Gstaad ha respinto tutte le proposte. L'assemblea della Swiss Hockey League ha votato con 11 voti contro 6 di dare il titolo all'HC Davos."}
{"id": "4940020", "revid": "287204", "url": "https://it.wikipedia.org/wiki?curid=4940020", "title": "Campionato svizzero di hockey su ghiaccio 1928-1929", "text": ""}
{"id": "4940023", "revid": "767487", "url": "https://it.wikipedia.org/wiki?curid=4940023", "title": "Free Willy - La grande fuga", "text": "Free Willy - La grande fuga (\"Free Willy: Escape from Pirate's Cove\") \u00e8 un film del 2010 diretto da Will Geiger. \u00c8 uscito in dvd e blu-ray il 23 marzo 2010 negli Stati Uniti. \u00c8 il quarto film della serie di Free Willy, dopo \"Free Willy - Un amico da salvare\", \"Free Willy 2\" e \"Free Willy 3 - Il salvataggio\"; a differenza dei primi tre che erano collegati dal personaggio di Jesse (Jason James Richter), questo film non ha alcun collegamento con i precedenti e narra la storia di una nuova orca sempre battezzata Willy.\nTrama.\nKirra \u00e8 una ragazzina che vive con il padre vedovo in Australia. A causa di un ricovero in ospedale del padre, Kirra deve trasferirsi per alcune settimane da suo nonno Gus, il quale gestisce un parco di divertimenti in Sudafrica. Qui, Kirra fa amicizia con Sifiso, un ragazzino \"aiutante\" di suo nonno, e successivamente con un cucciolo di orca, da lei chiamato Willy, che \u00e8 rimasto bloccato nella laguna del parco dopo una tempesta. Gus intende sfruttare l'animale come attrazione per il suo parco, mentre la nipote insiste affinch\u00e9 l'orca venga liberata. Alcuni biologi si accorgono per\u00f2 che Willy non sa usare il sonar e senza l'aiuto del branco non potrebbe cacciare n\u00e9 orientarsi. Kirra cerca di insegnare all'orca a cavarsela da sola, ma la spesa per il mantenimento di Willy obbliga poi Gus a venderla al suo concorrente Rolf Wood, proprietario di un altro parco. Il giorno in cui Rolf dovrebbe ritirare l'animale, Kirra e Mansa (un altro aiutante di Gus) trovano tuttavia il branco di Willy, cosicch\u00e9 Gus, mantenendo una promessa fatta alla nipote, la aiuta a riportare Willy in mare.\nProduzione.\nIl film \u00e8 stato girato in Australia Meridionale e a Citt\u00e0 del Capo, in Sudafrica . Per il ruolo di Willy \u00e8 stata usata un'orca meccanica nei primi piani e controfigure disegnate al computer per altre scene."}
{"id": "4940030", "revid": "767487", "url": "https://it.wikipedia.org/wiki?curid=4940030", "title": "Laura Neboli", "text": "Ha fatto parte della rosa della nazionale italiana che ha partecipato ai campionati europei nel 2009 e nel 2013 senza, per\u00f2, scendere in campo nel corso di entrambi i tornei, vestendo la maglia azzurra della nazionale in 25 incontri.\nCarriera.\nClub.\nLaura cresce calcisticamente a Villanuova sul Clisi, suo paese natale in provincia di Brescia, dove frequenta la scuola di calcio dell'oratorio gestita dal padre. Ricoprendo pi\u00f9 ruoli, difensore, portiere e centrocampista, gioca con i ragazzi fino all'et\u00e0 di 14 anni. Viene notata dagli osservatori del Bardolino che le propongono un contratto per partecipare ai tornei del Campionato Nazionale Primavera. Laura inizia quindi la sua carriera nelle giovanili del Bardolino ma, grazie alle sue qualit\u00e0, viene ben presto chiamata in rosa con la prima squadra. Con la squadra veronese partecipa al campionato di Serie A 2004-2005 dove riuscir\u00e0 a conquistare lo scudetto.\nCi\u00f2 nonostante, dichiarando di essere un modo per mettersi alla prova, accetta la proposta della Reggiana vestendo dal campionato 2005-2006 la casacca Granata della societ\u00e0 di Reggio nell'Emilia. Con la Reggiana disputer\u00e0 cinque stagioni collezionando nel due ultimi campionati due successivi quarti posti e, nell'ultimo (2009-2010), la Coppa Italia.\nInizia la stagione 2010-2011 con la squadra reggiana ma a dicembre passa al Graphistudio Tavagnacco partecipando con i friulani le restanti partite del campionato di Serie A collezionando 17 presenze.\nA fine campionato coglie l'opportunit\u00e0 di passare al calcio professionistico lasciando l'Italia e firmando un contratto con l'FCR 2001 Duisburg, con la quale partecipa alla Frauen-Bundesliga, massima serie del campionato tedesco di calcio femminile. Nonostante il cambio societario dovuto alla bancarotta sopraggiunta a fine 2013, la societ\u00e0 viene acquistata dal MSV Duisburg rilevando anche i contratti con le giocatrici.\nNazionale.\nDal 2003 viene convocata alle selezioni per le giovanili della nazionale di calcio femminile italiana ma gioca la sua prima partita internazionale con la maglia azzurra della nazionale italiana under-19 il 27 settembre del 2005, nella partita vinta dalle azzurrine per 15 a 0 sulle olandesi pari et\u00e0 nel primo turno di qualificazione per i Campionati Europei UEFA di categoria.\nIl commissario tecnico Pietro Ghedin la convoca nella nazionale maggiore per le qualificazioni del Campionato europeo di calcio femminile 2009 senza tuttavia disputare alcuna partita.\nIl ct Antonio Cabrini la convoca nella nazionale maggiore nel raduno del luglio 2013 in previsione di utilizzarla nell'ambito del campionato europeo di quell'anno."}
{"id": "4940031", "revid": "1371684", "url": "https://it.wikipedia.org/wiki?curid=4940031", "title": "Coppa Spengler 1926", "text": "La 4\u00aa edizione della Coppa Spengler si \u00e8 svolta alla fine di dicembre del 1926 a Davos, in Svizzera.\nFinale.\nDopo tre ore di gioco e sotto una fitta nevicata, la finale fu dichiarata in parit\u00e0 e sar\u00e0 rigiocata il 5 gennaio 1927."}
{"id": "4940033", "revid": "767487", "url": "https://it.wikipedia.org/wiki?curid=4940033", "title": "Sofia Scalchi", "text": "Biografia.\nLa sua carriera era internazionale; \u00e8 apparsa nei teatri pi\u00f9 importanti in Europa ed in America. \nHa studiato canto con Augusta Boccabadati. \nNel 1866 ha fatto il suo debutto sul palcoscenico di Mantova come Ulrica in Un ballo in maschera di Verdi che ha cantato anche il 4 dicembre 1867 con Angelo Mariani (direttore d'orchestra), Teresa Stolz, Antonio Cotogni e Giuseppe Capponi (tenore) al Teatro Comunale di Bologna dove nel 1868 \u00e8 Isaura ne Il giuramento (opera).\nIl suo primo grande successo internazionale arriv\u00f2 al Royal Opera House, Covent Garden, dove il 5 novembre 1868, ha fatto il suo debutto a Londra nel ruolo di Azucena ne Il trovatore di Verdi tornando nel 1870 come Neris in Medea (Cherubini) e nel 1877 Nancy-Julia in Martha (opera) con Francesco Graziani (baritono). \n\u00c8 apparsa al Covent Garden successivamente fino al 1890, eseguendo ruoli operistici femminili come Amneris (Covent Garden 1876), Arsarce in Semiramide (Rossini) ed Urbain in Les Huguenots. \nNel 1869 \u00e8 Maddalena in Rigoletto diretta da Luigi Arditi al Theatre Royal di Glasgow ed al Theatre Royal di Edimburgo per la Grand Italian Opera e Second Lady in Die Zauberfl\u00f6te per l'Italian Opera Company. \nAl Grand Th\u00e9\u00e2tre de Monte Carlo nel 1882 \u00e8 Fr\u00e9d\u00e9ric in Mignon, Leonora ne La Favorita con Victor Maurel, la contessa Ceprano/paggio in \"Rigoletto\" con Maurel, Marthe in Faust con Emma Albani e Maurel e Gertrude in Hamlet (opera) con la Albani.\nNel frattempo, nel 1882-1883, ha girato gli Stati Uniti per la prima volta, cantando in quell'occasione per James Henry Mapleson e nel dicembre 1882 a New York come Arsace in Semiramide (Rossini).\nLa Scalchi ha contribuito a fare la storia quando ha cantato nella nuova costruzione del Metropolitan Opera House di New York come Siebel nel Faust di Gounod, che ha inaugurato il teatro il 22 ottobre 1883 con Italo Campanini (tenore) e Christina Nilsson bissando \"Parlatele d'amor\"; il successivo 31 ottobre \u00e8 Fr\u00e9d\u00e9ric in Mignon diretta da Cleofonte Campanini bissando la gavotte \"Ci sono. Ho tutto infranto\"; il 24 gennaio 1884 \u00e8 Zerlina in Don Giovanni (opera) con Giuseppe Kaschmann e Roberto Stagno nel Haverly's Theatre di Chicago ed in risposta alle ovazioni bissa \"Batti, batti\", \"Vedrai carino\" ed il duetto \"L\u00e0 ci darem la mano\"; il successivo 19 marzo \u00e8 Urbain in Les Huguenots con Marcella Sembrich e bissa \"Nobil Signor\". \nTorn\u00f2 alla compagnia di Mapleson un anno pi\u00f9 tardi, ma ritorna al Metropolitan nel 1891, dove avrebbe trascorso altre cinque stagioni fino al 24 aprile 1896 raggiungendo 244 recite del Met.\nHa preso parte a una serie di importanti anteprime americane, comprese Otello (Verdi) e Falstaff (Verdi). \n\u00c8 apparsa anche nelle prime produzioni americane di La Gioconda di Ponchielli ed Andrea Ch\u00e9nier (opera) di Giordano. \nUn anno dopo, il suo ritiro dal Met form\u00f2 una propria compagnia di cantanti che poi intraprese un tour americano.\nLa sua morte avvenuta a Roma nel 1922.\nNel 1875-1876 ha sposato il conte Luigi Alberto Lolli, un aristocratico di Ferrara, diventando cos\u00ec la contessa Lolli. Dopo il suo matrimonio, \u00e8 stata spesso presentata privatamente e pubblicamente annunciata su manifesti teatrali o programmi come \"Sofia Scalchi-Lolli\"."}
{"id": "4940035", "revid": "110157", "url": "https://it.wikipedia.org/wiki?curid=4940035", "title": "VolleyLigaen 2013-2014 (maschile)", "text": "La VolleyLigaen danese di pallavolo maschile 2013-2014 si \u00e8 svolta dal 19 ottobre 2013 al 1\u00ba maggio 2014: al torneo hanno partecipato otto squadre di club danesi e la vittoria finale \u00e8 andata per l'ottava volta, la seconda consecutiva, al Boldklubben Marienlyst.\nRegolamento.\nLe squadre hanno disputato un girone all'italiana, con gare di andata e ritorno: al termine della \"regular season\":"}
{"id": "4940038", "revid": "329581", "url": "https://it.wikipedia.org/wiki?curid=4940038", "title": "Mors acerba", "text": "La locuzione latina Mors acerba significa letteralmente \"morte prematura\", ed \u00e8 attestata per la prima volta in Cornelio Nepote (De viris illustribus, \"Cimone\", IV)."}
{"id": "4940039", "revid": "767487", "url": "https://it.wikipedia.org/wiki?curid=4940039", "title": "Song of Russia", "text": "Song of Russia \u00e8 un film del 1944 diretto da Gregory Ratoff.\n\u00c8 un film, prodotto dalla MGM, atto a mostrare al pubblico americano gli alleati russi nel pieno del conflitto bellico mondiale, sulla linea di analoghe pellicole prodotte in quegli stessi anni negli Stati Uniti: \"The Boy from Stalingrad\" (1943), \"Mission to Moscow\" (1943) e \"Fuoco a oriente\" (\"The North Star\", 1943). Nel dopoguerra, nel mutato clima della guerra fredda, queste pellicole divennero fonte di non poco imbarazzo."}
{"id": "4940045", "revid": "439868", "url": "https://it.wikipedia.org/wiki?curid=4940045", "title": "Cattedrale di Santa Giusta", "text": ""}
{"id": "4940049", "revid": "247222", "url": "https://it.wikipedia.org/wiki?curid=4940049", "title": "Live in Boston 1966", "text": "Live in Boston 1966 \u00e8 un album live di Junior Wells con il gruppo \"The Aces\", pubblicato dalla Delmark Records nel settembre 2010. Il disco fu registrato dal vivo il 16 settembre 1966 al Club 47 di Cambridge, Massachusetts (Stati Uniti)."}
{"id": "4940050", "revid": "599013", "url": "https://it.wikipedia.org/wiki?curid=4940050", "title": "Abu Nasr Sa\u02bfd", "text": "Biografia.\nSalita al trono.\nDurante l'ultima parte del suo regno, dal 1451, o forse prima, il sultano Mu\u1e25ammad IX al-Aysar, non avendo eredi maschi, condivise il trono con Mu\u1e25ammad XI, nominandolo suo successore, dandogli in sposa sua figlia. Quando Mu\u1e25ammad IX mor\u00ec nel 1453, Mu\u1e25ammad XI sal\u00ec al trono. Nei primi mesi del 1454, il potente clan dei Ban\u016b Sarr\u0101j (\"Abencerages\"), ostile al nuovo sultano, dette il suo sostegno ad Ab\u016b Na\u1e63r Sa\u02bfd, che venne proclamato sultano ad Archidona nel mese di luglio.&lt;br&gt;\nMu\u1e25ammad XI controllava per\u00f2 saldamente la capitale Granada e le principali citt\u00e0 del regno. \nI Ban\u016b Sarr\u0101j e Ab\u016b Na\u1e63r Sa\u02bfd decisero di chiedere il sostegno di Enrico IV di Castiglia, pochi giorni dopo l'incoronazione di quest'ultimo, arriv\u00f2 alla corte castigliana Ab\u016b al-\u1e24asan \u02bfAl\u012b (dai Castigliani chiamato \"Muley Hac\u00e9n\"), figlio di Ab\u016b Na\u1e63r, che sarebbe dovuto rimanere in ostaggio in Castiglia assieme ad altri 350 Granadini, in cambio del sostegno per mettere Ab\u016b Na\u1e63r sul trono granadino.\nIn Castiglia Enrico IV prosegu\u00ec la politica di molestie e attacchi sul confine con il Sultanato di Granada, nonch\u00e9 la politica atta a fomentare divisioni all'interno della dinastia nasride.\nNella primavera del 1455, il Sultanato di Granada era suddiviso:\nEnrico IV invase la Vega de Granada con un potente esercito, i nobili granadini rimasero fedeli a Mu\u1e25ammad XI. Nel maggio del 1455, le forze castigliane penetrarono nella regione di Malaga, che resistette sotto il comando dei comandanti Ibn al-Barr e Ibn Kumasa. Ab\u016b Na\u1e63r incontr\u00f2 il re castigliano a gli giur\u00f2 fedelt\u00e0.\nAb\u016b Na\u1e63r Sa\u02bfd, grazie ai Ban\u016b Sarr\u0101j e alla Castiglia, riusc\u00ec a prendere il potere a Granada nel 1455.&lt;br&gt;\nMuhammad XI si rifugi\u00f2 nell'Alpujarra.\nPrimo regno.\nLa tregua tra Sultanato di Granada e Regno di Castiglia si concluse nel 1461, i castigliani conquistarono Fuente de Piedra. Il governatore castigliano di Ja\u00e9n, Miguel Lucas de Iranzo, fece due incursioni contro il Sultanato di Granada; queste fatti misero grande inquietudine tra i Granadini. \nL'11 aprile del 1462, il principe ereditario di Granada, Ab\u016b al-\u1e24asan \u02bfAl\u012b, sconfisse Luis Pernia, governatore Osuna, e Rodrigo Ponce de Le\u00f3n, figlio del conte di Arcos, in una battaglia combattuta a El Madro\u00f1o. Il 28 luglio del 1462, Pedro Giron, Gran Maestro dell'Ordine militare di Calatrava, conquist\u00f2 Archidona. Il 16 agosto, il duca di Medina Sidonia, Juan P\u00e9rez de Guzm\u00e1n e il conte di Arcos conquistarono Gibilterra con l'aiuto di un musulmano convertito al cristianesimo.\nA Granada, Ab\u016b Na\u1e63r giustific\u00f2 l'incapacit\u00e0 di far fronte alla minaccia castigliana dando la colpa ai Ban\u016b Sarr\u0101j, accusandoli di sperperare le tasse, non mandando tributi alla Castiglia. Ab\u016b Na\u1e63r cerc\u00f2 di liberarsi dalla tutela dei Ban\u016b Sarr\u0101j, che lo avevano messo sul trono e al riparo dalla rabbia popolare, ordin\u00f2 l'arresto di alcuni di loro, e mise a morte alcuni dei pi\u00f9 potenti membri della famiglia.\nInterregno e secondo regno.\nI membri della famiglia Ban\u016b Sarr\u0101j che riuscirono a scampare alla morte fuggirono a Malaga, dove fomentarono una ribellione contro Ab\u016b Na\u1e63r, che fugg\u00ec ad Almer\u00eda. Nell'ottobre 1462, alcune fazioni legittimiste, tentarono di rimettere sul trono Mu\u1e25ammad XI. Mu\u1e25ammad XI cadde in una trappola tesagli da Ab\u016b al-\u1e24asan \u02bfAl\u012b, figlio di Ab\u016b Na\u1e63r, venne portato a Granada e decapitato nell'Alhambra assieme ai suoi figli.\nNel frattempo i Ban\u016b Sarr\u0101j, assieme alla Castiglia, dettero il loro sostegno a Y\u016bsuf V, che riusc\u00ec a prendere il trono a Granada.\nNell'estate del 1463, Ab\u016b al-\u1e24asan \u02bfAl\u012b conquist\u00f2 Granada, costringendo Y\u016bsuf V a fuggire a \u00cdllora con i Ban\u016b Sarr\u0101j. Ab\u016b al-\u1e24asan \u02bfAl\u012b restitu\u00ec quindi il trono al padre Ab\u016b Na\u1e63r Sa\u02bfd. Y\u016bsuf V mor\u00ec poco tempo dopo.\nNell'agosto 1464, Ab\u016b Na\u1e63r Sa\u02bfd venne deposto dal figlio Ab\u016b al-\u1e24asan \u02bfAl\u012b, che nel frattempo si era alleato con i Ban\u016b Sarr\u0101j."}
{"id": "4940059", "revid": "599013", "url": "https://it.wikipedia.org/wiki?curid=4940059", "title": "Jerry Stovall", "text": " Al college gioc\u00f2 a football all'Universit\u00e0 della Louisiana.\nCarriera.\nStovall fu scelto come secondo assoluto nel Draft NFL 1963 dai St. Louis Cardinals che lo spostarono dal ruolo di running back a quello di defensive back. Si impose come una delle stelle della squadra, venendo convocato per tre Pro Bowl consecutivi dal 1966 al 1968. Disput\u00f2 coi Cardinals tutte le nove stagioni della carriera, collezionando 97 presenze e mettendo a segno 18 intercetti."}
{"id": "4940065", "revid": "767487", "url": "https://it.wikipedia.org/wiki?curid=4940065", "title": "Giorgio II di Georgia", "text": "Biografia.\nLo scontro tra Bagrat e Liparit.\nLa data di nascita di Giorgio II \u00e8 ignota. Egli nacque dall'unione tra il re georgiano Bagrat IV e Borena d'Alania. La sua infanzia coincise con il periodo della guerra civile tra Bagrat IV ed il signore feudale Liparit IV di Kldekari, il quale riusc\u00ec temporaneamente ad avere la meglio costringendo Bagrat IV a fuggire a Costantinopoli. In assenza del sovrano legittimo, Liparit incoron\u00f2 il piccolo Giorgio II come re nella cattedrale di Ruisi, sotto la reggenza della sorella di Bagrat, Gurandukht (1050 o 1053). Di fatto Liparit divenne il padrone di quasi met\u00e0 del regno georgiano.\nNel 1060 Bagrat IV riusc\u00ec a riconquistare il proprio regno e fece di Giorgio II il suo erede apparente, a cui l'imperatore bizantino assegn\u00f2 il titolo di curopalate. Nel 1070 il principe Giorgio, a capo di un esercito combinato georgiano-alano, inflisse una determinante sconfitta all'emiro shaddadide di Arran, Al Fadl II, e saccheggi\u00f2 i suoi possedimenti a Ganja.\nIl regno e le invasioni selgiuchidi.\nGiorgio II divenne re di Georgia dopo la morte di suo padre nel 1072 e ricevette il titolo di \"nobelissimos\" e poi quello di \"sebastos\" dall'imperatore bizantino. Un anno dopo fronteggi\u00f2 una seria rivolta aristocratica guidata da Kvabulis-dze, Ivane I di Kldekari e Vardan di Svanezia. Sebbene vittorioso, il re dovette comprare la lealt\u00e0 dei ribelli attraverso l'elargizione di propriet\u00e0 fondiarie aggiuntive.\nSuccessivamente la Georgia fu attaccata dai turchi selgiuchidi, i quali si riveleranno essere la principale minaccia al regno di Giorgio II. In seguito alla devastazione della Cartalia (Georgia centrale), avvenuta nel 1073 ad opera del sultano selgiuchide Alp Arslan, nel 1074 Giorgio II respinse con successo un tentativo d'invasione. Il re si assicur\u00f2 anche il formale recupero dei territori di Tao e di Tayk (Thema d'Iberia), regioni di frontiera che erano state oggetto di aspra contesa tra la Georgia e l'Impero bizantino nella prima parte dell'XI secolo. Giorgio ne ottenne il controllo dal governatore bizantino Grigorios Pakourianos, il quale aveva iniziato ad evacuare la regione poco dopo la disastrosa sconfitta inflitta dai selgiuchidi ai bizantini a Manzicerta nel 1071.\nGiorgio fu insignito del titolo bizantino di \"cesare\" e gli furono affidate la fortezza di Kars e la difesa dei confini orientali dell'Impero. Tuttavia, ci\u00f2 non serv\u00ec a fermare l'avanzata dei selgiuchidi. Nel 1076 il nuovo sultano, Malik Shah I, attacc\u00f2 la Georgia e ridusse molti insediamenti in rovina. Tormentato dal massiccio afflusso turco, conosciuto nella storiografia georgiana come \"didi turkoba\" (o \"Grande invasione turca\") e verificatosi dal 1079-1080 in avanti, Giorgio II fu spinto a sottomettersi a Malik Shah I, al fine di assicurare un prezioso grado di pace al prezzo del pagamento di un tributo annuale.\nGiorgio II fu anche abile a guadagnare il supporto militare selgiuchide nella sua campagna tesa a riconquistare il regno di Cachezia, che per molto tempo aveva resistito ai tentativi d'annessione posti in essere dai Bagrationi. Tuttavia, stanco per il lungo assedio alla roccaforte di Vezhini, Giorgio abbandon\u00f2 la campagna quando cominci\u00f2 a cadere la neve. Si diresse poi verso le foreste di Ajameti per alleviare il proprio disappunto grazie alla caccia. Nel frattempo gli ausiliari selgiuchidi rafforzarono l'assedio e saccheggiarono la fertile valle dello Iori. A questo punto Aghsartan I, re di Cachezia, and\u00f2 a dichiarare la propria sottomissione al sultano e, in segno di lealt\u00e0, abbracci\u00f2 la religione islamica. In tal modo si assicur\u00f2 la protezione selgiuchide contro le aspirazioni territoriali della corona georgiana.\nIl mistero dell'abdicazione.\nL'indeciso carattere di Giorgio II, le sue incompetenti decisioni politiche ed il giogo selgiuchide condussero il regno georgiano ad una profonda crisi, la quale raggiunse il suo apice all'indomani di un disastroso terremoto che colp\u00ec la Georgia nel 1088. L'anno seguente il sovrano abdic\u00f2 a favore del suo vigoroso figlio sedicenne, Davide IV. Questo passaggio di consegne \u00e8 avvolto nel mistero ed \u00e8 menzionato solo accidentalmente nelle \"cronache georgiane\". L'unica cosa documentata \u00e8 che Giorgio incoron\u00f2 suo figlio come re con le proprie mani. Dopo questo evento egli scompare dalle cronache. Giorgio \u00e8 inoltre menzionato in alcune preghiere risalenti al 1203 come \"re dei re e cesare di tutto l'Oriente e l'Occidente\". Molto probabilmente egli fu costretto ad abdicare dai suoi nobili, nel corso di una congiura di palazzo orchestrata dal potente ministro e vescovo Giorgi Chkondideli. Secondo lo storico Cyril Toumanoff il re mor\u00ec nel 1112.\nFamiglia.\nGiorgio II spos\u00f2 una certa Elene, di cui non si sa molto. Il loro unico figlio fu Davide IV."}
{"id": "4940066", "revid": "79968", "url": "https://it.wikipedia.org/wiki?curid=4940066", "title": "Costituzione del Canada", "text": "La Costituzione del Canada (in inglese \"Constitution of Canada\", in francese \"Constitution du Canada\") \u00e8 l'insieme delle leggi fondamentali del Canada, in virt\u00f9 delle quali il Governo federale pu\u00f2 governare il paese. In quanto legge suprema, ogni disposizione vi si deve conformare.\nIl Canada \u00e8 una delle pi\u00f9 antiche democrazie costituzionali del mondo. La Costituzione delinea il sistema di governo del Canada, nonch\u00e9 i diritti civili di tutti i cittadini canadesi e i residenti nel paese.\nDiversamente da molti paesi la Costituzione canadese non \u00e8 riunita in un testo unico, ma suddivisa in alcune decine di documenti. L'esatta composizione \u00e8 definita nella sottosezione 52(2) della Legge costituzionale del 1982 come consistente della Legge sul Canada del 1982 (che include appunto la Legge costituzionale del 1982), di tutte le leggi e le ordinanze ivi richiamate (compresa la Legge costituzionale del 1867, un tempo nota come Legge sul Nord America Britannico del 1867) e di qualsiasi emendamento ai suddetti documenti. La Corte suprema del Canada ha per\u00f2 sancito che la suddetta lista non \u00e8 esaustiva e ha incluso numerose leggi anteriori alla confederazione e fonti non scritte (ad esempio le decisioni giudiziarie e le convenzioni costituzionali).\nStoria della costituzione.\nLa prima parvenza di una costituzione per il Canada fu il Proclama reale del 1763. La legge ribattezz\u00f2 la porzione nord orientale dell'ex provincia francese di Nuova Francia come Provincia del Qu\u00e9bec, grosso modo corrispondente alla parte meridionale dell'attuale Quebec. Il proclama, che istitu\u00ec un governo coloniale nominato, rqppresent\u00f2 la costituzione de facto del Qu\u00e9bec fino al 1774, quando il Parlamento britannico approv\u00f2 la Legge sul Qu\u00e9bec, che espanse i confini della provincia fino ai fiumi Ohio e Mississipi, che fu una delle doglianze elencate nella Dichiarazione d'indipendenza degli Stati Uniti d'America. Significativamente, la Legge sul Qu\u00e9bec sostitu\u00ec anche la presunzione della legge penale francese di colpevolezza fino a prova contraria con quella della legge penale britannica di innocenza fino a prova contraria; ma il codice o sistema di diritto civile francese fu conservato per le questioni non penali.\nIl Trattato di Parigi del 1783 pose fine alla Guerra d'indipendenza americana e spinse un'ondata di rifugiati lealisti britannici verso Nord nel Quebec e nella Nuova Scozia. Nel 1784, le due province furono divise; la Nuova Scozia fu separata in Nuova Scotia, Isola del Capo Bretone (riunita alla Nuova Scozia nel 1820), Isola del Principe Edoardo e Nuovo New Brunswick, mentre il Qu\u00e9bec fu separato in Basso Canada (Qu\u00e9bec meridionale) e Alto Canada (dall'Ontario meridionale fino al basso Ontario settentrionale). L'inverno del 1837\u201338 vide la ribellione in entrambe le parti del Canada, che port\u00f2 alla loro riunione come Provincia del Canada nel 1841. La decisione fu rovesciata dalla Legge sul Nord America Britannico del 1867 che istitu\u00ec il Dominion del Canada.\nInizialmente, il 1\u00ba luglio 1867, vi erano quattro province nella confederazione come un unico dominion sotto il nome di Canada: Canada Occidentale (ex Alto Canada, ora Ontario), Canada Orientale (ex Basso Canada, ora Qu\u00e9bec), Nuova Scozia e Nuovo Brunswick. Il titolo di propriet\u00e0 sui Territori del Nord-Ovest fu trasferito alla Compagnia della Baia di Hudson nel 1870 e la provincia del Manitoba (la prima ad essere istituita dal Parlamento del Canada) fu nello stesso anno la prima ad essere creata da esso. La Columbia Britannica si un\u00ec alla confederazione nel 1871, seguita dall'Isola del Principe Edoardo nel 1873. Il Territorio dello Yukon fu creato dal Parlamento nel 1898, seguito dall'Alberta e dal Saskatchewan nel 1905. Il Dominion di Terranova, la pi\u00f9 antica colonia britannica nelle Americhe, si un\u00ec al Canada come provincia nel 1949. Nunavut fu creata nel 1999.\nUna Conferenza imperiale nel 1926, che vide la partecipazione dei capi di tutti i Dominion e dei rappresentanti dell'India (che allora includeva Birmania, Bangladesh e Pakistan), port\u00f2 all'adozione finale dello Statuto di Westminster del 1931. Lo statuto, un passo transitorio essenziale dall'Impero britannico al Commonwealth delle nazioni, prevedeva che tutti i Dominion esistenti diventassero pienamente sovrani nell'ambito del Regno Unito e che tutti quelli nuovi lo sarebbero divenuti all'atto della concessione dello status di Dominion. Terranova non ratific\u00f2 mai lo statuto, cos\u00ec era ancora soggetta all'autorit\u00e0 imperiale quando il suo intero sistema di governo e la sua economia crollarono a met\u00e0 degli anni 1930. Il Canada ratific\u00f2 s\u00ec lo statuto, ma richiese una deroga, perch\u00e9 il governo federale e quelli delle province non riuscirono a mettersi d'accordo su una formula emendativa per la revisione della Costituzione canadese. Ci sarebbero voluti altri 50 anni prima che questa si ottenesse. Nel frattempo, il Parlamento britannico approv\u00f2 periodicamente leggi di autorizzazione riguardo ad emendamenti alla Costituzione del Canada, limitandosi nella realt\u00e0 a mettere un semplice timbro.\nIl cosiddetto \"rimpatrio della Costituzione canadese\" si ottenne nel 1982 quando il Parlamento britannico, con l'assenso di quello canadese, approv\u00f2 la Legge sul Canada del 1982, che includeva tra i suoi allegati la Legge costituzionale del 1982, il Regno Unito cos\u00ec formalmente liberandosi di qualsiasi residua responsabilit\u00e0, o giurisdizione sul Canada. In una cerimonia formale sulla Collina del Parlamento a Ottawa, la regina Elisabetta II proclam\u00f2 l'approvazione di entrambe le leggi il 17 aprile 1982. La Legge costituzionale del 1982 includeva la Carta canadese dei diritti e delle libert\u00e0. Anteriormente alla carta, vi erano stati vari statuti che tutelavano un assortimento di diritti ed obblighi civili, ma niente fu sancito nella Costituzione fino al 1982. La carta ha posto cos\u00ec una forte enfasi sui diritti individuali e collettivi del popolo del Canada.\nL'emanazione della Carta dei diritti e delle libert\u00e0 ha cambiato fondamentalmente anche gran parte della legge costituzionale canadese. La legge codific\u00f2 anche molte convenzioni costituzionali precedentemente orali e rese gli emendamenti della Costituzione notevolmente pi\u00f9 difficili. In precedenza, la Costituzione federale canadese potevea essere emendata per mezzo di una legge specifica del Parlamento canadese o britannico, di un accordo formale o informale tra il governo federale e quelli provinciali, o anche semplicemente per mezzo dell'adozione come uso ordinario di una convenzione orale o di una tradizione non scritta che fosse ritenuta come il modo migliore per fare qualcosa. A partire dalla legge, gli emendamenti devono ora conformarsi a certe specifiche disposizioni nella porzione scritta della Costituzione canadese.\nLegge costituzionale del 1867.\nSi tratta di una legge del Parlamento britannico, chiamata originariamente Legge del Nord America Britannico del 1867. Delineava il sistema di governo del Canada, che combina il modello di governo parlamentare britannico di Westminster con la divisione della sovranit\u00e0 (federalismo). Sebbene sia la prima di 20 Leggi sul Nord America Britannico, \u00e8 ancora la pi\u00f9 famosa di queste e si intende che sia il documento della Confederazione canadese. Con il rimpatrio della Costituzione nel 1982, questa legge fu ribattezzata \"Legge costituzionale del 1867\". Negli anni recenti, il documento del 1867 \u00e8 servito principalmente come la base sulla quale \u00e8 stata analizzata la divisione dei poteri tra le province e il governo federale.\nLegge costituzionale del 1982.\nAppoggiata da tutti i governi provinciali eccetto quello del Qu\u00e9bec (guidato all'epoca da Ren\u00e9 L\u00e9vesque), questa fu la legge formale del Parlamento che attu\u00f2 la piena indipendenza del Canada dal Regno Unito. La Parte V di questa legge stabil\u00ec una formula emendativa per la Costituzione canadese, la cui mancanza (dovuta a pi\u00f9 di 50 anni di disaccordo tra il governo federale e quelli provinciali) era l'unica ragione per la quale gli emendamenti costituzionali del Canada richiedevano ancora l'approvazione da parte del Parlamento britannico dopo l'emanazione dello Statuto di Westminster del 1931.\nLa legge fu emanata come allegato B alla Legge sul Canada del 1982 e faceva parte del processo volto a \"rimpatriare\" (ossia a riportare sotto la sovranit\u00e0 nazionale) la Costituzione del Canada, introducendo vari emendamenti alla Legge sul Nord America Britannico del 1867, e cambiando il nome canadese di quest'ultima in Legge costituzionale del 1867.\nQuesto processo fu necessario perch\u00e9, come ricordato sopra, dopo lo Statuto di Westminster del 1931, il Canada decise di consentire al Parlamento britannico di mantenere temporaneamente il potere di emendare la Costituzione canadese, su richiesta del Parlamento del Canada. Nel 1981, lo stesso Parlamento canadese richiese al Parlamento britannico di togliere quell'autorit\u00e0 al Regno Unito. L'approvazione della Legge sul Canada del 1982 da parte del Regno Unito nel marzo 1982 conferm\u00f2 il rimpatrio della Costituzione. Questa legge britannica sostitu\u00ec la Legge sul Nord America Britannico del 1867, trasferendo al Canada il potere di emendare la propria Costituzione.\nIl 17 aprile 1982, la regina Elisabetta II e il primo ministro Pierre Elliot Trudeau firmarono il Proclama canadese della \"Legge costituzionale del 1982\". Il proclama conferm\u00f2 che il Canada aveva formalmente assunto l'autorit\u00e0 sulla sua Costituzione, il passo finale verso la piena sovranit\u00e0. La Carta canadese dei diritti e delle libert\u00e0 forma le prime trentacinque sezioni (contando la Sezione 16.1 e non contando la Sezione 35) della Legge costituzionale del 1982.\nAncora nel 2017, il governo del Qu\u00e9bec non ha mai formalmente approvato l'emanazione della legge, bench\u00e9 la Corte suprema abbia concluso che il suo consenso formale non sia mai stato necessario. Nondimeno, \u00e8 rimasto una questione politica persistente in Qu\u00e9bec. Gli accordi del lago Meech e di Charlottetown furono progettati per ottenere l'approvazione del Qu\u00e9bec, ma entrambi gli sforzi fallirono.\nCome legge bilingue del Parlamento, la Legge sul Canada del 1982 ha la peculiarit\u00e0 di essere l'unica legislazione in francese che \u00e8 stata approvata da un Parlamento inglese o britannico da quando il francese normanno (francese legale) cess\u00f2 di essere la lingua del governo in Inghilterra.\nCarta canadese dei diritti e delle libert\u00e0.\nCome notato sopra, questa \u00e8 la Parte I della Legge costituzionale del 1982. La Carta \u00e8 la garanzia costituzionale dei diritti e delle libert\u00e0 civili di ogni cittadino del Canada, quali la libert\u00e0 di espressione, di religione e di mobilit\u00e0. La Parte II affronta i diritti dei popoli aborigeni del Canada.\nEssa \u00e8 scritta in un linguaggio chiaro, al fine di assicurarne l'accessibilit\u00e0 al cittadino medio. Si applica solo al governo e alle sue azioni, con l'intento di impedire al governo stesso di creare leggi che siano incostituzionali.\nFormula emendativa.\nInvece dell'usuale procedura parlamentare, che include l'assenso reale formale del monarca per l'emanazione della legislazione, gli emendamenti alla Legge costituzionale del 1982 deve essere fatti in conformit\u00e0 alla Parte V della stessa Legge, che prevede cinque diverse formule emendative. Gli emendamenti possono essere proposti, in base alla sezione 46(1), da qualsiasi provincia o da entrambi i livelli del governo federale. La formula generale \u00e8 enunciata nella sezione 38(1), nota la \"formula 7/50\". Essa richiede: (a) l'assenso sia della Camera dei comuni sia del Senato; (b) l'approvazione dei due terzi delle legislature provinciali (almeno sette province) che rappresentino almeno il 50% della popolazione (in effetti, questo includerebbe almeno il Qu\u00e9bec o l'Ontario, in quanto costituiscono le province maggiori). Questa formula si applica specificamente agli emendamenti relativi alla rappresentanza proporzionale in Parlamento, ai poteri, alla selezione e alla composizione del Senato, alla Corte suprema e all'aggiunta di province o territori.\nLe altre formule emendative sono per casi eccezionali come previsti dalla legge. Nel caso di un emendamento relativo all'Ufficio della Regina, all'uso di entrambe le lingue ufficiali (sottoposti alla sezione 43), alla stessa formula emendativa, o alla composizione della Corte suprema, l'emendamento deve essere adottato per consenso unanime di tutte le province in conformit\u00e0 alla sezione 41. Nel caso di un emendamento relativo ai confini provinciali o all'uso di una lingua ufficiale solo all'interno di una provincia, l'emendamento deve essere approvato dalle legislature interessate da esso (sezione 43). Nel caso di un emendamento che interessa soltanto il governo federale, l'emendamento non richiede l'approvazione delle province (sezione 44). Lo stesso si applica agli emendamenti che riguardano solo il governo provinciale (sezione 45).\nVandalismo sul documento della proclamazione.\nNel 1983, Peter Greyson, uno studente d'arte, entr\u00f2 negli Archivi nazionali di Ottawa (noti oggi come Biblioteca ed Archivi Canada) e vers\u00f2 vernice rossa mescolata a colla su una copia della proclamazione dell'emendamento costituzionale del 1982. Disse che era scontento della decisione del governo federale di permettere il collaudo di missili statunitensi in Canada e che aveva voluto \"illustrare graficamente ai Canadesi\" quanto egli credesse che il Governo fosse in torto. Greyson fu accusato di pubblica offesa e condannato a 89 giorni in prigione, 100 ore di lavoro in comunit\u00e0 e due anni di libert\u00e0 vigilata. Una macchia delle dimensioni di un chicco d'uva rimane sul documento originale; gli specialisti del restauro optarono per lasciare intatta la maggior parte della vernice, temendo che i tentativi di rimozione avrebbero causato solo ulteriori danni.\nFonti della Costituzione.\nLe radici della Costituzione del Canada risalgono al XIII secolo, e includono la Magna Carta dell'Inghilterra e il primo Parlamento inglese del 1275. \u00c8 una delle pi\u00f9 antiche costituzioni funzionanti del mondo (le altre sono: Regno Unito, Stati Uniti, Svezia, Norvegia, Svizzera, Danimarca). La Costituzione del Canada \u00e8 composta da vari statuti individuali. Ci sono tre metodi generali mediante i quali uno statuto pu\u00f2 essere consolidato nella Costituzione:\nFonti non scritte.\nL'esistenza di una costituzione non scritta fu riaffermata dalla Corte suprema in \"Reference re Secession of Quebec\".\n\"La Costituzione \u00e8 pi\u00f9 di un testo scritto. Essa abbraccia l'intero sistema globale di norme e principi che governano l'esercizio dell'autorit\u00e0 costituzionale. Una lettura superficiale di disposizioni scelte della legge costituzionale scritta, senza altro, pu\u00f2 essere fuorviante.\"\nIn pratica, ci sono state tre fonti di legge costituzionale non scritta:"}
{"id": "4940067", "revid": "11959", "url": "https://it.wikipedia.org/wiki?curid=4940067", "title": "Juwayn", "text": "Juwayn (, scritta anche \"G\u016by\u0101n\"), \u00e8 il nome di un'antica citt\u00e0 persiana, lungo la strada carovaniera che da Bis\u1e6d\u0101m arrivava a N\u012bsh\u0101p\u016br.\nLa regione in cui essa sorgeva era fortemente abitata nella sua parte settentrionale, mentre quella meridionale era praticamente spopolata. \nTra le varie personalit\u00e0 che vi nacquero o che in essa andarono a risiedere, si possono ricordare il viaggiatore Ab\u016b M\u016bs\u0101 \u02bfImr\u0101n b. al-\u02bfAbb\u0101s b. Mu\u1e25ammad al-Juwayn\u012b al-N\u012bs\u0101b\u016br\u012b (m. 935), il giurista Ab\u016b Mu\u1e25ammad \u02bfAbd All\u0101h b. Y\u016bsuf al-Juwayn\u012b (m. 1042/3), suo figlio, il celeberrimo giurista e teologo \u02bfAbd al-Malik b. Y\u016bsuf al-Juwayn\u012b, detto \"Im\u0101m al-\u1e24aramayn\" (m. a N\u012bsh\u0101p\u016br nel Rab\u012b\u02bf II del 478E., corrispondente al luglio-agosto 1085), e il governatore di Baghdad per conto di Hulegu e Abaqa, 'Ata Malik Juwaini."}
{"id": "4940071", "revid": "73843", "url": "https://it.wikipedia.org/wiki?curid=4940071", "title": "Imperial (gioco)", "text": "Imperial \u00e8 un gioco da tavolo in stile tedesco di Mac Gerdts pubblicato nel 2006 da PD-Verlag.\nScopo del gioco \u00e8 guadagnare denaro attraverso la speculazione dei titoli obbligazionari (\"bond\") delle diverse potenze. I giocatori assumono il ruolo di finanzieri internazionali che acquistano i bond delle sei grandi potenze nel contesto storico della Grande Guerra: Austria-Ungheria, Italia, Francia, Regno Unito, Germania e Russia. L'obbligazionista principale di una nazione ne assume il controllo e ne comanda la costruzione di Fabbriche, la produzione, l'importazione e lo spostamento di armate e navi, nonch\u00e9 la tassazione. Durante la partita passa di mano in mano una \"carta Investimento\" che permette l'acquisto di ulteriori bond. Per determinare le varie opzioni disponibili per una data nazione se ne sposta il segnalino su una ruota stampata sulla plancia. Dato il successo riscosso, nel 2009 \u00e8 stato pubblicato \"Imperial 2030\" che riprende le meccaniche di \"Imperial\" portandole su scala mondiale.\n\"Imperial\" ricorda il gioco da tavolo \"Diplomacy\" per quanto riguarda la mappa (molto simile), le unit\u00e0 militari, le potenze in gioco (le stesse, ad eccezione della Turchia) e la possibilit\u00e0 di instaurare alleanze e tradimenti tra i giocatori, tuttavia se ne discosta fortemente per quanto riguarda le meccaniche, i turni, le battaglie e lo scopo del gioco.\nStoria e sviluppo.\n\"Imperial\" venne inizialmente pubblicato nel 2006 in Germania. In seguito \u00e8 stato tradotto in lingua inglese e commercializzato negli Stati Uniti. Nel 2007 \"Imperial\" ha ricevuto il titolo \"gioco raccomandato\" dello Spiel des Jahres.\nNel 2010 \u00e8 stata distribuita una terza versione del gioco, che aggiunge un bond da 30 milioni per ogni potenza e la \"Banca Svizzera\" per i giocatori che momentaneamente non guidano una nazione.\nDescrizione.\nI giocatori impersonano dei ricchi finanzieri che controllano i governi europei attraverso obbligazioni al fine di arricchirsi. Il controllo della maggiore fetta di debito di una potenza permette al giocatore di controllarne le azioni. Elemento chiave del gioco \u00e8 la netta separazione tra il denaro del giocatore e i soldi presenti nelle casse dei diversi Paesi, da cui i giocatori possono attingere tramite le fasi \"Investitore\" (in cui vengono versati gli interessi delle obbligazioni) e \"Tassazione\" (che apporta denaro in funzione del numero di fabbriche non occupate, dei territori controllati e delle unit\u00e0 schierate). I giocatori possono guadagnare anche grazie alla carta \"Investimento\" (che garantisce 2 milioni a chi la possiede quanto attivata), tuttavia bisogna fare in modo che le casse dello Stato che attualmente si controlla non si impoveriscano, altrimenti durante la prima fase di \"Investimento\" si \u00e8 costretti a pagare di tasca propria i dividendi agli avversari.\nOgni Paese deve sostenere, oltre ai costi derivanti dalle obbligazioni, anche le spese militari di reclutamento (solo attraverso l'importazione, poich\u00e9 la produzione \u00e8 gratuita) e mantenimento delle unit\u00e0, insieme alle spese di costruzione delle Fabbriche. Mentre le obbligazioni possedute devono rimanere visibili a tutti, l'ammontare del proprio conto personale pu\u00f2 essere mantenuto segreto. Quando un Paese raggiunge 25 punti sulla \"scala potenza\" la partita finisce e si determina il vincitore in funzione del denaro posseduto, del valore delle obbligazioni e dei \"punti sviluppo\" raggiunti lungo la stessa \"scala potenza\" dalle diverse nazioni; il denaro rimasto nelle tesorerie non viene considerato per il computo.\nUnit\u00e0 militari.\nLe unit\u00e0 militari si muovono in modo simile alle unit\u00e0 del \"Diplomacy\". Le armate possono spostarsi da un territorio di terra ad un altro adiacente e possono essere convogliate attraverso il mare da una o pi\u00f9 flotte. Le flotte si muovono sempre per prime, dopodich\u00e9 si muovono le armate. Ogni potenza ha una rete ferroviaria all'interno dei suoi confini originali attraverso la quale le armate possono spostarsi rapidamente. Le unit\u00e0 nemiche si distruggono l'un l'altra in rapporto 1:1.\nLe unit\u00e0 che si spostano attraverso i territori (sia di terra che di mare) delle altre nazioni devono dichiarasi \"ostili\" oppure \"passive\": un'unit\u00e0 ostile \u00e8 posizionata eretta, mentre un'unit\u00e0 passiva \u00e8 posizionata sdraiata sul fianco. Le armate ostili bloccano la rete ferroviaria e le eventuali Fabbriche presenti sul territorio, impedendone le importazioni, le produzioni e gli spostamenti via treno delle unit\u00e0. Tre armate ostili possono distruggere una Fabbrica, venendo subito eliminate dal gioco; tuttavia non \u00e8 permesso agli avversari occupare (o distruggere) tutte le Fabbriche: se ad una potenza rimane una sola Fabbrica, allora le armate nemiche devono obbligatoriamente dichiarasi \"passive\" per entrare nel territorio in questione.\nAzioni.\nIn alto a sinistra della plancia una rondella divisa in 8 \"fette\" raccoglie le 6 azioni possibili. Durante il proprio turno ogni potenza deve scegliere un'azione muovendo in senso orario la propria pedina sulle diverse fette della rondella: tale movimento \u00e8 gratuito se la pedina muove fino a tre passi, mentre \u00e8 previsto un costo di 2 milioni per ogni passo successivo fino al sesto, oltre il quale la pedina non pu\u00f2 essere mossa. Le azioni possibili sono: \"Fabbrica\", \"Produzione\", \"Importazione\", \"Manovra\", \"Investitore\" e \"Tassazione.\"\nLa plancia.\nOgni potenza ha 5 province in cui possono essere costruite le Fabbriche (una sola per territorio), oltre alle quali vi sono 15 regioni neutrali e 9 regioni di mare. Plancia e Fabbriche sono cos\u00ec suddivise ad inizio partita:\nLa Svizzera \u00e8 un Paese neutrale che non pu\u00f2 essere occupato. Sulla destra della plancia si trova la \"tabella tasse\", in basso la \"scala potenza\" suddivisa in \"punti sviluppo\", in alto a sinistra la ruota con le azioni di gioco. Una volta che una nazione raggiunge 25 punti sulla \"scala potenza\" la partita finisce.\nObbligazioni.\nNella versione originale, ogni potenza possiede 8 obbligazioni, ma nella terza e ultima versione ne \u00e8 stata aggiunta una nona.\nIl valore delle obbligazioni sono riportate nella seguente tabella:\nVittoria.\nAlla fine della partita, si contano i punti vittoria (PV) per determinare il vincitore (1 PV per ogni milione liquido nel proprio portafoglio pi\u00f9 il valore di ogni obbligazione posseduta moltiplicato per il \"fattore di credito\" raggiunto dalla relativa potenza presente sulla \"scala sviluppo\". Nel caso due o pi\u00f9 giocatori condividano lo stesso numero di PV massimo raggiungono la patta.\nAnalogie e differenze con \"Diplomacy\".\nCome anticipato, \"Imperial\" si avvicina a \"Diplomacy\" sotto alcuni aspetti e se ne discosta sotto altri. Nella tabella sottostante sono raccolte le analogie e differenze tra i due giochi:"}
{"id": "4940072", "revid": "767487", "url": "https://it.wikipedia.org/wiki?curid=4940072", "title": "Emil Grubbe", "text": "Biografia.\nNacque a Chicago e ricevette la sua formazione medica presso un istituto omeopatico: l'Hahnemann Medical College di Chicago. Fu l\u00ec che Grubbe assembl\u00f2 la prima macchina a raggi x di Chicago nel 1896 e quello stesso anno la us\u00f2 per curare una donna affetta da carcinoma ricorrente al seno. \nAssembl\u00f2 la macchina e inizio ad usarla nei trattamenti a meno di un anno di distanza dall'annuncio di Wilhelm R\u00f6ntgen inerente alla sua scoperta dei raggi x, e a breve distanza di tempo da Despeignes, medico di Lione, con ogni probabilit\u00e0 la prima persona a effettuare un trattamento radiante, nel luglio del 1896, su un paziente affetto da cancro allo stomaco.\nNel 1960 Grubbe aveva gi\u00e0 istruito oltre 7000 altri dottori sull'uso medico dei raggi x.\nNel corso della sua vita si sottopose ad oltre 90 operazioni per cancri multipli causati dalla sua intensa e continua esposizione alla radiazione.\nFurono conferiti a Grubbe onori da numerose istituzioni, inclusa l'American Cancer Society.\nFu anche un membro dell'American College of Physicians.\nGrubbe nel suo testamento fece una donazione alla Chicago Radiological Society per finanziare il Grubbe Memorial Award."}
{"id": "4940074", "revid": "729019", "url": "https://it.wikipedia.org/wiki?curid=4940074", "title": "Stazione di Goriano Sicoli", "text": "La stazione di Goriano Sicoli \u00e8 la stazione ferroviaria a servizio del comune di Goriano Sicoli, lontana circa 1 km dal paese. La stazione \u00e8 ubicata lungo la ferrovia Roma-Pescara.\nStoria.\nLa stazione fu inaugurata nel 1888, in occasione dell'apertura dell'intera linea.\nStrutture e impianti.\nLa gestione degli impianti \u00e8 affidata a Rete Ferroviaria Italiana, controllata del Gruppo Ferrovie dello Stato.\nIl piazzale si compone di due binari, muniti di banchina e collegati fra loro mediante una passerella ferroviaria.\nMovimento.\nIl servizio ordinario \u00e8 costituito da treni regionali svolti da Trenitalia nell'ambito del contratto di servizio stipulato con la Regione Abruzzo."}
{"id": "4940085", "revid": "2083595", "url": "https://it.wikipedia.org/wiki?curid=4940085", "title": "Richard Neal", "text": "Biografia.\nPrimo di tre figli, Neal nacque in una famiglia di origini irlandesi e da adolescente rimase orfano di entrambi i genitori. Dopo aver studiato scienze politiche e pubblica amministrazione, divenne insegnante di scuola superiore e svolse questo mestiere per diversi anni.\nEntrato in politica con il Partito Democratico, nel 1978 venne eletto all'interno del consiglio comunale di Springfield, l'anno successivo ne divenne presidente e nel 1983 venne eletto sindaco della citt\u00e0. Fu riconfermato nel 1985 e nel 1987, poi nel 1988 si candid\u00f2 alla Camera dei Rappresentanti e riusc\u00ec a farsi eleggere deputato. Da allora Neal venne sempre riconfermato dagli elettori con alte percentuali di voto.\nRichard Neal \u00e8 un democratico liberal, specialmente sui temi sociali. Coniugato con Maureen Conway, \u00e8 padre di quattro figli."}
{"id": "4940087", "revid": "729019", "url": "https://it.wikipedia.org/wiki?curid=4940087", "title": "Stazione di Prezza", "text": "La stazione di Prezza \u00e8 una stazione ferroviaria della ferrovia Roma-Pescara a servizio del comune di Prezza.\nStoria.\nLa stazione venne inaugurata nel 1888, in occasione dell'apertura dell'intera linea.\nDa dicembre 2017, con l'entrata in vigore dell'orario invernale, la stazione \u00e8 stata sospesa al servizio viaggiatori.\nStrutture e impianti.\nLa gestione degli impianti \u00e8 affidata a Rete Ferroviaria Italiana, controllata del Gruppo Ferrovie dello Stato.\nIl fabbricato viaggiatori \u00e8 murato e mostra evidenti segni di vandalismi.\nIl piazzale si compone di due binari, muniti di banchina e collegati fra loro mediante una passerella ferroviaria.\nMovimento.\nIl servizio ordinario \u00e8 svolto in esclusiva da Trenitalia (controllata del gruppo Ferrovie dello Stato) per conto della Regione Abruzzo. In stazione ferma un solo treno al giorno in servizio fra Avezzano e Sulmona. I treni che effettuano servizio in questa stazione sono di tipo regionale."}
{"id": "4940089", "revid": "785863", "url": "https://it.wikipedia.org/wiki?curid=4940089", "title": "Emily O'Reilly", "text": ""}
{"id": "4940090", "revid": "287204", "url": "https://it.wikipedia.org/wiki?curid=4940090", "title": "Svetlana \u010cerneva", "text": "Carriera.\nIn carriera ha vinto 8 titoli di doppio. Nei tornei del Grande Slam ha ottenuto il suo miglior risultato raggiungendo le semifinali di doppio a Wimbledon nel 1987, in coppia con Larisa Neiland.\nIn Fed Cup ha disputato con la squadra sovietica un totale di 28 partite, ottenendo 20 vittorie e 8 sconfitte, e con la squadra russa ha giocato un totale di 3 partite, collezionando 2 vittorie e una sconfitta."}
{"id": "4940091", "revid": "149727", "url": "https://it.wikipedia.org/wiki?curid=4940091", "title": "Quinto Stampi", "text": ""}
{"id": "4940092", "revid": "857769", "url": "https://it.wikipedia.org/wiki?curid=4940092", "title": "Svetlana Cherneva", "text": ""}
{"id": "4940093", "revid": "857769", "url": "https://it.wikipedia.org/wiki?curid=4940093", "title": "Svetlana Parkhomenko", "text": ""}
{"id": "4940095", "revid": "857769", "url": "https://it.wikipedia.org/wiki?curid=4940095", "title": "Svetlana Parkhomenko Cherneva", "text": ""}
{"id": "4940099", "revid": "287204", "url": "https://it.wikipedia.org/wiki?curid=4940099", "title": "Giuseppe Antonio Davanzati", "text": "Biografia.\nPrimi anni e formazione.\nGiuseppe Antonio Davanzati era l'ultimo dei quattro figli di Lorenzo e Eugenia Celia, la cui nobile famiglia era originaria di Atene.\nI Davanzati furono una potente famiglia nobile di Firenze i cui membri ricoprirono importanti cariche pubbliche. A causa delle lotte politiche cittadine, un esponente della famiglia lasci\u00f2 la citt\u00e0 di origine per trasferirsi a Napoli: questo ramo della famiglia continu\u00f2 a mantenere i rapporti con il ceppo originario, soprattutto in virt\u00f9 dei numerosi possedimenti conservati nella citt\u00e0 sull'Arno.\nIl fratello primogenito Giuliano mor\u00ec in tenera et\u00e0: l'amministrazione dei beni di famiglia pass\u00f2 al secondogenito, Niccol\u00f2, mentre Giuseppe, come era uso nelle nobili famiglie, venne destinato alla carriera ecclesiastica. La figlia terzogenita di Lorenzo, Agata, spos\u00f2 Domenico Forges, membro di una nobile famiglia e originario di Palo del Colle: da quest'unione nacque la stirpe dei Forges Davanzati, della quale diversi esponenti furono molto attivi nella vita politica e culturale di Trani e della Puglia durante il XVIII secolo.\nGli studi di Davanzati iniziarono nel collegio gesuitico di Bari. Dopo la morte del padre, fu la madre Eugenia a curare la formazione del figlio: nel 1680 a soli 15 anni Giuseppe venne mandato all'Universit\u00e0 di Napoli per iniziare gli studi di Diritto e Teologia. Dopo la morte della madre nel 1683, si trasfer\u00ec a Bologna per intraprendere gli studi in matematica e scienze fisiche, materie non ancora insegnate a Napoli. In questo period\u00f2 risiedette anche a Firenze, dove si occup\u00f2 della gestione degli affari di famiglia dopo la morte del fratello Niccol\u00f2.\nGrazie al patrimonio di cui ora disponeva, inizi\u00f2 il cosiddetto Grand Tour, un lungo viaggio attraverso l'Italia e l'Europa, molto in voga tra i giovani aristocratici europei e percorso comune della maggior parte degli intellettuali dell'epoca. Davanzati visit\u00f2 gli Stati pontifici, la Toscana e la Repubblica di Venezia. Giunse a Parigi dopo aver visitato Milano, Torino e Ginevra: la capitale francese sar\u00e0 la residenza preferita di Davanzati per molti anni, \u00abessendo molto imamorato delle maniere e de' costumi de' Francesi\u00bb come scrisse in seguito, frequentando l'universit\u00e0 e i numerosi circoli letterari. Da Parigi intraprese il pellegrinaggio a Santiago de Compostela approfittandone per visitare la Spagna e il Portogallo.\nRitorn\u00f2 in Italia passando per le Fiandre, i Paesi Bassi, la Germania e nuovamente Ginevra. Ricevuta per\u00f2 una cospicua eredit\u00e0 torno immediatamente a Parigi: questa volta lo scopo era quello di raggiungere Londra e di conoscere la mente pi\u00f9 brillante della sua epoca, Isaac Newton, ma il progetto fall\u00ec. Davanzati torn\u00f2 in Italia, attraversando di nuovo le Fiandre, i Paesi Bassi e la Germania. Il 10 luglio 1692 consegu\u00ec il dottorato in Scienze Teologiche a Roma, completando in questo modo i suoi studi.\nDurante i numerosi viaggi e soggiorni all'estero, Davanzati entr\u00f2 in contatto con numerosi intellettuali dell'epoca: Francesco Redi, Ludovico Antonio Muratori, il teologo Jean Leclerc, il medico e botanico Joseph Pitton de Tournefort e il filosofo Pierre Bayle.\nCarriera ecclesiastica.\nNon appena completati i suoi studi nel 1692, Giuseppe Davanzati venne ordinato pochi mesi dopo, il 20 dicembre dello stesso anno, nella chiesa di San Vitale a Pozzuoli. Nel frattempo era stato nominato tesoriere della Basilica di San Nicola a Bari, sua citt\u00e0 di origine. Questa prestigiosa carica fu sia fonte di problemi e causa principale delle sue successive fortune: entrato in conflitto con il priore Pallavicini della chiesa di San Nicola, venne da questo accusato e per tale motivo convocato a Roma al cospetto di papa Clemente XI. Fu in questa occasione che Davanzati conobbe il cardinale Prospero Lambertini, il futuro papa Benedetto XIV, che ne apprezz\u00f2 le doti e la viva intelligenza e lo introdusse negli ambienti della Curia romana.\nNel 1713 le sue abilit\u00e0 furono messe alla prova: venne nominato Legato Pontificio straordinario a Vienna per dirimere l'annosa questione dell\"'Interdetto\" di Lecce e cercare un compromesso tra la Curia e l'imperatore Carlo VI, che in quel periodo aveva assunto anche la corona del Regno di Napoli. L'Interdetto di Lecce consistette nella scomunica contro singole autorit\u00e0 laiche e l'interdizione dei servizi religiosi contro la Citt\u00e0 e Diocesi di Lecce da parte di monsignor Fabrizio Pignatelli a seguito di una sentenza sfavorevole alla Curia Vescovile da parte della Regia Udienza di Lecce nel 1711, in merito alla conservazione dei numerosi privilegi fiscali di cui godeva la Curia. L'Interdetto ebbe l'approvazione del papa e si protrasse per ben 8 anni.\nDurante il soggiorno a Vienna entr\u00f2 in contatto con il filosofo e matematico Liebniz, con il quale mantenne una fitta corrispondenza anche negli anni successivi. La missione diplomatica di Davanzati si concluse nel 1717 con l'accordo tra le parti: questo successo gli valse la benevolenza dell'Imperatore, che lo ricompens\u00f2 con 10.000 fiorini e il titolo di arcivescovo di Trani, importante citt\u00e0 demaniale del Regno di Napoli (di cui Carlo VI era sovrano) sede della Regia Udienza e capoluogo della provincia. Anche il papa ricompens\u00f2 Davanzati concedendogli le rendite della chiesa di Santa Maria della Vittoria a Roma (600 scudi annui) e con la conferma, il 22 novembre 1717, della nomina arcivescovile.\nNell'ottobre del 1718 Davanzati fu ordinato cavaliere dell'Ordine di Malta, divenendone il mese successivo conservatore dei privilegi presso la provincia di Trani.\nArcivescovo di Trani.\nL'arcidiocesi di Trani era vacante da otto anni, dopo la morte dell'arcivescovo Pietro de Torres nell'ottobre del 1709: nella seconda met\u00e0 del XVI secolo la scelta dell'arcivescovo della citt\u00e0 era appannaggio del Re di Napoli, che in quel periodo era anche Re di Spagna. Le vicende della guerra di successione spagnola impedirono a Filippo V. L'ordinaria amministrazione del regno. Quando il nuovo sovrano nomin\u00f2 Davanzati, l'arcivescovo trov\u00f2 una situazione amministrativa e patrimoniale precaria, con il clero locale che aveva approfittato della situazione. Perfino lo stato delle sedi vescovili era stato trascurato: il palazzo vescovile era in rovina e necessitava importanti restauri, mentre la stessa sacrestia era \"provista scarsamente di paramenti\" non sufficienti neanche per lo svolgimento delle funzioni ordinarie. Il primo atto del nuovo arcivescovo fu dunque quello di ripristinare il buono stato della sua sede, facendo riparare il palazzo vescovile a sue spese e fornendo la Cattedrale di nuovi ornamenti di culto.\nDavanzati si occup\u00f2 anche del restauro della stessa Cattedrale, con risultati giudicati successivamente in modo molto negativo dal punto di vista storico-architettonico: l'arcivescovo scelse di rimuovere la maggior parte delle vestigia di origine medievale, facendo abbattere il ciborio e l'ambone e facendo rimuovere numerose lapidi e iscrizioni.\nLa formazione progressista e lo spirito fortemente innovatore di Davanzati si scontrarono quasi subito con le resistenze del clero locale e della stessa popolazione. In occasione delle prime visite pastorali condann\u00f2 alcune devozioni e pratiche che considerava superstiziose, motivo per il quale dovette affrontare una vera e propria rivolta del clero locale che gli cost\u00f2 una convocazione a Roma da papa Benedetto XIII. L'arcivescovo dovette aspettare un anno prima di potersi recare in udienza per difendersi dalle accuse.\nTornato a Trani Davanzati intraprese una nuova battaglia, questa volta contro la formazione del clero nei seminari: ritenendo che all'interno di questi \"la giovent\u00f9 fosse pi\u00f9 esposta ad apprendere il male che il bene\" rifiut\u00f2 per il suo intero mandato di istituirne di nuovi, promuovendo, con scarso successo, la formazione di una scuola pubblica nel Palazzo Arcivescovile.\nUn altro forte scontro si ebbe con l'ordine francescano, molto influente nella diocesi tranese dell'epoca: Davanzati fece aprire un'inchiesta contro padre Maulano, cui furono rivolte accuse di comportamento ereticale nella confessione dei peccati. Il francescano venne condannato, ma i minori conventuali riuscirono a sostenere l'infermit\u00e0 mentale di Maulano facendolo rinchiudere nel convento di Gravina. Accusato di non aver tenuto conto della pazzia del religioso, i francescani accusarono il vescovo di voler ristabilire pratiche inquisitoriali, invocando l'intervento del vicer\u00e9 Wirich von Daun davanti al quale Davanzati fu chiamato a giustificare i suoi atti.\nLa stima e l'amicizia del papa, Benedetto XIV, protessero in qualche modo Davanzati dalle numerose accuse. Il 2 agosto 1746 a Davanzati venne attribuito il titolo di Patriarca di Alessandria. Sembra che Davanzati stesso avesse rifiutato di ricevere la porpora cardinalizia propostagli dal papa.\nL'arcivescovo Davanzati si spense a Trani il 16 febbraio 1755.\nOpere.\nDurante gli ultimi anni della sua vita Davanzati compose numerose opere, di cui solo una parte pervenuta anche grazie all'opera di catalogazione e all'interesse del nipote Domenico Forges Davanzati.\nNel 1742 indirizz\u00f2 al suo vecchio amico Benedetto XIV una \"Lettera sopra la riforma delle feste\": Davanzati sosteneva che il numero delle feste di precetto fosse immotivatamente alto, provocando danni all'economia locale e snaturando la stessa solennit\u00e0 delle feste. Nella Lettera riprende il progetto di Juan Caramuel, vescovo di Campagna e Satriano dal 1657 al 1673, di mantenere come feste di precetto solo le domeniche, le festivit\u00e0 principali del Cristo (Natale, Circoncisione, Epifania, Purificazione, Pasqua, Pentecoste, Ascensione, Corpus Domini) e una per la Vergine, San Giovanni Battista e i Santissimi Pietro e Paolo, trasferendo tutte le altre feste alla domenica pi\u00f9 vicina. Il pensiero di Davanzati fu dunque di rottura rispetto al pensiero dominante nella Curia dell'epoca, fautrice della moltiplicazione delle feste, soprattutto quelle patronali, in modo da incentivare la devozione.\nA dimostrazione del sempre vivo interesso verso la scienza, Davanzati compose alcuni trattati su questo tema: \u00e8 del 1738 una \"Dissertazione sulle comete\" purtroppo andata perdura, mentre nel 1740 scrisse una \"Dissertazione sulla tarantola in Puglia\". Il trattato pi\u00f9 famoso rimane la \"Dissertazione sopra i vampiri\" del 1739 che circol\u00f2 manoscritta durante la sua vita e venne molto apprezzata anche da papa Benedetto XIV, a cui Davanzati invi\u00f2 una copia nel 1743. Il testo fu per\u00f2 pubblicato per la prima volta solo nel 1774 dal nipote Domenico Forges Davanzati. Esso, che si interrogava sulle cause del recente \"morbo o la strage de' vampiri\" recentemente diffusosi in Europa orientale, concludeva si trattasse di un mero prodotto dell'immaginazione: Dico dunque che per isciogliere e schiarire questo fenomeno non vi \u00e8 d'uopo pi\u00f9 ricorrere in cielo per i miracoli, n\u00e9 all'inferno per i demonj, n\u00e9 su la terra per invenire le cagioni, n\u00e9 molto meno vi \u00e8 di mestieri ricorrere a' filosofi per consultarne i loro sistemi. La vera causa di queste apparenze, chi brama di trovarla, non altrove la potr\u00e0 trovare che in se stesso, e fuori di se stesso non la trover\u00e0 giammai; la vera cagione de' vampiri \u00e8 la nostra fantasia corrotta e depravata.\nGenealogia episcopale.\nLa genealogia episcopale \u00e8:"}
{"id": "4940102", "revid": "11959", "url": "https://it.wikipedia.org/wiki?curid=4940102", "title": "M. T. Houtsma", "text": ""}
{"id": "4940106", "revid": "254059", "url": "https://it.wikipedia.org/wiki?curid=4940106", "title": "Diofebo II Meli Lupi", "text": "Biografia.\nFiglio di Giampaolo Meli Lupi (1506-1543) e di Isabella Trivulzio, intraprese la carriera delle armi. Combatt\u00e9 nel 1584 a fianco di Alessandro Farnese nelle Fiandre col grado di Capitano di cavalleria. Nel dicembre 1586 fu inviato dai Farnese come ambasciatore alla corte dell'imperatore Rodolfo II d'Asburgo.\nSpos\u00f2 nel 1548 a Cassano d'Adda Cassandra Marinoni, passata alla storia col nome di \"Donna Cenerina\". Costei il 18 giugno 1573, mentre si trovava a Cremona ospite della sorella Lucrezia, moglie separata del conte Giulio Anguissola di Piacenza, venne da questi barbaramente uccisa a pugnalate. Anche la sorella, forse per questioni ereditarie, segu\u00ec la stessa sorte. Cassandra fu subito portata a Soragna dove il giorno dopo mor\u00ec. Diofebo fece ricorso contro il colpevole presso il re di Spagna Filippo II, ma il delitto rest\u00f2 impunito e l'Anguissola, rifugiatosi nel frattempo a Venezia, venne condannato alla pena di morte in contumacia.\nDiscendenza.\nDiofebo e Cassandra ebbero due figli:"}
{"id": "4940108", "revid": "2125913", "url": "https://it.wikipedia.org/wiki?curid=4940108", "title": "Culturomica", "text": "La culturomica \u00e8 una forma di lessicologia computazionale che studia il comportamento umano e le tendenze culturali attraverso l'analisi quantitativa di testi digitalizzati. In questa disciplina, i ricercatori estraggono dati da archivi digitali per investigare come i fenomeni culturali vengono riflessi nel linguaggio e nell'utilizzo delle parole. Il termine costituisce la traduzione italiana di un neologismo inglese apparso per la prima volta nel 2011 in un articolo della rivista \"Science\" dal titolo \"Quantitative Analysis of Culture Using Millions of Digitized Books\", firmato da diversi ricercatori dell'Universit\u00e0 di Harvard.\nLa principale (ma non l'unica) base di dati utilizzata dalla disciplina \u00e8 costituita dalla biblioteca digitale Google Libri. Due dei firmatari dell'articolo citato, Jean-Baptiste Michel e Erez Lieberman Aiden, sono stati fra i contributori del progetto di Google chiamato \"Google Ngram Viewer\" che analizza Google Libri alla ricerca di schemi d'uso del linguaggio nel tempo, attraverso l'utilizzo di n-grammi. Tale strumento permette di scoprire l'apparizione, la quantit\u00e0 di ricorrenze e l'evenutale declino di parole e nomi in diverse lingue, fornendo indizi sia sull'evoluzione delle lingue stesse, sia sullo sviluppo della cultura e della societ\u00e0 di determinati paesi e periodi."}
{"id": "4940114", "revid": "65448561", "url": "https://it.wikipedia.org/wiki?curid=4940114", "title": "Voto di scambio politico-mafioso", "text": ""}
{"id": "4940121", "revid": "124123", "url": "https://it.wikipedia.org/wiki?curid=4940121", "title": "Fernando Ghia", "text": "Biografia.\nGiovanissimo frequenta l'Accademia nazionale d'arte drammatica Silvio D'Amico e nel 1956, debutta in teatro come attore, con la compagnia Anna Proclemer - Giorgio Albertazzi. Nel 1958 partecipa al famoso programma televisivo \u201cIl mattatore\u201d con Vittorio Gassman, ma capisce ben presto, di essere pi\u00f9 interessato dall'organizzazione e produzione dello spettacolo, piuttosto che dalla professione di attore.\nConosce infatti, poco dopo, il grande impresario teatrale Lucio Ardenzi sotto la guida del quale partecipa alla produzione di spettacoli quali \"Anna dei miracoli, Becket e il suo re, Mare e whisky, I sequestrati di Altona, Requiem per una monaca, Gog e Magog\" nel periodo che va dal 1959 al 1962.\nLa sua forte attrazione \u00e8 per\u00f2 il cinema. Vi entra dapprima come agente rappresentando attori come Albert Finney (che diventer\u00e0 suo carissimo amico e insegnante di inglese), Anouk Aim\u00e9e, Raf Vallone, Rossano Brazzi, Anita Ekberg, Vittorio Gassman, Annie Girardot, Stefania Sandrelli, Gian Maria Volont\u00e9 e molti altri.\nNel 1966 il produttore Franco Cristaldi gli offre l'opportunit\u00e0 di lavorare al suo fianco nella realizzazione di numerosi film tra i quali \"La Cina \u00e8 vicina\" di Marco Bellocchio, \"L'udienza\" di Marco Ferreri, \"Il caso Mattei\" di Francesco Rosi, \"Forza G\" di Duccio Tessari e \"Amarcord\" di Federico Fellini.\n\u00c8 comunque con l'esperienza della Tenda Rossa di Mikheil Kalatozishvili, film del quale \u00e8 produttore esecutivo, che entra in contatto con gli ambienti pi\u00f9 qualificati del cinema internazionale, conoscendo attori come Peter Finch e Sean Connery. Alla fine del 1972 realizza, in Inghilterra, il suo primo film come produttore indipendente \"Lady Caroline Lamb\" (Peccato d'amore) da una sceneggiatura di Robert Bolt (\"Lawrence d'Arabia, Il dottor \u017divago, Un uomo per tutte le stagioni\", ecc) con Laurence Olivier, Sarah Miles, Richard Chamberlain e Jon Finch.\nNel 1973 si trasferisce a Hollywood dove lavora per circa tredici anni, collaborando a progetti con Paramount, 20th Century Fox e Warner Bros. e divenendo il vero punto di riferimento dei colleghi italiani che si affacciavano nel difficile mondo del cinema americano. Nel 1982 rientra in Italia per produrre \"Spaghetti House\" di Giulio Paradisi, con Nino Manfredi.\nTornato negli USA, nel 1986 realizza finalmente \"Mission\", il progetto silenziosamente, ma tenacemente perseguito per otto anni. Il film scritto da Robert Bolt con la regia di Roland Joff\u00e9 e l'interpretazione di Robert De Niro, Jeremy Irons, Liam Neeson e con le musiche di un ispiratissimo Ennio Morricone, raccoglie numerosi riconoscimenti internazionali: al Festival di Cannes (1986) la Palma d'oro, cinque nomination e due Golden Globe dell'Hollywood Foreign Press Association, sette nomination ed il Premio Oscar per la fotografia; infine, sempre nel 1986, il Golden Angel conferito dalla Religion in media di Los Angeles alla produzione di maggior impatto morale e spirituale.\nL'anno successivo, sempre per \"Mission\", in Italia gli viene assegnato il David di Donatello come miglior produttore, mentre nel Regno Unito il film si aggiudica i premi BAFTA per il miglior attore non protagonista, il miglior montaggio e la miglior colonna sonora, oltre a otto altre nomination.\nRientrato definitivamente a Roma, opera attraverso la PIXIT Srl, societ\u00e0 da lui fondata e con la quale produce nel 1989 \"The Endless Game\", film televisivo in coproduzione con la BBC diretto da Bryan Forbes con Albert Finney e George Segal e nel 1990 \"Tre colonne in cronaca\" diretto da Carlo Vanzina, ispirato al romanzo di Corrado Augias con Gian Maria Volont\u00e9.\nNel 1996 realizza un film-evento per la televisione, basato sul romanzo di Joseph Conrad, Nostromo, co-prodotto dalla BBC, dalla Rai, dalla Televisi\u00f3n Espa\u00f1ola e dalla statunitense WGBH-TV. Interpretato da Albert Finney, Claudia Cardinale, Colin Firth e Claudio Amendola, \u00e8 un successo, diffuso dalle televisioni di tutto il mondo.\nNel 1996, dalla relazione con l'attrice Gaia De Laurentiis, nasce il figlio Sebastiano.\nGhia muore a Roma, per un tumore ai polmoni, il 1\u00ba giugno 2005, poche settimane prima del suo 70\u00ba compleanno."}
{"id": "4940122", "revid": "729019", "url": "https://it.wikipedia.org/wiki?curid=4940122", "title": "Abbazia di Montbeno\u00eet", "text": "L'abbazia di Montbeno\u00eet \u00e8 un'abbazia benedettina situata a Montbeno\u00eet, nel dipartimento del Doubs."}
{"id": "4940129", "revid": "767487", "url": "https://it.wikipedia.org/wiki?curid=4940129", "title": "Le tre zie", "text": "Le tre zie (\"Die drei Tanten\") \u00e8 un film muto del 1921 diretto da Rudolf Biebrach. Sceneggiato da Ruth Goetz, aveva come interpreti Willi Allen, Josefine Dora, Adolf Klein, Olga Limburg, Lotte Neumann, Karl Huszar-Puffy, Johannes Riemann, Rosa Valetti, Emmy Wyda.\nProduzione.\nIl film fu prodotto dalla Maxim-Film Ges. Ebner &amp; Co (Berlin).\nDistribuzione.\nVenne presentato in prima a Berlino il 10 febbraio 1921 mentre in Finlandia usc\u00ec il 9 maggio 1921."}
{"id": "4940130", "revid": "46291", "url": "https://it.wikipedia.org/wiki?curid=4940130", "title": "Vanilla parvifolia", "text": "Vanilla parvifolia \u00e8 una pianta della famiglia delle Orchidacee, originaria dell'America Meridionale.\nDescrizione.\n\"V. parvifolia\" \u00e8 un'orchidea di taglia grande, che cresce epifita. Lo stelo, a crescita monopodiale, \u00e8 sottile e sinuoso e porta foglie distanziate di forma ellittica ad apice acuto, brevemente picciolate, di dimensione via via minore procedendo verso l'apice dello stelo. La fioritura avviene mediante infiorescenze terminali a racemo, portanti alcuni fiori. Questi sono molto appariscenti, grandi mediamente 7.5 centimetri..\nDistribuzione e habitat.\n\"V. parvifolia \" \u00e8 una pianta originaria del Sud America, in particolare del Sud del Brasile e del Paraguay, dove cresce epifita."}
{"id": "4940131", "revid": "1318658", "url": "https://it.wikipedia.org/wiki?curid=4940131", "title": "Basilica di San Severino (Bordeaux)", "text": "La basilica di San Severino (in francese: \"basilique Saint-Seurin\") \u00e8 un luogo di culto cattolico di Bordeaux, nel dipartimento della Gironda, dedicato a san Severino di Bordeaux.\nClassificata come monumento storico di Francia nel 1840, la basilica \u00e8 divenuta anche patrimonio dell'umanit\u00e0 per l'UNESCO dal 1998 in quanto meta intermedia della \"Via Turonensis\", uno dei percorsi per San Giacomo di Compostella in Francia."}
{"id": "4940134", "revid": "585241", "url": "https://it.wikipedia.org/wiki?curid=4940134", "title": "Nazionale di pallavolo maschile delle Isole F\u00e6r \u00d8er", "text": ""}
{"id": "4940135", "revid": "1573940", "url": "https://it.wikipedia.org/wiki?curid=4940135", "title": "Chiesa di Sant'Eulalia (Bordeaux)", "text": "La chiesa di Sant'Eulalia (in francese: \"\u00c9glise Sainte-Eulalie de Bordeaux\") \u00e8 un luogo di culto cattolico di Bordeaux, nel dipartimento della Gironda.\nSorta su un luogo di culto del VII secolo, venne costruita nel XIV secolo in stile gotico e successivamente pi\u00f9 volte modificata; agli inizi del XX secolo fu ampliata ricostruendo la facciata. \u00c8 monumento storico di Francia.\nAll'interno della chiesa si trovano due organi a canne: quello principale fu realizzato da Maille nel 1901 ed ha 56 registri su tre tastiere e pedaliera; quello del coro, di Commaille, risale alla fine del XIX secolo ed ha 18 registri."}
{"id": "4940136", "revid": "585241", "url": "https://it.wikipedia.org/wiki?curid=4940136", "title": "Nazionale di pallavolo femminile delle Isole F\u00e6r \u00d8er", "text": ""}
{"id": "4940138", "revid": "1745361", "url": "https://it.wikipedia.org/wiki?curid=4940138", "title": "Tessalo", "text": "Biografia.\nEra fratello di Dracone I e padre di tre figli: Gorgia, Ippocrate III e Dracone II. Si sa che lavor\u00f2 per un lungo periodo alla corte di Archelao I di Macedonia (che regn\u00f2 dal 413-399 a.C.) e grazie a questo si \u00e8 potuto risalire al periodo in cui \u00e8 vissuto. Fu uno dei fondatori della scuola dogmatica della medicina ed \u00e8 pi\u00f9 volte apprezzato da Galeno, che lo ritiene il pi\u00f9 eminente tra i figli di Ippocrate e sostiene che lui ha sempre tenuto fede alle dottrine di suo padre, senza mai modificarle. Non c'\u00e8 alcun dubbio sul fatto che, quando \u00e8 stato costretto ad eseguire il difficile compito di preparare gli scritti di Ippocrate per la pubblicazione dopo la sua morte, ha inserito delle aggiunte che derivavano dalla sua esperienza personale, che per\u00f2 non erano sempre degne di entrare in uno scritto di Ippocrate. Pi\u00f9 volte \u00e8 stato anche supposto da alcuni degli antichi scrittori che Tessalo sia l'autore di alcune delle opere che fanno parte della collezione ippocratica e che le avrebbe ultimate utilizzando gli appunti lasciati dal padre .\nUna delle lettere \"apocrife\" attribuite a Ippocrate \u00e8 rivolta a Tessalo e contiene un'orazione, detta Presbeutikos, presumibilmente pronunciata da Tessalo agli Ateniesi, in cui li implora di non continuare la guerra contro Cos, suo paese natale. Questa lettera per\u00f2 non \u00e8 considerata autentica. Esiste un epitaffio di Tessalo nell'Antologia greca, inoltre il suo nome si trova in molti passi degli scritti di Galeno, soprattutto in riferimento alla paternit\u00e0 di diversi libri come il \"De Morbis popularibus\" (\"Sulle malattie del popolo\")"}
{"id": "4940140", "revid": "1318658", "url": "https://it.wikipedia.org/wiki?curid=4940140", "title": "Abbazia di La Sauve-Majeure", "text": "L'abbazia di La Sauve-Majeure \u00e8 stata un'abbazia situata a La Sauve, nel dipartimento della Gironda. Le sue rovine rappresentano un interessante esempio di architettura romanica.\nL'abbazia fu fondata il 28 ottobre 1079 da san Geraldo in una grande foresta (in latino \"Sylva major\") tra la Garonna e la Dordogna donatagli da Guglielmo, conte di Poitiers.\nNel 1840 l'abbazia fu dichiarata Monumento storico di Francia e nel 1914 furono posti sotto tutela anche alcuni terreni circostanti sui quali sorgevano delle rovine. Dal 12 aprile 1929 anche le rovine esterne ebbero la classificazione di monumento storico. Infine, il 9 aprile 2002, anche i terreni rimasti dopo il decreto del 1929 furono dichiarati monumento storico.\nInoltre, dal 1998, l'abbazia \u00e8 stata inscritta nella lista dei Patrimoni dell'umanit\u00e0 dell'UNESCO in quanto meta intermedia della \"Via Turonensis\", uno dei percorsi per San Giacomo di Compostella in Francia."}
{"id": "4940152", "revid": "921573", "url": "https://it.wikipedia.org/wiki?curid=4940152", "title": "Premio Rodolfo Valentino", "text": "Il premio del Cinema Rodolfo Valentino consiste in una statuetta con l'effigie del divo di Castellaneta che per i primi 20 anni venne forgiata in oro mentre ora \u00e8 d'argento placcata d'oro ed \u00e8 stato assegnato negli anni a grandi divi cinematografici.\nStoria.\nLa storia del premio parte da Carlo Apollonio che ai tempi era un giovane universitario a Roma e che nel 1972 propose al PR Mario Natale la creazione di un premio che premiasse in Puglia, terra di Rodolfo Valentino, l'eccellenza attoriale nel mondo. In onore del talento di Rodolfo Valentino, venne cos\u00ec istituito nel 1972 il premio che originariamente si denominava \"Premio Maschera d'oro\" e che tenne la sua prima premiazione a Maglie nella villa Tamborrino. Successivamente \u00e8 stato realizzato fino al 1981 in Puglia, al Teatro Politeama Greco di Lecce e poi, per interessamento della stessa Liz Taylor, portato a Los Angeles dove trov\u00f2 il supporto del senatore Bradley per 12 anni in California. Nel 1996 venne riportato in Europa. Le ultime due edizioni del premio si sono svolte in Italia nell'isola Sardegna a Poltu Quatu."}
{"id": "4940154", "revid": "65449070", "url": "https://it.wikipedia.org/wiki?curid=4940154", "title": "Five Broken Cameras", "text": ""}
{"id": "4940157", "revid": "729019", "url": "https://it.wikipedia.org/wiki?curid=4940157", "title": "Keni Thomas", "text": ""}
{"id": "4940160", "revid": "729019", "url": "https://it.wikipedia.org/wiki?curid=4940160", "title": "Stazione di Anversa-Villalago-Scanno", "text": "La stazione di Anversa-Villalago-Scanno \u00e8 una stazione ferroviaria, posta lungo la ferrovia Roma-Pescara, a servizio dei comuni di Anversa degli Abruzzi, Villalago e Scanno.\nStoria.\nLa stazione venne inaugurata nel 1888 in occasione dell'apertura dell'intera linea.\nStrutture e impianti.\nLa stazione possiede un fabbricato viaggiatori, uno scalo merci non pi\u00f9 utilizzato e una sottostazione elettrica. Il piazzale ferroviario \u00e8 composto da 5 binari, due per il servizio viaggiatori, il terzo era per le precedenze ma \u00e8 stato disabilitato in quanto non possiede pi\u00f9 l'elettrificazione e gli altri due servono uno la sottostazione elettrica che alimenta la linea e l'altro, smantellato, il piano caricatore dello scalo. Annesso al fabbricato viaggiatori \u00e8 presente l'ufficio del capostazione, dove si trova tutto l'equipaggiamento necessario a presenziare la stazione. La gestione degli impianti \u00e8 affidata a Rete Ferroviaria Italiana (RFI).\nMovimento.\nIl servizio viaggiatori era svolto da Trenitalia per conto della Regione Abruzzo. I treni che effettuavano fermata erano due e di tipo regionale. A dicembre 2016 risultava rimanente una sola corsa, mentre da giugno 2017 la fermata \u00e8 stata sospesa."}
{"id": "4940161", "revid": "108826430", "url": "https://it.wikipedia.org/wiki?curid=4940161", "title": "Ludlul b\u0113l n\u0113meqi", "text": "Ludlul b\u0113l n\u0113meqi (accadico, \"[Voglio lodare] il Signore della sapienza\") \u00e8 un poema religioso babilonese in quattro tavole per complessivi 480 versi risalente al II millennio a.C. (periodo cassita) comunemente conosciuto anche come il poema babilonese del \"Giusto sofferente\".\nIl primo testo fu pubblicato nel 1875 da Henry Creswicke Rawlinson (1810-1895) nel IV volume del \"Cuneiform Inscriptions of Western Asia\". L'edizione dell'assiriologo britannico Wilfred George Lambert (1926-2011), per molti anni il riferimento fondamentale, \u00e8 ora stata rimpiazzata dalla nuova edizione curata da Takayoshi Oshima.\nI testi cuneiformi dell'opera sono stati rinvenuti nelle citt\u00e0 di: Ninive, A\u0161\u0161ur, Babilonia, Sippar, Sultantepe.\nTavola I.\nI primi 30 versi sono perduti. Conosciamo il I rigo \"Ludlul b\u0113l n\u0113meqi\" grazie ai colofoni delle successive tavole. E, come \u00e8 usanza mesopotamica, il primo rigo riportato nei colofoni ne costituisce il titolo con cui veniva individuato e classificato: \"Ludlul b\u0113l n\u0113meqi\" (lett. \"[Voglio lodare] il Signore della sapienza\") dove \"ludlul\" (termine derivato dal verbo \"dal\u0101lu\") costituisce la parte fissa delle \"preghiere a mano alzata\" (\"\u0161u-\u00edl-l\u00e1\") recitate in occasione di malattie o disgrazie, per ottenere il soccorso da parte della divinit\u00e0, il quale, una volta realizzatosi, veniva ripagato con \"preghiere di ringraziamento\" che consentivano il diffondersi del culto nei suoi confronti; \"B\u0113l\" \u00e8 l'epiteto, con il significato di \"Signore\", con cui si invocava il re degli d\u00e8i e dio poliade della citt\u00e0 di Babilonia, Marduk; \"n\u0113mequ\" \u00e8 il termine in lingua accadica con cui si indica la \"conoscenza\", la \"sapienza, la \"saggezza\", l'\"esperienza\".\nSegue un inno a Marduk considerato come una tempesta che turbina, ma il cui soffio \u00e8 buono come la brezza di primo mattino, un dio la cui:\nL'orante in questa tavola ricorda le sofferenze e le ingiustizie subite, concludendo:\nL'orante ha perso la sua sicurezza; cattivi presagi lo turbano; la gente parla male di lui; i cortigiani presentano petizioni per infangarne la reputazione; la calunnia e la falsit\u00e0 lo circondano; il suo parlare si fa dunque muto; il suo grido, silenzio (rigo 72: \"\u0161\u00e1-pu-tum \u0161\u00e1-gi-ma-ti \u0161\u00e1-qum-me\u0161 \"x\" \u0161e[...]\"). Da dignitario quale era la sua figura, ora \u00e8 quella di un misero schiavo. Anche i parenti lo hanno abbandonato, lo hanno lasciato solo. L'intera citt\u00e0 ora la guarda come un nemico. Il suo amico lo ha abbandonato e il suo compagno trama contro di lui. Colui che lo difende, cade; colui che lo calunnia viene innalzato. Lo hanno sostituito nella sua attivit\u00e0, anche nei riti religiosi \u00e8 subentrato un altro al suo posto.\nTavola II.\nL'anno \u00e8 trascorso, e l'orante osserva che \u00abvoltandomi indietro (non vedo che) male su di me\u00bb (rigo 2: \" asa\u1e2b\u1e2burma lemun lemunma \"). La sua disgrazia aumenta, ha invocato il dio che tuttavia non mostra il suo volto (rigo 4: \"ila al-si-ma ul-id-di-na pa-ni-\u0161\u00fa\"). I divinatori non gli offrono risposte.\nEppure, sostiene l'orante, ci\u00f2 che gli accade sarebbe ben meritato da colui che non cura il dio, che disprezza i riti, che \u00e8 negligente nelle feste religiose, ma l'orante ricorda di aver sempre pregato e fatto offerte, di aver seguito con cura le processioni alla dea, le preghiere del re accompagnate dalla musica erano per lui delizia. Aveva inoltre insegnato alla gente a onorare il dio e a comprendere il valore del nome della dea.\nAllora, medita l'orante:\nInfatti,\nLa condizione degli uomini \u00e8 dunque fragile e incostante,\nMa i mali dell'orante non si fermano a quelli che attengono alla sua onorabilit\u00e0 o ai suoi rapporti sociali e alla fortuna negli affari, ora riguardano anche le sofferenze fisiche e le malattie: tosse, febbre, impotenza, infezioni, paralisi acuite dalla fame procurata dalla miseria tormentano l'orante. La sua casa \u00e8 ora una prigione, il corpo \u00e8 una piaga, trascorre le notti nella sua sporcizia. Il dio non viene in suo aiuto. La morte \u00e8 prossima e il nemico ne gode.\nTavola III.\nLa mano divina pesa sull'orante, nella malattia vaneggia e geme. In un sogno gli appare un giovane di splendide fattezze che impugna un ramo di tamarisco per le purificazioni. Questo giovane comunica all'orante che Laluralimma di Nippur lo ha inviato per purificarlo: e con l'acqua lo splendido giovane lo purifica. In un altro sogno un giovane gli appare inviato da Marduk. Qui, al verso 43 della III Tavola appare il possibile nome dell'orante a cui Marduk ha inviato il giovane luminoso: \u0160ub\u0161i-me\u0161r\u00ea-\u0160akkan. A \u0160ub\u0161i-me\u0161r\u00ea-\u0160akkan il giovane inviato da Marduk in sogno cura le membra e lo purifica.\nTavola IV.\nMarduk ha ascoltato i lamenti e le preghiere dell'orante:\nMarduk ha ascoltato i lamenti e le preghiere dell'orante:\nOra l'orante rende grazie al dio che lo ha fatto tornare in vita, lui che era sceso nella fossa. L'orante prega Marduk e la sua paredra \u1e62arp\u0101n\u012btu offrendo loro incenso odoroso, sacrifici e libagioni.\nIl \"Ludlul b\u0113l n\u0113meqi\" conclude cos\u00ec con l'ultima riga, la n.100 della IV Tavola:\nBibliografia.\nGiorgio R. Castellino, \"Testi sumerici e accadici\", Torino, UTET, 1977, pp.\u00a0478 e sgg.\nWilfred G. Lambert, \"Babylonian Wisdom Literature\", Oxford, Oxford University Press, 1966, pp.\u00a021 e sgg.\nAmar Annus e Alan Lenzi, \"Ludlul b\u0113l n\u0113meqi. The Standard Babylonian Poem of the Righteous Sufferer\", Neo-Assyrian Text Corpus Project, State archives of Assyria cuneiform texts 7. Helsinki 2010."}
{"id": "4940163", "revid": "149727", "url": "https://it.wikipedia.org/wiki?curid=4940163", "title": "Stazione di Raddusa", "text": ""}
{"id": "4940164", "revid": "599013", "url": "https://it.wikipedia.org/wiki?curid=4940164", "title": "Dani Tortolero", "text": "Carriera.\nClub.\nCresciuto nel vivaio del Barcellona, ha militato per quasi 5 anni nelle giovanili del club. Nonostante le buone e continue prestazioni con la squadra B, Tortolero non ha mai trovato spazio in prima squadra, nonostante alcune convocazioni maturate negli anni. Ceduto all'Elche nel mercato estivo del 2003, per le successive quattro stagioni ha militato in quattro differenti club spagnoli, giocando sempre in Segunda Divisi\u00f3n.\nRitornato al Gimnastic, club che lo aveva gi\u00e0 acquistato nel 2004, trova continuit\u00e0 senza per\u00f2 sbocciare definitivamente. trasferitosi poi al Girona ed, in seguito, al Sabadell, abbandoner\u00e0 per la prima volta la terra natale per aggregarsi ai ciprioti del Doxa Kat\u014dkopias.\nNazionale.\nA livello di nazionale Dani ha ricoperto ruolo da difensore per l'Under-16, l'Under-17, con cui ha anche vinto una Meridian Cup nel '99, l'Under-18, l'Under-20, l'Under-21. "}
{"id": "4940167", "revid": "767487", "url": "https://it.wikipedia.org/wiki?curid=4940167", "title": "Eocasea martini", "text": "L'eocasea (Eocasea martini) \u00e8 un tetrapode estinto, appartenente ai sinapsidi. Visse nel Carbonifero superiore (Pennsylvaniano, circa 302 milioni di anni fa) e i suoi resti fossili sono stati ritrovati in Kansas.\nDescrizione.\nQuesto animale \u00e8 noto per uno scheletro incompleto, sufficiente tuttavia a ricostruire l'animale. Lo scheletro appartiene a un esemplare giovane, lungo circa 20 centimetri. La morfologia cranica di \"Eocasea \"indica senza ombra di dubbio che questo animale era parte di un gruppo noto come caseasauri, considerati i pi\u00f9 basali fra i sinapsidi. \"Eocasea \"possedeva una grande finestra temporale laterale, delimitata da un osso squamoso stretto posteroventralmente. L'osso sopratemporale ampio e grande era molto simile a quello che si riscontra in forme erbivore come \"Casea \"e \"Cotylorhynchus\", e molto diverso dai piccoli caseasauri carnivori come \"Eothyris\". \"Eocasea\" differiva dai caseidi erbivori in numerose caratteristiche, tra cui la presenza di una gabbia toracica stretta, denti conici e aguzzi e una taglia molto ridotta. \nClassificazione.\n\"Eocasea martini \"\u00e8 stato descritto per la prima volta nel 2014, sulla base di un fossile ritrovato nella cava Hamilton nel Kansas, risalente al Pennsylvaniano superiore. Secondo un'analisi filogenetica, \"Eocasea \"sarebbe il rappresentante pi\u00f9 basale dei caseidi, un gruppo di sinapsidi che furono tra i primi tetrapodi a sviluppare la dieta erbivora. I caseidi svilupparono denti a forma di foglia e seghettati, e ampie casse toraciche a forma di barile; \"Eocasea\" era ancora sprovvisto di queste caratteristiche, ed \u00e8 quindi considerato il pi\u00f9 primitivo (nonch\u00e9 antico) caseide noto. \nSignificato dei fossili.\nLa scoperta di \"Eocasea \"estende la documentazione fossile dei caseidi al Carbonifero superiore, e riempie un significativo spazio temporale, dimostrando che questo importante clade di sinapsidi \u00e8 molto pi\u00f9 antico di quanto evidenziato finora dai fossili. I resti di \"Eocasea\", quasi sicuramente un piccolo carnivoro, portano chiare prove che i grandi caseidi erbivori del Permiano, i pi\u00f9 grandi vertebrati terrestri noti del loro tempo, si svilupparono da piccoli membri del clade non ancora erbivori. Questo tipo di evoluzione si riscontra in altri cladi permo-carboniferi che comprendono i primi vertebrati terrestri erbivori (Diadectidae, Edaphosauridae, Captorhinidae). Tra gli amnioti, furono i sinapsidi (il gruppo che comprende anche i mammiferi) ad acquisire la dieta erbivora all'inizio della loro storia evolutiva. Le prove fossili indicano che questa innovazione nel comportamento nutritivo condusse, alla fine del Permiano, alla formazione delle catene trofiche di tipo moderno negli ecosistemi terrestri, con numerosi erbivori e relativamente pochi carnivori. Furono quindi i sinapsidi a sviluppare sia grandi erbivori che grandi predatori terrestri, una condizione che \u00e8 rimasta pressoch\u00e9 inalterata fin dalla fine dell'Era Paleozoica.\nNello stesso giacimento in cui sono stati ritrovati i resti di \"Eocasea \"sono state fatte altre scoperte notevoli: uno dei pi\u00f9 antichi diapsidi noti, probabilmente il primo rettile acquatico (\"Spinoaequalis\"), il pi\u00f9 antico e primitivo varanopseide (\"Archaeovenator\") e il pi\u00f9 antico captorinide (\"Concordia cunninghami\")."}
{"id": "4940169", "revid": "22356", "url": "https://it.wikipedia.org/wiki?curid=4940169", "title": "Eocasea", "text": ""}
{"id": "4940172", "revid": "729019", "url": "https://it.wikipedia.org/wiki?curid=4940172", "title": "Stazione di Gizzeria Lido", "text": "La stazione di Gizzeria Lido \u00e8 una stazione ferroviaria posta sulla linea Battipaglia-Reggio di Calabria. Serve il centro abitato di Gizzeria Lido.\nStoria.\nOriginariamente denominata \"Sant'Eufemia Marina-Gizzeria\", assunse la denominazione attuale nel 1962.\nLa Stazione di S. Eufemia Marina-Gizzeria dal 1896 anno della sua apertura ha avuto due collocazioni diverse, la prima nell'ultima parte rettilinea della strada ferrata prima della curva verso Reggio, la seconda intorno agli anni 1962 spostata di verso Napoli davanti al cantiere Cal.Fer. di propriet\u00e0 di GiovanBattista Amato che tuttora al suo interno presenta vecchi manufatti ferroviari.\nLa stazione originariamente contava 4 binari. Attualmente, ne conta solo 2, in seguito alla soppressione dei binari 1 e 4.\nBibliografia.\nRete Ferroviaria Italiana, \"Fascicolo Linea 142\"."}
{"id": "4940173", "revid": "858648", "url": "https://it.wikipedia.org/wiki?curid=4940173", "title": "Don Juan DeMarco - Maestro d'amore", "text": ""}
{"id": "4940178", "revid": "149727", "url": "https://it.wikipedia.org/wiki?curid=4940178", "title": "Stazione di Sant'Eufemia Marina-Gizzeria", "text": ""}
{"id": "4940180", "revid": "149727", "url": "https://it.wikipedia.org/wiki?curid=4940180", "title": "Stazione di Sant'Eufemia Marina", "text": ""}
{"id": "4940181", "revid": "729019", "url": "https://it.wikipedia.org/wiki?curid=4940181", "title": "Stazione di Bugnara", "text": "La stazione di Bugnara \u00e8 una stazione ferroviaria della ferrovia Roma-Pescara a servizio del comune di Bugnara.\nStoria.\nLa stazione venne inaugurata nel 1888, in occasione dell'apertura dell'intera linea.\nStrutture e impianti.\nLa gestione degli impianti \u00e8 affidata a Rete Ferroviaria Italiana, controllata del Gruppo Ferrovie dello Stato.\nLa pianta dei fabbricati \u00e8 rettangolare. La stazione \u00e8 impresenziata e ha numerosi problemi di degrado.\nIl piazzale ferroviario si compone di un unico binario, munito di banchina.\nMovimento.\nIl servizio ordinario era svolto in esclusiva da Trenitalia (controllata del gruppo Ferrovie dello Stato) per conto della Regione Abruzzo. \nErano circa 6 al giorno i treni che effettuano servizio in stazione, con direzione Avezzano e Sulmona.\nNegli anni novanta vi era un collegamento interregionale con Roma Tiburtina, svolto con la locomotiva FS E.646 con agganciate carrozze a piano ribassato.\nI treni che effettuavano servizio in questa stazione erano di tipo regionale."}
{"id": "4940183", "revid": "247222", "url": "https://it.wikipedia.org/wiki?curid=4940183", "title": "You're Tuff Enough", "text": "You're Tuff Enough \u00e8 un album di Junior Wells, pubblicato dalla Blue Rock Records nel novembre del 1968."}
{"id": "4940184", "revid": "889336", "url": "https://it.wikipedia.org/wiki?curid=4940184", "title": "Regina Rajchrtov\u00e1", "text": "\u00c8 conosciuta anche come Regina Kordov\u00e1 a seguito del matrimonio nel 1992 con l'ex tennista Petr Korda.\nDal matrimonio sono nati tre figli: Sebastian Korda, divenuto anche lui tennista, e le golfiste Jessica Korda e Nelly Korda.\nCarriera.\nIn carriera ha vinto un titolo di doppio, l'Estoril Open nel 1989, in coppia con la connazionale Iva Buda\u0159ov\u00e1. Nei tornei del Grande Slam ha ottenuto il suo miglior risultato raggiungendo i quarti di finale di doppio all'Open di Francia nel 1990, in coppia con l'ungherese Andrea Temesv\u00e1ri.\nIn Fed Cup ha disputato un totale di 11 partite, collezionando 5 vittorie e 6 sconfitte."}
{"id": "4940185", "revid": "857769", "url": "https://it.wikipedia.org/wiki?curid=4940185", "title": "Regina Kordov\u00e1", "text": ""}
{"id": "4940187", "revid": "287204", "url": "https://it.wikipedia.org/wiki?curid=4940187", "title": "Regina Kordova", "text": ""}
{"id": "4940188", "revid": "287204", "url": "https://it.wikipedia.org/wiki?curid=4940188", "title": "Regina Rajchrtova", "text": ""}
{"id": "4940189", "revid": "857769", "url": "https://it.wikipedia.org/wiki?curid=4940189", "title": "Regina Rajchrtova Kordova", "text": ""}
{"id": "4940192", "revid": "300067", "url": "https://it.wikipedia.org/wiki?curid=4940192", "title": "Scholanda Robinson", "text": ""}
{"id": "4940193", "revid": "767487", "url": "https://it.wikipedia.org/wiki?curid=4940193", "title": "Walter Williams", "text": "Biografia.\nWilliams \u00e8 morto l'11 dicembre 2018 a La Ceiba, all'et\u00e0 di 35 anni a causa di un ictus.\nCarriera.\nClub.\nHa giocato nella massima serie del campionato honduregno con varie squadre.\nNazionale.\nHa disputato il suo unico incontro con la Nazionale honduregna nel 2014."}
{"id": "4940205", "revid": "1369234", "url": "https://it.wikipedia.org/wiki?curid=4940205", "title": "Bryan Acosta", "text": "Carriera.\nClub.\nHa giocato nella massima serie del campionato honduregno con la Real Espa\u00f1a.\nNazionale.\nHa esordito con la nazionale honduregna nel 2014."}
{"id": "4940207", "revid": "1371684", "url": "https://it.wikipedia.org/wiki?curid=4940207", "title": "Coppa Spengler 1923", "text": "La 1\u00aa edizione della Coppa Spengler si \u00e8 svolta alla fine di dicembre del 1923 a Davos, in Svizzera.\nLa prima partita ha visto contrapporsi gli austriaci del Wiener EV contro i tedeschi del Berliner SC.\nIl torneo si protrae, a causa di forti nevicate e valanghe, fino al giorno di Capodanno."}
{"id": "4940209", "revid": "767487", "url": "https://it.wikipedia.org/wiki?curid=4940209", "title": "Diego Reyes Sandoval", "text": "Carriera.\nClub.\nHa giocato nella massima serie del campionato honduregno con Real Sociedad e Marath\u00f3n.\nNazionale.\nHa esordito con la Nazionale honduregna nel 2013."}
{"id": "4940210", "revid": "767487", "url": "https://it.wikipedia.org/wiki?curid=4940210", "title": "Milliy F\u0131rqa", "text": "Il Milly F\u0131rqa \u00e8 un'organizzazione non governativa dei tatari di Crimea. Il suo nome \u00e8 preso dal precedente partito Milliy Firqa, che fu bandito dalle autorit\u00e0 sovietiche nel 1921. L'attuale leader \u00e8 Vasvi Abduraimov.\nNel 2010 Abduraimov chiese che i Tatari non sostenessero alcun candidato per le elezioni presidenziali in Ucraina del 2010.\nNonostante il sostegno marginale, Abduraimov e il Milliy F\u0131rqa hanno avuto un partner privilegiato per il governo dell'Ucraina sotto Yanukovich, cos\u00ec come per le autorit\u00e0 locali della Crimea sotto Mogilev. Prima del 18 maggio 2013 giorno del ricordo delle vittime tatare di Crimea della deportazione, il consiglio comunale di Simferopoli annunci\u00f2 inizialmente che avrebbe bandito l'evento. In seguito, le autorit\u00e0 della Crimea accettarono la proposta del Milliy F\u0131rqa, che sarebbe stato responsabile dell'evento. Di fronte alle proteste delle organizzazioni dei Tatari di Crimea dagli Stati Uniti, dalla Turchia e dall'Europa, il Milliy F\u0131rqa si ritir\u00f2 dall'organizzazione della manifestazione."}
{"id": "4940211", "revid": "1369234", "url": "https://it.wikipedia.org/wiki?curid=4940211", "title": "Romell Quioto", "text": "Carriera.\nClub.\nDopo aver giocato principalmente nel campionato honduregno, con una parentesi in Europa nel 2013 al (solo 11 presenze tra campionato e coppa), il 23 dicembre 2016 viene acquistato dallo . Nella stagione 2018 conquista la coppa nazionale con i Dynamo, giocando la finale da titolare e collezionando 4 presenze e due reti in tutto il torneo.\nA stagione conclusa, il 20 novembre 2019, passa al nello scambio che ha visto V\u00edctor Cabrera fare il percorso inverso. Il 19 febbraio 2020 esordisce con i canadesi in Champions League segnando la rete del momentaneo 2-0 contro il . Dieci giorni pi\u00f9 tardi, realizza la prima rete con i quebecchesi in MLS, nel match vinto contro il .\nNazionale.\nHa esordito con la Nazionale honduregna nel 2012 ed ha fatto parte della nazionale olimpica alle Olimpiadi di Rio de Janeiro dove ha giocato cinque partite e realizzando una rete.\nStatistiche.\n\"Statistiche aggiornate al 24 febbraio 2022.\""}
{"id": "4940212", "revid": "729019", "url": "https://it.wikipedia.org/wiki?curid=4940212", "title": "Battaglia di Rieti-Antrodoco", "text": "La battaglia di Rieti-Antrodoco (nota anche come battaglia di Antrodoco, battaglia di Lesta e battaglia di Rieti) fu combattuta nel corso dei moti rivoluzionari del 1820-1821. \u00c8 considerata la prima battaglia del Risorgimento italiano.\nSi svolse tra il 7 e il 10 marzo 1821 in una zona compresa tra Rieti e le Gole di Antrodoco, e vide contrapposte le forze austriache comandate dal generale Frimont e gli insorti napoletani del generale Guglielmo Pepe.\nContesto.\nL'insurrezione militare scoppiata nell'esercito del Regno delle Due Sicilie spinse Ferdinando I ad instaurare un governo di stampo costituzionale. L'Austria, garante dell'equilibrio della Restaurazione, decise di intervenire militarmente, a seguito della richiesta fatta da re Ferdinando al Congresso di Lubiana, per reprimere i moti insurrezionali. Le truppe austriache erano guidate dal generale Frimont.\nSvolgimento.\nSecondo la relazione del generale Pepe, questi disloc\u00f2 le sue forze sul terreno in questo ordine: la brigata del generale Verdenois (composta da cinque battaglioni) ad Ascoli; due battaglioni al comando del tenente colonnello Pisa, a guardia di alcuni passi di montagna tra Arquata e Visso; tra Leonessa e Piediluco tre battaglioni del colonnello Liguori; mentre il colonnello Manthon\u00e9, con due battaglioni presidiava Tagliacozzo. I generali Montemaior e Russo, assieme al colonnello Casella, con tre brigate per complessivi otto battaglioni di linea, duecento cavalli, due compagnie di zappatori e quattordici battaglioni di guardie nazionali, a Rieti. \nIl 6 marzo Pepe diede istruzioni al generale Montemaior, al comando di una brigata, di provocare all'alba del 7 gli Austriaci presenti a Rieti per indurli ad inseguirlo, ma senza lasciarsi agganciare, per portarli a tiro del resto del corpo d'armata. Montemaior per\u00f2 ritard\u00f2 l'operazione fino alle 10 del mattino, dando la possibilit\u00e0 agli Austriaci di far giungere rinforzi dai dintorni di Rieti, e la cavalleria austriaca attacc\u00f2 con diverse cariche i fanti sotto il comando del generale Montemaior; questi per\u00f2 si avvalsero delle pieghe del terreno e della vegetazione (vigneti e alberi) per costringerli a rompere la formazione, ed a non potersi giovare della potenza che sarebbe derivata da una carica a ranghi serrati, respingendoli con perdite. Stessa sorte tocc\u00f2 alla fanteria tirolese ed alla fanteria leggera che era stata inviata all'attacco. Dopo quattro ore di combattimenti, il generale Pepe cerc\u00f2 di occupare i Colli dell'Annunziata inviandovi due battaglioni di linea, solo per accorgersi poco dopo che anche gli Austriaci avevano fatto la stessa mossa, ma con otto battaglioni di fanteria ed altrettanti squadroni di cavalleria. Non potendo inviare i rinforzi, ordin\u00f2 la ritirata, inizialmente coperta dalla sua artiglieria e svoltasi con ordine nonostante la pressione austriaca, ma ad un certo punto le truppe si sfaldarono iniziando a sparpagliarsi, e solo inviando ufficiali esperti ad Antrodoco si riusc\u00ec ad ottenere un certo ordine che ferm\u00f2 il ripiegamento. Il giorno dopo per\u00f2, buona parte dei reparti si sband\u00f2 e solo pochi battaglioni di fanteria, e trecento cavalieri rimasero a fronteggiare gli Austriaci, tanto che il 10 le forze rimanenti in Antrodoco ripiegarono verso la salvezza delle montagne.\nSecondo gli Austriaci, 52.000 uomini avevano passato il Po, inquadrati in cinque divisioni, quattro delle quali attaccarono l'Abruzzo. Pertanto, quella che Pepe intendeva attaccare era solo l'avanguardia austriaca, comandata dal tenente generale conte di Wallmoden. I 14.530 soldati di questa divisione erano divisi in due brigate, la prima delle quali comandata dal generale di brigata Geppert, con 5.500 fanti e 500 cavalieri di stanza a Rieti; l'altra invece, di circa 6.000 uomini, era comandata dal generale di brigata Villata, e dotata anche di dodici cannoni (due batterie), e presidiava la contrada di case Vincentini, posta tra Terria e Montisola; la distanza tra le due brigate era di soli 4 o 5 chilometri per cui un'azione di sorpresa avrebbe potuto colpirne una prima che la seconda avesse avuto il tempo di ricongiungersi, in stile napoleonico, ma il ritardo di Montemaior vanific\u00f2 la tattica di Pepe. Anche la successiva azione di Montemaior fu lenta e poco incisiva nonostante la superiorit\u00e0 numerica della quale godeva con i suoi 7.000 uomini, per cui gli Austriaci poterono tranquillamente rinforzare le altre posizioni con l'avanzata contemporanea di quattro colonne che alla fine riuscirono a penetrare il fronte italiano scongiurando l'azione avvolgente che Pepe aveva progettato ed imponendo il ripiegamento generale. Le defezioni dei giorni successivi fecero il resto, e nonostante una tenace resistenza delle forze rimaste la superiorit\u00e0 numerica degli Austriaci si impose.\nConseguenze.\nIn virt\u00f9 della vittoria conseguita, il re di Napoli Ferdinando I nomin\u00f2 il generale Frimont \"Principe di Antrodoco\"."}
{"id": "4940216", "revid": "1371684", "url": "https://it.wikipedia.org/wiki?curid=4940216", "title": "Coppa Spengler 1924", "text": "La 2\u00aa edizione della Coppa Spengler si \u00e8 svolta alla fine di dicembre del 1924 a Davos, in Svizzera.\n15 squadre si sfidano per la vittoria. Alla fine la spunteranno i Berliner SC dopo una vittoria finale sull'HC Davos.\nCon questo torneo, considerato forte sia in termini di numeri e sia di qualit\u00e0, Davos diventa il centro di hockey su ghiaccio di Europa in un solo colpo. La Coppa Spengler assume un valore come di un campionato europeo ufficiale, mentre la formula \u00e8 identificata con la famosa Coppa Davis per i tennisti in relazione al suo valore come un trofeo."}
{"id": "4940217", "revid": "1214201", "url": "https://it.wikipedia.org/wiki?curid=4940217", "title": "Martin Broberg", "text": "Carriera.\nBroberg cresce a Karlskoga, citt\u00e0 in cui nasce, dividendosi tra il vivaio del Karlskoga SK e quello del KB Karlskoga.\nNel 2007 si trasferisce al Degerfors, dove svolge due anni di settore giovanile prima di entrare a far parte della prima squadra, appena retrocessa in terza serie. Rimane al Degerfors per altri due stagioni (con la squadra tornata nel frattempo in Superettan).\nNel 2012 compie il salto in Allsvenskan con l'offerta da parte del Djurg\u00e5rden, con cui firma per quattro anni. Dopo un primo anno di transizione con sole 9 presenze all'attivo, conquista l'undici titolare in gran parte delle occasioni. Nel corso della stagione 2015, complici anche alcuni problemi fisici in precampionato, non colleziona presenze.\nIl 15 luglio 2015, all'apertura della sessione estiva del calciomercato, diventa a tutti gli effetti un giocatore dell'\u00d6rebro. Qui si dimostra particolarmente ispirato in fase realizzativa: in una met\u00e0 di stagione arriva a segnare un numero di reti superiore a quello di 6 anni e mezzo di carriera, con 10 gol realizzati che contribuiscono alla salvezza del suo nuovo club.\nIl 21 dicembre 2016 passa ufficialmente ai norvegesi dell'Odd, con un contratto valido a partire dal 1\u00ba gennaio 2017.\nIl 21 novembre 2018 viene reso noto il suo ritorno all'\u00d6rebro, a cui si lega a partire dal gennaio 2019 fino al 31 dicembre 2021. Dopo aver collezionato 18 presenze nell'Allsvenskan 2019 e 5 presenze tra l'agosto e il settembre 2020, Broberg \u00e8 costretto a rimanere fuori causa per quasi un anno per via di problemi fisici, tornando in campo solo il 26 luglio 2021. A ottobre, tuttavia, \u00e8 vittima di un serio infortunio al legamento crociato a due mesi dalla scadenza contrattuale con l'\u00d6rebro, mentre la squadra intanto scivolava verso la retrocessione."}
{"id": "4940218", "revid": "767487", "url": "https://it.wikipedia.org/wiki?curid=4940218", "title": "Rony Mart\u00ednez", "text": "Carriera.\nClub.\nHa giocato nella massima serie del campionato honduregno con la Real Sociedad Tocoa.\nNazionale.\nHa esordito con la nazionale honduregna nel 2012."}
{"id": "4940221", "revid": "767487", "url": "https://it.wikipedia.org/wiki?curid=4940221", "title": "Gi\u014drgos Oikonomid\u012bs", "text": "Carriera.\nClub.\nHa sempre militato in squadra cipriote.\nNazionale.\nHa esordito con la nazionale Under-19 del suo paese nel 2006. Ha fatto parte per tre anni anche dell'Under-21 cipriota."}
{"id": "4940222", "revid": "1371684", "url": "https://it.wikipedia.org/wiki?curid=4940222", "title": "Coppa Spengler 1925", "text": "La 3\u00aa edizione della Coppa Spengler si \u00e8 svolta alla fine di dicembre del 1925 a Davos, in Svizzera."}
{"id": "4940225", "revid": "247222", "url": "https://it.wikipedia.org/wiki?curid=4940225", "title": "I Gendarmi di Saint-Tropez", "text": ""}
{"id": "4940226", "revid": "110157", "url": "https://it.wikipedia.org/wiki?curid=4940226", "title": "Demi Live! Warm Up Tour", "text": "Il Demi Live! Warm Up Tour fu il primo tour di Demi Lovato, si svolse nell'estate del 2008, pi\u00f9 una data a dicembre, prima che lei andasse in tour con i Jonas Brothers nel loro Burnin' Up Tour. Ogni tanto viene nominato come l'\"House of Blues Tour\". Durante il tour, lei promosse il suo album di debutto \"Don't Forget\". Il tour inizi\u00f2 il 1\u00ba giugno 2008 e termin\u00f2 il 21 dicembre 2008, per un totale di 17 shows. Il tour ha incassato 1.4 milioni di $.\nBroadcast e Registrazioni.\nQuando Demi si esib\u00ec al Gramercy Theater di New York City, lo show fu registrato e pubblicato su \"Don't Forget\", come un contenuto speciale."}
{"id": "4940235", "revid": "1573940", "url": "https://it.wikipedia.org/wiki?curid=4940235", "title": "Dynastes grantii", "text": "Dynastes granti , \u00e8 un coleottero appartenente alla sottofamiglia dei Dynastinae.\nDescrizione.\nAdulto.\nQuesti scarabei presentano una colorazione molto pi\u00f9 chiara di quella che si pu\u00f2 osservare nelle altre specie della stessa sottofamiglia. Infatti essi presentano un grigio chiaro con delle macchie nere o marroni sia sulle elitre che sul torace. I maschi presentano 2 corna: uno cefalico e uno toracico usati nelle sfide contro gli altri maschi per contendersi la femmina (che non ne possiede, accentuando il dimorfismo sessuale). il \"Dynastes granti\" \u00e8 un coleottero di grandi dimensioni e pu\u00f2 raggiungere i 10\u00a0cm di lunghezza nei maschi meglio sviluppati. Le zampe sono lunghe e forti (soprattutto quelle anteriori) atte ad attaccarsi agli alberi su cui vive. La testa presenta antenne molto corte, con l'ultimo segmento a forma di mazza, due occhi composti sensibili ai raggi UV di medie dimensioni e un paio di mandibole ben sviluppate che per\u00f2 non utilizzano per difendersi.\nLarva.\nLe larve di questi dinastini sono della tipica forma a \"C\", con testa e zampe chitinose e sclerificate, per permettere all'insetto di muoversi pi\u00f9 facilmente nel terreno. Presenta una colorazione quasi interamente biancastra, ad eccezione della testa, delle zampe (che come abbiamo detto sono sclerificate) e della parte terminale dell'addome, che \u00e8 di un colore bluastro. Lungo i fianchi la larva possiede dei forellini chitinosi che utilizza per respirare. L'estremit\u00e0 dell'addome presenta una colorazione verso il bluastro e contiene l'ano.\nBiologia.\nI \"dynastes granti\" \u00e8 di abitudini prettamente notturne (ragion per cui \u00e8 facilmente attratto dalle luci artificiali) e vive nei boschi americane. I maschi, per aggiudicarsi la femmina ingaggiano dure lotte con gli altri maschi utilizzando le possenti corna. In queste battaglie, per\u00f2, nessuno rimane mai ferito o ucciso grazie alla particolare conformazione del corpo che si \u00e8 evoluto a questo scopo, se cos\u00ec non fosse stato vi sarebbero numerose perdite all'interno della specie che rischierebbe l'estinzione. Lo stadio larvale dura circa 1 anno e mezzo e, durante questo periodo, le larve si nutriranno esclusivamente di legno di latifoglie in decomposizione.\nDistribuzione.\nRinvenuto negli Stati Uniti occidentali, in alcune localit\u00e0 dell'Arizona e dello Utah; ed in Messico. Predilige ambienti boschivi e umidi come le foreste."}
{"id": "4940237", "revid": "247222", "url": "https://it.wikipedia.org/wiki?curid=4940237", "title": "Sings Live at the Golden Bear", "text": "Sings Live at the Golden Bear \u00e8 un album live di Junior Wells, pubblicato dalla Blue Rock Records nel 1969. Il disco fu registrato dal vivo il 18 settembre 1968 al Golden Bear di Huntington Beach, California (Stati Uniti)."}
{"id": "4940239", "revid": "682087", "url": "https://it.wikipedia.org/wiki?curid=4940239", "title": "Die drei Tanten", "text": ""}
{"id": "4940241", "revid": "256896", "url": "https://it.wikipedia.org/wiki?curid=4940241", "title": "Tasi", "text": ""}
{"id": "4940245", "revid": "599013", "url": "https://it.wikipedia.org/wiki?curid=4940245", "title": "Jana Strnadov\u00e1", "text": "Carriera.\nHa raggiunto nel doppio la 333\u00aa posizione della classifica WTA, mentre nel singolare ha raggiunto il 434\u00ba posto. Nei tornei del Grande Slam ha ottenuto il suo miglior risultato raggiungendo le semifinali di doppio agli Australian Open nel 1993, in coppia con la statunitense Patty Fendick."}
{"id": "4940246", "revid": "287204", "url": "https://it.wikipedia.org/wiki?curid=4940246", "title": "Jana Strnadova", "text": ""}
{"id": "4940250", "revid": "110157", "url": "https://it.wikipedia.org/wiki?curid=4940250", "title": "AC Schnitzer", "text": "L'AC Schnitzer Automobile Technik \u00e8 un'azienda tedesca specializzata nell'elaborazione di autovetture prodotte dalla BMW e dalla Mini e di motociclette realizzate dalla BMW Motorrad.\nNotizie storiche.\nCon sede ad Aquisgrana, in Germania, l'azienda venne fondata nel 1987 ed \u00e8 attualmente parte del Kohl Group, a cui fa capo anche la Steinmetz. Le componenti prodotte dall'industria si concentrano su telai, sistemi di scarico, cerchi in lega, elementi per gli interni, propulsori potenziati e mezzi completi. Tutti i telai realizzati vengono testati sul circuito del N\u00fcrburgring.\nProdotti.\nAC Schnitzer V8 Topster.\nPresso il salone automobilistico di Francoforte del 2003, l'AC Schnitzer present\u00f2 una propria versione della BMW Z4 3.0i. Denominata V8 Topster, era stata trasformata dalla configurazione roadster a quella coup\u00e9 ed era stata dotata di un propulsore derivato dalla BMW M5 equipaggiato con nuovi alberi a camme, nuovi collettori di scarico e centralina elettronica riprogrammata. Tutto ci\u00f2 elevava la potenza del mezzo a 450 cv di potenza con 520 Nm ci oppia, permettendo cos\u00ec alla Topster di accelerare da 0 a 100\u00a0km/h in 4,5 secondi, con velocit\u00e0 massima di 305\u00a0km/h. L'impianto di scarico era stato sostituito con una versione in acciaio cromato e la coppa e la pompa dell'olio erano state rimodellate per adattarsi alle dimensioni pi\u00f9 ridotte del vano motore della Z4. Per migliorare la refrigerazione delle componenti meccaniche vennero installati nuovi condotti dell'aria, mentre per migliorare la frenata vennero installati nuovi freni a disco con pinze da due pistoncini. Il design della vettura sub\u00ec un aggiornamento per migliorare l'aerodinamicit\u00e0 complessiva.\nAC Schnitzer Mini Cooper S.\nBasandosi sulla Mini Cooper S, i tecnici dell'azienda tedesca svilupparono una propria versione nel 2003. Il propulsore 1.6 che equipaggiava la vettura sub\u00ec una rimappatura della centralina elettronica, riuscendo cos\u00ec ad erogare una potenza di 193 cv. Ci\u00f2 permetteva al mezzo di accelerare da 0 a 100\u00a0km/h in 7 secondi, con velocit\u00e0 massima di 235\u00a0km/h. L'impianto di scarico di serie venne sostituito con una versione in acciaio cromato dotata di silenziatore e venne introdotto un nuovo body kit aerodinamico. Le sospensioni vennero abbassate di 30\u00a0mm per migliorare la manovrabilit\u00e0 del mezzo, e per lo stesso fine vennero applicati nuovi pneumatici sportivi. Nel 2005, con l'uscita della versione convertibile della S, ne \u00e8 stata prodotta una versione elaborata contemporaneamente.\nNel 2008 venne modificata la versione Clubman. Rispetto alla versione di serie, era dotata di nuovi sospensioni sportive e il propulsore era stato elaborato fino ad ottenere una potenza di 226 cv. Tle risultato venne ottenuto impiantando un nuovo impianto di scarico con terminali in acciaio inox.\nAC Schnitzer ACS6.\nNel 2004 venne costruita l'ACS6 dai tecnici della AC Schnitzer. Basata sulla BMW Serie 6 Coup\u00e9, era dotata di pneumatici sportivi che avvolgevano cerchi in lega. Le sospensioni vennero irrigidite ed abbassate di 23\u00a0mm per migliorare la maneggevolezza del mezzo, mentre il design venne aggiornato con nuovi elementi aerodinamici per aumentare la deportanza aerodinamica. Nella sezione posteriore il doppio terminale di scarico era di tipo sportivo in acciaio cromato e dotato di silenziatore. L'ACS6 \u00e8 stata realizzata anche in versione Cabriolet.\nNel 2005 ne \u00e8 stata realizzata la versione Sport basata sulla M6. Del modello originale venne sostituito l'impianto di scarico con una versione sportiva in acciaio inox.\nAC Schnitzer ACS1.\nNel 2005, in luogo del lancio della nuova Serie 1 della BMW, ne venne realizzata una versione modificata denominata ACS1. Sia il propulsore 1.8 che il 2.0 subirono un incremento di potenza (rispettivamente di 25 e di 30 cv) e venne aggiunto un nuovo terminale di scarico sportivo V2A in acciaio cromato nella sezione posteriore della vettura. I cerchi di serie vennero sostituiti con delle versioni in lega per alleggerire il peso complessivo e vennero aggiunte delle nuove sospensioni sportive abbassate ed irrigidite per migliorare la maneggevolezza. Il design del mezzo venne aggiornato con nuovi elementi aerodinamici per migliorare la deportanza aerodinamica. Nel 2008 ne \u00e8 stata realizzata anche la versione Convertible.\nNello stesso anno fu costruita la versione 3.5i. Oltre ad essere stata dotata di nuove componenti aerodinamiche, era equipaggiata con un propulsore 6 cilindri in linea fornito di due turbocompressori e di un nuovo impianto di scarico che gli permettevano l'erogazione di 360 cv. Ci\u00f2 faceva accelerare il mezzo da 0 a 100\u00a0km/h in meno di cinque secondi, con velocit\u00e0 massima di 300\u00a0km/h. Per l'adeguamento alle nuove prestazioni, vennero montati pneumatici sportivi pi\u00f9 larghi e nuovi cerchi sportivi.\nNel 2012, con il lancio della 1M, venne presentata presso il salone automobilistico di Francoforte la versione aggiornata dal tuner tedesco. Il propulsore venne elaborato fino a raggiungere una potenza di 400 cv e venne introdotto un nuovo impianto di scarico sportivo. Per sopperire alle nuove prestazioni venne impiantato un impianto frenante con dischi autoventilati forati dotati di 6 pistoncini nella sezione anteriore e quattro in quella posteriore. L'aerodinamica e il design vennero rinnovate con nuovi componenti in carbonio e i cerchi vennero cambiati con dei modelli in lega sportivi avvolti da pneumatici ad alte prestazioni. Componenti sportive vennero anche aggiunte negli interni.\nAC Schnitzer Tension.\nAl salone di Francoforte del 2006 l'AC Schnitzer realizz\u00f2 la Tension, una propria elaborazione della BMW M6. Meccanicamente il propulsore \u00e8 stato elaborato fino ad ottenere una potenza di 552 cv e una coppia di 540 Nm, permettendo alla vettura di accelerare da 0 a 100\u00a0km/h in 4,5 secondi con velocit\u00e0 massima di 325\u00a0km/h. In particolare era stato introdotto un nuovo sistema di scarico dotato di terminali in acciaio cromato. Per far fronte alle maggiori prestazioni, l'impianto frenante dovette essere potenziato con l'introduzione di freni a disco forati e ventilati di grandezza maggiore rispetto a quelli originali. La maneggevolezza venne invece curata sostituendo i cerchi di serie con delle versioni in lega pi\u00f9 larghi per far aderire meglio la vettura al suolo. Questi ultimi sono stati avvolti in pneumatici sportivi Michelin Pilot Sport 2. Alle sospensioni vennero aggiunte delle barre anti-rollio per contenere le nuove sollecitazioni prodotte dalle prestazioni maggiori, mentre l carrozzeria venne resa pi\u00f9 aerodinamica installando numerosi componenti aerodinamici aggiuntivi, come le nuove prese d'aria necessarie al raffreddamento del propulsore.\nAC Schnitzer E92 Coup\u00e9.\nNel 2007 fu presentata una versione elaborata nel design della BMW E92 Coup\u00e9. Era dotata di nuovi elementi aerodinamici, sospensioni ribassate e pneumatici sportivi.\nAC Schnitzer Z4.\nBasandosi sulla BMW Z4, nel 2007 i tecnici della AC Schnitzer realizzarono una propria versione dotata di nuovi componenti aerodinamici in carbonio e di un nuovo impianto di scarico sportivo con terminali in acciaio inox. Tale aggiornamento \u00e8 stato realizzato anche per la versione Roadster.\nAC Schnitzer GP3.10.\nImpiegando la BMW Serie 3 come base, i progettisti dell'azienda tedesca lanciarono la GP3.10, vettura pensata per dimostrare che anche i propulsori alimentati a gas propano liquido potevano avere un buon rendimento prestazionale. Alimentata a GPL, la vettura era dotata di un motore V10 che erogava 406 cv di potenza con 510 Nm di coppia grazie all'introduzione di un nuovo impianto di scarico e di una nuova mappatura per la centralina elettronica. Ci spingeva la vettura da 0 a 100\u00a0km/h in 3,9 secondi, con velocit\u00e0 massima di 320\u00a0km/h. L'impianto frenante era costituito da quattro freni a disco ventilati con otto pistoncini, mentre le sospensioni erano state irrigidite per migliorare la manovrabilit\u00e0. Esternamente era stato aggiunto un nuovo body kit aerodinamico.\nAC Schnitzer ACS3 Sport.\nNel 2008 venne costruita l'ACS3 Sport. Basata sulla BMW M3, era dotata di nuove sospensioni sportive ad alte prestazioni e di un propulsore V8 HP 4.0 dalla potenza di 420 cv. L'aumento di potenza e la conseguente accelerazione da 0 a 100\u00a0km/h in 4,8 secondi sono stati possibili con l'inserimento di un nuovo impianto di scarico sportivo. La carrozzeria era stata invece aggiornata con un nuovo body kit in carbonio per migliora l'aerodinamicit\u00e0 e contenere il peso complessivo. Venne costruita anche in versione Cabriolet.\nNel 2009 l'ACS3 conquist\u00f2 il record mondiale di autovettura diesel pi\u00f9 veloce del mondo con una velocit\u00e0 massima di 288.7\u00a0km/h stabilit\u00e0 sul circuito di Nardo.\nAC Schnitzer Falcon.\nImpiegando come base la BMW X5, nel 2008 l'azienda tedesca costru\u00ec la Falcon. Tale modello era dotato di un nuovo design sviluppato dal designer Michele Viandante, il quale aveva dotato il mezzo di nuove prese d'aria, un nuovo body kit e nuovi spoiler. L'impianto di scarico era stato modificato con una versione sportiva dotata di terminali in acciaio inox, mentre i cerchi di serie erano stati sostituiti con dei modelli in lega da 22\". Il suo propulsore diesel 3.0 , grazie ad un aggiornamento della centralina elettronica, era in grado di sviluppare la potenza di 310 cv con coppia di 680 Nm.\nAC Schnitzer Serie 7.\nCon l'immissione sul mercato della nuova BMW Serie 7, gli ingegneri dell'azienda tedesca iniziarono lo sviluppo di un esemplare personalizzato ad alte prestazioni. Tale modello implementava un nuovo body kit realizzato dal designer Michele Viandante, un nuovo impianto di scarico sportivo con doppio terminale in acciaio inox. La meccanica \u00e8 rimasta invariata rispetto al modello di serie.\nAC Schnitzer X6.\nBasandosi sulla BMW X6, l'AC Schnitzer realizz\u00f2 un proprio modello elaborato. Il design del mezzo venne aggiornato con un nuovo body kit realizzato dal designer Michele Viandante. Per contenere il peso vennero installati dei nuovi cerchi in lega e fu applicato un nuovo impianto di scarico con terminali in acciaio inossidabile. Ne venne realizzata anche la versione Falcon, la quale era dotata di un nuovo body kit aerodinamico realizzato in PU-RIM, un avanzato materiale di origine plastica, di un nuovo terminale di scarico, di nuovi cerchi sportivi Evo e di nuove componenti meccaniche che elevavano la potenza a 310 cv.\nNel 2010 fu costruita la versione potenziata della X6M. Era dotata di un nuovo impianto di scarico sportivo, nuovi inserti in carbonio per il propulsore, un nuovo body kit aerodinamico e nuovi cerchi in lega avvolti in pneumatici sportivi. Nello stesso periodo, sempre sulla base della X6M, fu costruito la X6M Falcon, equipaggiata con un nuovo body kit aerodinamico in carbonio.\nAC Schnitzer Serie 5 GT.\nNel 2010 venne realizzata una versione modificata della BMW Serie 5 GT. Tale modello implementava un nuovo scarico sportivo con doppio terminale, nuove sospensioni sportive, un nuovo body kit aerodinamico e diversi aggiornamenti al propulsore 3.0 6 cilindri in linea che ora erogava 286 cv di potenza.\nAC Schnitzer X1.\nPer il salone di Ginevra nel 2010, l'AC Schnitzer present\u00f2 una propria interpretazione della BMW X1. Il propulsore di serie venne sostituito con un'unit\u00e0 BMW TwinPower Turbo con iniezione Common Rail che erogava la potenza di 240 cv. L'impianto di scarico era stato cambiato con una versione sportiva con doppio terminale cromato, mentre le sospensioni erano state aggiornate con delle componenti sportive. L'aerodinamica era stata migliorata con un nuovo body kit e vennero praticate nel corpo vettura nuove prese d'aria per il raffreddamento delle componenti meccaniche. I cerchi furono cambiati con delle versioni in lega avvolte da pneumatici sportivi.\nAC Schnitzer Serie 4.\nNel 2014, dopo la presentazione della BMW Serie 4, il tuner tedesco ne ha costruito una propria versione. Rispetto al modello di serie, era equipaggiato con un nuovo body kit aerodinamico. Non vi furono ritocchi applicati alla meccanica."}
{"id": "4940252", "revid": "767487", "url": "https://it.wikipedia.org/wiki?curid=4940252", "title": "The Stalker", "text": "The Stalker \u00e8 un film direct-to-video del 2014 diretto da Giorgio Amato."}
{"id": "4940253", "revid": "69794", "url": "https://it.wikipedia.org/wiki?curid=4940253", "title": "Sass Maor", "text": "Il Sass Maor (2.812 ) \u00e8 una delle cime pi\u00f9 celebri delle Pale di San Martino e delle intere Dolomiti e, al pari delle Tre Cime di Lavaredo, un monumento alla storia dell'alpinismo dolomitico.\nCaratteristiche.\n\u00c8 la cima principale dell'omonimo sottogruppo delle Pale, ossia il \"braccio\" che pi\u00f9 si spinge verso Fiera di Primiero da cui \u00e8 ben visibile, unito alla Cima della Madonna da una sottile cresta che presenta un'alta forcella, mentre sugli altri versanti \u00e8 circondato da delle pareti alte fino a 1000\u00a0m.\nAlpinismo.\nLa vetta del Sass Maor fu conquistata nel 1875 da H. A. Beachcroft, C. C. Tucker, F. Devoassoud, B. Della Santa per il versante nord della forcella che lo collega alla Cima della Madonna. L'attuale via normale, per il canale sud della forcella fu trovata nel 1881 da D. Diamantidi, M. Bettega, L. Cesaletti e F. Colesel e nel 1893 venne compiuta la salita della parete nord ad opera di A. Tavernaro e L. Normann Neruda.\n\u00c8 per\u00f2 nel 1926 che il Sass Maor diviene ambito e famoso agli occhi degli alpinisti grazie all'opera della guida Emil Solleder che, col compagno Franz Kummer scala l'imponente parete est della montagna aprendo il primo itinerario di VI delle Pale di San Martino (oggi valutato di V+). Si tratta di una via veramente ardita per i tempi in cui \u00e8 stata portata a termine, infatti Solleder ha aggirato alcune fasce di strapiombi con due lunghe traversate in placca che costituiscono il passaggio chiave della via. Nel 1934 viene compiuta un'altra superba ascensione da parte di Ettore Castiglioni e Bruno Detassis, che superano in giornata l'imponente spigolo sud-est, portando a termine un'altra ascensione di VI grado.\nPassata la Seconda Guerra Mondiale, gli alpinisti tornano sulle pareti del Sass Maor. Gabriele Franceschini compie la prima ripetizione solitaria della via Solleder nel 1948 e nel 1955 le guide A. Bettega, G. Gilli e L. Gorza percorrono anche il tratto inferiore della parete est, evitato nel '26 tramite una rampa erbosa, e realizzando cos\u00ec la salita integrale della muraglia.\nNel 1964 la parete est \u00e8 meta di due forti alpinisti: Giancarlo Biasin e Samuele Scalet che realizzano una direttissima a sinistra della Solleder-Kummer; il risultato \u00e8 uno dei capolavori dell'alpinismo dolomitico ed una delle massime realizzazioni degli anni sessanta. La vittoria viene per\u00f2 funestata da un evento tragico: Giancarlo Biasin precipita dal Sentiero del Cacciatore durante la discesa. La via viene ripetuta l'anno successivo da Gigi Grana, Onorato Casiraghi e Alberto Maschio.\nNel 1974 \u00e8 la volta dello spigolo sud, a sinistra della Castiglioni-Detassis, salito da Guido Pagani e Ben Laritti.\nMaurizio Zanolla detto \"Manolo\" ripete la Biasin-Scalet nel 1979, effettuandone la prima ripetizione in libera dichiarando difficolt\u00e0 di IX.\nNel 1980 lo stesso Manolo apre un itinerario destinato a diventare una pietra miliare nella storia dell'arrampicata in Dolomiti, la via Supermatita: via aperta con solo 7 chiodi per tutti i 1000 metri dell'appicco est, a sinistra della variante Bettega ed il tratto chiave, nella parte alta, su roccia friabile, \u00e8 valutato VII-. Questa via fa parte di un trittico di realizzazioni innovative, compiute nei primi anni ottanta, con la via \"Attraverso il pesce\" e la via \"Tempi moderni\", entrambe in Marmolada; esse rappresentano il momento di passaggio dalla mentalit\u00e0 classica in auge fino alla fine degli anni settanta, alla nuova concezione di alpinismo che caratterizza il contemporaneo.\nNel 1982 Graziano Maffei e Paolo Leoni, due fortissimi alpinisti roveretani, salgono il pilastro a destra della Solleder aprendo un nuovo difficilissimo itinerario che \u00e8 dedicato a Bruno Crepaz.\nL'anno successivo, il 1983, \u00e8 la volta di Lorenzo Massarotto che, accompagnato da Leopoldo Roman, esplora la parete nord-est del Sass Maor aprendo un itinerario con uso parsimonioso di chiodi e dedicandolo al padre Alessio.\nNel 1988, la guida Renzo Corona, con Alfredo Bertinelli, scala la parete a sinistra della Biasin-Scalet raccordandosi con la Castiglioni-Detassis, una via chiamata \"Scherzi d'estate\", senza utilizzare alcun chiodo e con difficolt\u00e0 continue ed elevate.\nNel 1992 arrivano sulla montagna anche i cechi Igor Koller e Dino Kuran, il primo \u00e8 l'apritore della via \"Attraverso il pesce\", che salgono una variante, chiamata \"The change is life\" con difficolt\u00e0 di V+ ed un tratto di VIII, che si raccorda con la rampa della Solleder; l'anno successivo ancora una volta Manolo esplora le placche a sinistra della via Biasin-Scalet aprendo quella che \u00e8 la pi\u00f9 difficile realizzazione delle Pale di San Martino: la via Nurejev con difficolt\u00e0 fino al X- (8a), via ripetuta anche da Mauro \"Bubu\" Bole che ne ha confermato le elevatissime difficolt\u00e0.\nNel 2001, dopo un ritorno all'alpinismo avvenuto nel 1993, Samuele Scalet torna sul Sass Maor con Davide Depaoli e Marco Canteri realizzando Masada: un itinerario di 1000\u00a0m che percorre integralmente la parete sud-est con difficolt\u00e0 di VII+ e passi di A0, giudicata una delle vie pi\u00f9 belle al Sass Maor.\nItinerari.\nIl gruppo del Sass Maor \u00e8 ottimamente servito da due rifugi: il rifugio Pradidali ed il rifugio Velo della Madonna.\nEssi sono collegati da un lungo sentiero attrezzato: dal Pradidali s'imbocca la \"ferrata del Port\u00f2n\" che ben attrezzata con scale e funi conduce all'omonima forcella da cui il sentiero prosegue fino alla \"ferrata del Velo\", che taglia lo zoccolo della Cima della Madonna.\nUn'alternativa al sentiero del Velo \u00e8 la \"ferrata della Vecchia\" che poco prima di quella del Velo scende in Val di Roda superando un salto attrezzato con pioli.\nIl rifugio del Velo \u00e8 altres\u00ec raggiungibile dalla Val Canali mediante il \"sentiero del Cacciatore\", attualmente interdetto dopo le frane del Sass Maor nel 2011, oppure mediante il \"sentiero attrezzato Dino Buzzati\" che dalla Val Canali raggiunge per canali e camini la Cima del Cimerlo.\nAscensioni.\nLa cima del Sass Maor \u00e8 raggiungibile tramite diversi itinerari, in buona parte frequentati ed apprezzati. I pi\u00f9 gettonati sono:"}
{"id": "4940257", "revid": "729019", "url": "https://it.wikipedia.org/wiki?curid=4940257", "title": "Stazione di Bussi", "text": "La stazione di Bussi \u00e8 una stazione ferroviaria, ubicata sulla ferrovia Roma-Pescara, a servizio del comune di Bussi sul Tirino.\nStoria.\nLa stazione venne inaugurata nel 1873 in occasione dell'apertura della linea Pescara-Popoli.\nStrutture e impianti.\nLa stazione \u00e8 dotata di un fabbricato viaggiatori e di tre binari, tutti dotati di banchina e collegati fra loro da una passerella ferroviaria. L'impianto \u00e8 gestito da Rete Ferroviaria Italiana (RFI).\nMovimento.\nIl servizio ordinario \u00e8 svolto in esclusiva da Trenitalia (controllata del gruppo Ferrovie dello Stato) per conto della Regione Abruzzo. \nIn stazione fermano circa 20 treni al giorno con direzione Sulmona, Pescara e Roma. I treni che effettuano servizio in questa stazione sono di tipo regionale."}
{"id": "4940259", "revid": "1543377", "url": "https://it.wikipedia.org/wiki?curid=4940259", "title": "Black Bullet", "text": " \u00e8 una serie di light novel scritta da Shiden Kanzaki ed illustrata da Saki Ukai. Edita da ASCII Media Works, \u00e8 composta da sette romanzi pubblicati sotto l'etichetta Dengeki Bunko tra il 10 luglio 2011 e il 10 aprile 2014. Un adattamento manga di Morinohon \u00e8 stato serializzato sulla rivista \"Dengeki Maoh\" della ASCII Media Works tra agosto 2012 e giugno 2014. Un adattamento anime, prodotto dalla Kinema Citrus, \u00e8 stato trasmesso in Giappone tra l'8 aprile e il 1\u00ba luglio 2014.\nTrama.\nNell'anno 2021 l'umanit\u00e0 \u00e8 stata decimata dall'epidemia del Gastrea, un virus che ha costretto gli esseri umani a vivere vicino a dei monoliti fatti di varanium per la capacit\u00e0 del metallo di sottomettere il parassita. Poco dopo compaiono i \"bambini maledetti\", ossia bambini affetti dal Gastrea sin dalla nascita e dotati di poteri sovrumani, che sono tutti di genere femminile a causa dell'effetto del parassita. Per fronteggiare quindi il pericolo del Gastrea, vengono create apposta delle agenzie di sicurezza che agiscono in coppie formate da un Initiator (un bambino maledetto) e un Promoter (un umano incaricato di controllare il proprio Initiator).\nDieci anni dopo l'epidemia, Rentar\u014d Satomi, uno studente di scuola superiore nonch\u00e9 Promoter dell'agenzia di sicurezza della sua amica d'infanzia Kisara Tend\u014d, ed Enju Aihara, la sua Initiator, ricevono una missione segreta per prevenire la distruzione dell'area di Tokyo.\nMedia.\nLight novel.\nLa serie di light novel \u00e8 stata scritta da Shiden Kanzaki con le illustrazioni di Saki Ukai. Il primo volume \u00e8 stato pubblicato sotto l'etichetta Dengeki Bunko della ASCII Media Works il 10 luglio 2011, mentre il settimo ed ultimo il 10 aprile 2014.\nManga.\nL'adattamento manga, scritto da Shiden Kanzaki e disegnato da Morinohon, \u00e8 stato serializzato sul \"Dengeki Maoh\" della ASCII Media Works dal 27 agosto 2012 al 27 giugno 2014. Quattro volumi \"tank\u014dbon\" sono stati pubblicati tra maggio 2013 e giugno 2014.\nAnime.\nL'adattamento anime \u00e8 stato annunciato al festival autunnale della Dengeki Bunko il 6 ottobre 2013. La serie televisiva, prodotta dalla Kinema Citrus e diretta da Masayuki Kojima, \u00e8 andata in onda dall'8 aprile al 1\u00ba luglio 2014. Le sigle di apertura e chiusura sono \"black bullet\" dei fripSide e di Nagi Yanagi. In varie parti del mondo, tra cui pi\u00f9 tardi l'Italia, gli episodi sono stati trasmessi in streaming, in contemporanea col Giappone, da Crunchyroll."}
{"id": "4940267", "revid": "1543377", "url": "https://it.wikipedia.org/wiki?curid=4940267", "title": "Stazione di Tocco-Castiglione", "text": "La stazione di Tocco-Castiglione \u00e8 una stazione ferroviaria, ubicata sulla ferrovia Roma-Pescara, a servizio dei comuni di Tocco da Casauria e di Castiglione a Casauria.\nStoria.\nLa stazione venne inaugurata nel 1873 in occasione dell'apertura della linea Pescara-Popoli.\nStrutture e impianti.\nLa stazione \u00e8 gestita da Rete Ferroviaria Italiana (RFI). Il fabbricato viaggiatori \u00e8 a pianta rettangolare, con la presenza di una piccola sala d'attesa dotata di convalidatrice di biglietti. Il piazzale ferroviario si compone di un unico binario.\nMovimento.\nA partire dal cambio di orario dell'11 dicembre 2016 in stazione non ferma pi\u00f9 alcun treno."}
{"id": "4940270", "revid": "599013", "url": "https://it.wikipedia.org/wiki?curid=4940270", "title": "L\u016bdlul b\u0113l n\u0113meqi", "text": ""}
{"id": "4940273", "revid": "767487", "url": "https://it.wikipedia.org/wiki?curid=4940273", "title": "Colpa non perdonata", "text": "Colpa non perdonata o \"Frutto proibito\" (\"Die verbotene Frucht\") \u00e8 un film muto del 1921 diretto da Rudolf Biebrach.\nProduzione.\nIl film fu prodotto dalla Ebner &amp; Co. e dalla Maxim-Film GmbH\nDistribuzione.\nDistribuito dalla Hansa Film Verleih, usc\u00ec nelle sale cinematografiche tedesche dopo essere stato presentato in prima a Berlino il 29 aprile 1921. In Italia, la pellicola - a cui fu aggiunto nell'agosto 1924 il titolo alternativo \"Frutto proibito\" - ebbe il visto di censura 18075 nell'aprile 1923."}
{"id": "4940274", "revid": "116944", "url": "https://it.wikipedia.org/wiki?curid=4940274", "title": "Battaglia del Colle di Lesta", "text": ""}
{"id": "4940275", "revid": "247222", "url": "https://it.wikipedia.org/wiki?curid=4940275", "title": "Coming at You", "text": "Coming at You \u00e8 un album a nome \"Junior Wells and His Chicago Blues Band with Buddy Guy\", pubblicato dalla Vanguard Records nel 1968. Il disco fu registrato nel marzo di quell'anno (nelle note del CD \u00e8 riportata come data di registrazione il marzo del 1969)."}
{"id": "4940278", "revid": "118330272", "url": "https://it.wikipedia.org/wiki?curid=4940278", "title": "Stanza dei bottoni", "text": "Stanza dei bottoni \u00e8 un'espressione della lingua italiana coniata da Pietro Nenni nel 1962, per riferirsi, in maniera aforistica e icastica, al luogo, metaforico e altolocato, \"in cui il governo decide\", in cui si materializza l'esercizio del potere politico. Si tratta di uno di quei neologismi che Bruno Migliorini classificava tra le cosiddette \"parole d'autore\", ovvero termini, frasi, espressioni, la cui nuova impronta innovativa pu\u00f2 essere ricondotta, in maniera riconoscibile, all'estro creativo o all'inventiva lessicale di una \"persona nota\".\nLa frase \u00e8 stata subito accolta nel lessico politico e nel gergo giornalistico, con riferimento ai luoghi di esercizio di un potere che, a seconda del contesto della frase, pu\u00f2 essere politico o economico. A partire da tali sottocodici, l'uso si \u00e8 affermato anche nel linguaggio comune. L'icasticit\u00e0 semantica pu\u00f2 sottendere una estrema semplificazione concettuale, fino a implicare e giustificare una visione troppo \"semplicistica\" dell'articolazione tecnico-amministrativa che trasmette il potere emanato dai vertici statali.\nSignificato.\nIn senso generale, l'espressione offre una metafora per indicare i luoghi topici del \"Palazzo\", laddove si comanda davvero e si muovono le \"leve del potere dello Stato\". La metafora nasce dall'accostamento dei luoghi del potere all'immagine di una ipotetica sala comando di una centrale industriale o di una nave, nella quale si controllano il flusso produttivo, i macchinari, e la rotta.\nI contesti, anche ironici, in cui ricorre questa espressione sono frasi come \"entrare/essere ammessi/aver accesso nella/alla stanza dei bottoni\", \"occupare/conquistare la stanza dei bottoni\", \"essere escluso/sbattuto fuori dalla stanza dei bottoni\".\nOrigine.\nLa frase \u00e8 il frutto di una delle tante invenzioni lessicali, colorite o audaci, che si devono alla pungente vena oratoria (o alla brillante penna giornalistica) di Pietro Nenni, innovatore, a volte ardito, del linguaggio e della comunicazione politica, prolifico coniatore di neologismi dalla fortuna duratura (come \"vento del Nord\", ripreso, a distanza di decenni, dalla Lega Nord dei primordi, o come \"politica delle cose\"). Fu da lui forgiata l'8 ottobre 1962, durante un discorso pubblico pronunciato a Roma, davanti al Colosseo, per commemorare il settantesimo anniversario della fondazione del Partito Socialista Italiano.\nLa frase in cui era inserita si riferiva alle responsabilit\u00e0 e agli oneri di una forza politica, come quella socialista, che si accingeva a un impegno diretto nella politica di governo. Il frangente politico in cui fu pronunciata, quello dei primi anni sessanta e del \"Miracolo economico italiano\", era destinato a divenire un vero e proprio spartiacque storico per l'Italia repubblicana, l'inizio di quella che sarebbe divenuta nota come la stagione del centrosinistra, che, di l\u00ec a poco pi\u00f9 di un anno, si sarebbe concretizzata nel primo governo di centrosinistra guidato da Aldo Moro, ma che aveva gi\u00e0 provato a segnare i primi passi con le forme di convergenza politica a sinistra sperimentate nel diciassettesimo governo repubblicano a guida di Amintore Fanfani (una compagine che, con l'astensione del PSI, vedeva la Democrazia Cristiana coalizzata con il Partito Socialista Democratico Italiano e il Partito Repubblicano Italiano).\nNella polemica con Nenni, Lelio Basso replic\u00f2 che \u00abnon esiste nessuna stanza dei bottoni perch\u00e9 il potere nasce\nda un sistema estremamente complesso di forze di cui le pi\u00f9\nimportanti sono certamente al di fuori delle stanze dei ministri\ne, pi\u00f9 ancora, del Parlamento\u00bb.\nLimiti semantici.\nSecondo Guido Melis, l'espressione, da un punto di vista della culturale politica, sottenderebbe una concezione semplicistica del funzionamento dei meccanismi decisionali e di potere in un sistema complesso come uno stato democratico. La stessa esperienza del centro-sinistra, secondo Melis, portava con s\u00e9 i limiti, e la scarsa consapevolezza, di una visione che sottovalutava la reale portata del problema dell'interazione con l'apparato tecnico-amministrativo del potere politico, cruciale ai fini dell'efficacia dei propositi riformisti in campo economico e sociale auspicati in quella stagione storica. L'evidenza di questo stato di cose, con il riconoscimento di \"una sorta di lacuna culturale\", sarebbe maturata solo a fatica, e con il trascorrere degli anni, nella consapevolezza politica di Pietro Nenni: una delle rare tracce di questa presa di coscienza si trova in un'annotazione dei suoi \"Diari\", nel marzo 1968, al termine di una sessione di nomine: \"La verit\u00e0 \u00e8 che per governare occorrerebbe conoscere tutti gli uomini dell'amministrazione civile e militare e io non ne conoscevo nessuno."}
{"id": "4940284", "revid": "1573940", "url": "https://it.wikipedia.org/wiki?curid=4940284", "title": "Scorpaena pascuensis", "text": "Scorpaena pascuensis \u00e8 un pesce di acqua salata appartenente alla famiglia Scorpaenidae.\nDistribuzione.\n\u00c8 una specie demersale endemica dell'Isola di Pasqua, dove \u00e8 comune su fondali rocciosi fino a 6 m di profondit\u00e0.\nDescrizione.\nIl corpo \u00e8 tozzo, con la testa massiccia. La colorazione \u00e8 mimetica, marrone, talvolta marrone-rossiccia. La lunghezza massima registrata \u00e8 di 5,6 cm.\nBiologia.\nSconosciuta.\nConservazione.\nPoco \u00e8 noto di questa specie, incluse le possibili minacce, ma la lista rossa IUCN l'ha classificata come \"a rischio minimo\" (LC) nel 2016 perch\u00e9 \u00e8 molto comune all'interno del suo areale."}
