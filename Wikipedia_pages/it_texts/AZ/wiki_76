{"id": "5071834", "revid": "1543377", "url": "https://it.wikipedia.org/wiki?curid=5071834", "title": "Ciclismo ai Giochi della XIV Olimpiade - Corsa in linea", "text": "La corsa in linea maschile di ciclismo su strada dei Giochi della XIV Olimpiade si svolse il 13 agosto 1948 al \"Windsor Great Park\" di Londra\nLa gara era una prova in linea su un circuito di 11,45 Km da percorrere 17 volte per un totale di 194,65 Km."}
{"id": "5071844", "revid": "486946", "url": "https://it.wikipedia.org/wiki?curid=5071844", "title": "Superliga serba 2012-2013", "text": ""}
{"id": "5071848", "revid": "486946", "url": "https://it.wikipedia.org/wiki?curid=5071848", "title": "Superliga serba 2013-2014", "text": ""}
{"id": "5071850", "revid": "1543377", "url": "https://it.wikipedia.org/wiki?curid=5071850", "title": "Ciclismo ai Giochi della XIV Olimpiade - Corsa a squadre", "text": "La corsa a squadre di ciclismo su strada dei Giochi della XIV Olimpiade si svolse il 13 agosto 1948 al \"Windsor Great Park\" di Londra\nLa classifica finale era determinata sommando i tempi dei migliori tre corridori di ogni nazione della prova individuale."}
{"id": "5071851", "revid": "838137", "url": "https://it.wikipedia.org/wiki?curid=5071851", "title": "Bisalbuminemia", "text": "La bisalbuminemia o alloalbuminemia \u00e8 la presenza contemporanea, nel plasma del soggetto, di due varianti di una proteina plasmatica, l'albumina, che sono evidenziabili nel tracciato elettroforetico da un duplice picco, una delle quali \u00e8 quella normalmente presente negli esseri umani. Pu\u00f2 essere presente anche in altre specie animali, tra cui \"Trachemys scripta\" e \"Iguana iguana\".\nEpidemiologia.\nSi tratta di una condizione rara, di origine genetica o acquisita, permanente o transitoria, che non riveste alcun significato clinico. La sua incidenza \u00e8 stimata in 1 caso ogni 1000 abitanti. Delle 77 varianti note dell'albumina al 2008, 65 esitano in bisalbuminemia.\nEziologia.\n\u00c8 stata rilevata, nella letteratura scientifica, secondariamente a trattamento antibiotico di lunga durata o nel periodo di guarigione da sindrome nefrosica, ma non sembra tuttavia essere correlata a particolari malattie.\nLe varianti geneticamente determinate sono solitamente dovute a binucleotidi \"CpG\" ipermutabili e mutazioni consistenti in sostituzione di singolo aminoacido, ma possono derivare anche da mutazioni \"missense\", mutazioni puntiformi, glicosilazione e alterazioni del segmento C-terminale.\nUtilizzi.\nViene utilizzata in genetica e biochimica come marcatore per i fenomeni migratori e per studi evolutivi molecolari."}
{"id": "5071853", "revid": "3115", "url": "https://it.wikipedia.org/wiki?curid=5071853", "title": "Citero", "text": "Citero (; nelle iscrizioni \u039a\u03cd\u03b8\u03b7\u03c1\u03c1\u03bf\u03c2, traslitterato K\u00fdth\u0113rros) era un demo dell'Attica situato probabilmente nella Paralia.\nStrabone, citando Filocoro, afferma che Citero era una delle dodici citt\u00e0 fondate in Attica dal mitico re di Atene Cecrope, e che in seguito Teseo aveva unito nella citt\u00e0 di Atene.\nCollocazione.\nRiguardo alla sua collocazione, sono sorti vari dubbi. Secondo William Martin Leake, dato che Sfetto doveva in sua opinione occupare la met\u00e0 settentrionale di quell'area, occupava l'estremit\u00e0 meridionale dell'Attica. Un altro studioso, Ross, ipotizz\u00f2 che si trovasse invece vicino a Gargetto, basandosi su quanto detto da Pausania: egli scrive che le ninfe del fiume Citero a Elis si chiamassero Ionidi da Ion, figlio di Gargetto, che era migrato da Atene a Elis. David A. Traill lo colloca vicino a Poussi Kalojerou ma ci\u00f2 risulta improbabile poich\u00e9 Demostene afferma che era sito vicino a una citt\u00e0, in una zona boschiva."}
{"id": "5071856", "revid": "54253", "url": "https://it.wikipedia.org/wiki?curid=5071856", "title": "Santuario di Santa Maria di Pozzano", "text": ""}
{"id": "5071858", "revid": "436907", "url": "https://it.wikipedia.org/wiki?curid=5071858", "title": "Brani musicali di Caparezza", "text": "Questa che segue \u00e8 la lista dei brani musicali di Caparezza, rapper e cantautore italiano, realizzati e pubblicati tra il 2000 e il 2021.\nIn essa sono presenti anche i brani incisi tra il 1996 e il 1998, periodo nel quale il rapper era conosciuto come Mikimix."}
{"id": "5071859", "revid": "83531", "url": "https://it.wikipedia.org/wiki?curid=5071859", "title": "Societ\u00e0 Sportiva Chieti 1960-1961", "text": "Questa voce raccoglie le informazioni riguardanti la Societ\u00e0 Sportiva Chieti nelle competizioni ufficiali della stagione 1960-1961."}
{"id": "5071872", "revid": "33751", "url": "https://it.wikipedia.org/wiki?curid=5071872", "title": "Super League (India)", "text": "La Indian Super League (ISL), ufficialmente nota come Hero Indian Super League per ragioni di sponsorizzazione, \u00e8 la massima serie del calcio indiano.\nFormula del torneo.\nAl campionato partecipano undici squadre provenienti da tutta l'India, la prima fase \u00e8 la stagione regolare, in cui ogni squadra disputa 20 partite, 10 in casa e 10 fuori in un girone all'italiana (precedentemente erano 14, 7 andata + 7 ritorno). Le prime quattro squadre si qualificano direttamente per i play-off.\nLe quattro squadre cos\u00ec qualificate danno vita a dei play-off per stabilire la vincitrice del campionato. Nelle semifinali si svolgono 2 partite (andata e ritorno), mentre la finale \u00e8 in gara unica. A differenza della maggior parte dei campionati di calcio non \u00e8 prevista alcuna promozione n\u00e9 retrocessione. Il campionato si svolge tra ottobre e marzo.\nStoria.\nL'origine della Lega (2013-2016).\nLa Indian Super League \u00e8 stata fondata nel 2013 con l'obiettivo di pubblicizzare lo sport del calcio in India e rendere il football indiano maggiormente competitivo a livello mondiale. La ISL segue lo schema adottato negli Stati Uniti (NASL, MLS, NBA), \u00e8 strutturata con un sistema a franchigie composto da otto squadre create appositamente per partecipare al torneo.\nL'estensione della Lega (2017-attuale).\nL'11 maggio 2017 \u00e8 stato annunciato dagli organizzatori dell'Indian Super League, \"Football Sports Development\", che avrebbero inviato offerte a varie citt\u00e0 indiane per la formazione di nuove squadre da aggregare alla stagione 2017. Le offerte riguardavano dieci citt\u00e0: Ahmedabad, Bangalore, Cuttack, Durgapur, Hyderabad, Jamshedpur, Kolkata, Ranchi, Siliguri e Thiruvananthapuram.\nIl 25 maggio 2017, \u00e8 stato annunciato che il tempo per l'invio delle richieste per l'ammissione di nuove squadre era terminata e che una commissione esterna, nominata dalla lega, avrebbe visionato le offerte. Due settimane dopo, il 12 giugno, \u00e8 stato ufficialmente annunciato che il Bengaluru Football Club (per la citt\u00e0 di Bengaluru) e Tata Steel (per la citt\u00e0 di Jamshedpur) avevano vinto le selezioni.\nDopo aver vinto l'offerta di espansione per entrare nell'Indian Super League, Tata ha annunciato il 14 luglio 2017 che l'allenatore per la nuova squadra, sarebbe stato Steve Coppell. Nove giorni dopo, il 23 luglio, prima dell'ISL Players Draft, vengono rivelati il nome ufficiale del team e il logo. Il club \u00e8 stato nominato ufficialmente \"Jamshedpur FC\". Mentre il Bengaluru si trasferisce dalla I-League per partecipare a questo campionato.\nNel 2019 rimane invariato a dieci il numero delle squadre partecipanti, in quanto il F.C Pune City ha sciolto la societ\u00e1 ma viene venduta e cambia luogo e nome, diventando l'Hyderabad, mentre Delhi Dynamos F.C ha cambiato il luogo della sua societ\u00e0 e ha rinominato la squadra in Odisha Football Club.\nNel 2020 il campionato si rafforza facendo diventare 11 le squadre partecipanti. Il 10 luglio 2020 l'ATK si fonde con il Mohun Bagan Athletic Club, dando vita al club denominato ATK Mohun Bagan Football Club, viene presentata la societ\u00e0 e mostrato il logo, mentre da settembre l'East Bengal \u00e8 la seconda squadra (dopo il Bengaluru) che passa dall'I-League all'ISL.\nQualificazione alle competizioni AFC.\nNel luglio 2017, \u00e8 stato proposto dall'All India Football Federation (AIFF) che al campione della stagione ISL sia concesso un posto nella AFC Cup, la competizione per club di seconda linea dell'Asia. Il 25 luglio 2017, la Asian Football Confederation (AFC) approv\u00f2 la proposta dell'AIFF. Cos\u00ec, dalla stagione 2017-18, i campioni della Indian Super League sono stati autorizzati a partecipare alla Coppa AFC dalle fasi di qualificazione della competizione.\nDurante la Coppa AFC 2018, il Bengaluru \u00e8 diventato il primo club ISL a partecipare alle competizioni per club asiatici. Il club si \u00e8 qualificato vincendo la Federation Cup la stagione precedente come squadra nella I-League prima di passare all'ISL.\nIl 19 febbraio 2020, L'FC Goa \u00e8 diventato il primo club indiano a qualificarsi per le fasi a gironi della AFC Champions League terminando al top nella fase a gironi della stagione 2019-2020. Nel frattempo, il vincitore dei playoff ISL avrebbe ottenuto un posto nella fase di qualificazione alla AFC Cup nei playoff.\nPartecipanti.\nEvoluzione della lega.\nIl format del campionato non prevede un sistema di promozioni e retrocessioni.\nAspetti organizzativi.\nIl trofeo.\nIl trofeo della Indian Super League \u00e8 stato presentato il 5 ottobre 2014 da Nita Ambani, fondatrice e presidente di Football Sports Development. All'occasione per la presentazione dei trofei, la signora Ambani ha detto: \"\u00c8 un giorno importante per tutti noi oggi, mentre sto di pari passo con le leggende del calcio del mondo per svelare l'orgoglio della Indian Super League. Poich\u00e9 questi modelli hanno ispirato centinaia di migliaia di giocatori in tutto il mondo, sono sicuro che il trofeo ISL sar\u00e0 anche un simbolo di aspirazione per molti giovani in un'India emergente\".\nProgettato da Frazer e Haws, il trofeo \u00e8 alto 26 pollici. Il logo sulla fascia superiore ha i colori ISL assegnati ad esso e le maniglie sono ornatamente scolpite e impreziosite da 24 carati dorati dorati per infondere un senso di orgoglio, quando tenuto. \nAlla fine della stagione vengono inoltre assegnati:\nPartnership.\nL'Indian Super League ha una partnership strategica con la Premier League inglese."}
{"id": "5071873", "revid": "228587", "url": "https://it.wikipedia.org/wiki?curid=5071873", "title": "Pietro (disambigua)", "text": ""}
{"id": "5071875", "revid": "92723", "url": "https://it.wikipedia.org/wiki?curid=5071875", "title": "Personaggi di Valkyria Chronicles", "text": "Questa \u00e8 la lista dei personaggi del videogioco \"Valkyria Chronicles\" e delle opere derivate.\n\"Valkyria Chronicles\".\nGalliani.\nGallia ha sempre mantenuto la neutralit\u00e0 in tutte le questioni politiche che hanno riguardato l'Europa fin dalla sua fondazione, ci\u00f2 nonostante dispone di un esercito nazionale e di una Guardia Reale, quest'ultima incaricata di proteggere la Principessa Cordelia.\nWelkin Gunther.\nIl luogotenente \u00e8 il protagonista del gioco, e ha 22 anni. Figlio di un grande eroe di guerra ha scelto inizialmente di non seguire le orme paterne ed \u00e8 entrato alla facolt\u00e0 di Scienze Naturalistiche dell'universit\u00e0 di Randgriz. Quando scoppia la guerra tra Gallia e l'Impero il suo villaggio natale, Bruhl, situato lungo il confine, viene conquistato e semi-distrutto, e lui, entrato in possesso del carro armato Edelweiss, sceglie a questo punto di fare la sua parte.\nArruolato nella Milizia, viene messo al comando della Squadra 7, e anche se inizialmente incontrer\u00e0 delle difficolt\u00e0 nel far valere la sua autorit\u00e0 all'interno della squadra si former\u00e0 presto fra lui e i suoi subalterni un legame molto saldo.\nWelkin \u00e8 un appassionato naturalista con una vera e propria ossessione per gli animali, e specialmente gli insetti, si trova a suo agio in mezzo alla natura e grazie al suo acume nota spesso cose che possono sfuggire ad altri. Ogni tanto la sua passione lo porta ad uscirsene con paragoni e riferimenti di ambito naturalistico che spesso e volentieri risultano fraintendibili o incomprensibili a tutti tranne che a lui, ma che alla fine mettono in luce il lato altruista e spontaneo del suo carattere.\nGentile e disponibile nella vita di tutti i giorni, in battaglia diventa determinato e razionale, conscio che le sue decisioni possono pregiudicare il fallimento della missione e anche la morte dei membri della squadra. Alla fine della storia corona il suo sogno di diventare insegnante, si stabilir\u00e0 a Bruhl e sposa Alicia.\nNell'anime viene tracciata una divisione un po' pi\u00f9 netta tra le sue due diverse personalit\u00e0, quella di Welkin Gunther, un ragazzo un po' svampito ma comunque di buon cuore, e quella del Luogotenente Gunther, estremamente razionale e talvolta severo ed intransigente fin quasi all'eccesso.\nAlicia Melchiott.\nIl sergente \u00e8 l'eroina del gioco, e ha 20 anni. Cresciuta in un orfanotrofio, ha sviluppato un carattere forte e deciso, e quando l'Impero invade Bruhl viene si arruola nella resistenza cittadina. All'inizio della storia arresta Welkin scambiandolo per una spia, e quando l'equivoco si risolve i due fanno subito amicizia.\nIn battaglia, dove riveste il ruolo di Scout, \u00e8 determinata e spesso impulsiva, poich\u00e9 ritiene che non avendo genitori nessuno piangerebbe una sua eventuale scomparsa; Welkin, per\u00f2, le far\u00e0 cambiare idea, e con il passare del tempo verr\u00e0 alla luce il lato pi\u00f9 dolce e generoso della sua personalit\u00e0.\nAd un certo punto si scopre che Alicia discende dalla leggendaria stirpe delle Valkyrie, le guerriere per eccellenza che migliaia di anni prima discesero dal nord e conquistarono l'Europa coi loro straordinari poteri, poteri che lei stessa inizia a manifestare dopo essere stata quasi uccisa.\nLa sua grande passione \u00e8 la cucina, e terminata la guerra sostiene con successo l'esame di stato per diventare una fornaia, sposando Welkin lo stesso giorno.\nNell'anime, oltre a dimostrare un carattere molto pi\u00f9 irruento e battagliero della sua controparte ludica (dove invece appare come una vera e propria eroina romantica), la sua storia \u00e8 stata leggermente cambiata. L'orfanotrofio nel quale \u00e8 cresciuta era in realt\u00e0 un centro di ricerche imperiale dove venivano condotti esperimenti sulle Valkyrie. Qui Alicia conobbe Selveria, dalla quale fu separata quando gli scienziati del centro decisero di concentrare su Selveria tutte le loro ricerche disfandosi di tutti gli altri possibili candidati.\nDopo aver scoperto di essere una Valkyria, e credendo che i suoi stessi compagni la considerino un mostro, viene arruolata tra le file dell'esercito regolare e comincia a fungere da testa d'ariete per le truppe guidate dal generale Damon. A Ghirlandaio si confronta nuovamente con Selveria, riuscendo a sconfiggerla dopo aver riscoperto i sentimenti per Welkin e per i suoi amici che la consapevolezza di essere una Valkyria le avevano fatto dimenticare. Sopravvissuta alla Valkyrian Flame dell'avversaria, torna in tutta fretta a Randgritz per aiutare i suoi compagni a sconfiggere Maximillian.\nIsara Gunther.\nIl Caporale Carrista \u00e8 la sorella acquisita di Welkin, ha 16 anni. Figlia dell'ufficiale in seconda che aveva assistito il Generale Gunther nella Prima Guerra Europea, \u00e8 stata adottata dalla famiglia Gunther dopo la morte dei genitori.\nI capelli neri e lo scialle portato costantemente sopra le spalle la identificano come appartenente all'etnia Darcsen (Daruks nella versione giapponese), una minoranza a lungo perseguitata per condotto, secondo le leggende, una lunga campagna di conquista che secoli addietro insanguin\u00f2 Gallia e le nazioni vicine.\nProprio per la sua natura di Darcsen Isara ha sviluppato un carattere introverso e riservato, e gli unici coi quali riesce ad essere pi\u00f9 spontanea sono Alicia e lo stesso Welkin. All'inizio della storia fa molta fatica a legare con gli altri membri della squadra, soprattutto con Rosie, che la mettono in disparte trattandola con disprezzo.\nCome tutti i membri della sua gente Isara ha grande dimestichezza con la meccanica; \u00e8 stata lei a mantenere in ottime condizioni l'Edelweiss realizzato da suo padre, e nel corso della storia la si vede spesso impegnata nella manutenzione del mezzo.\nInoltre, nel tempo libero, si dedica segretamente alla progettazione del primo aeroplano della storia; il suo sogno infatti \u00e8 di poter volare assieme al fratello, ma purtroppo non riesce a vederlo realizzato, poich\u00e9 viene uccisa da una pallottola imperiale subito dopo essersi definitivamente riappacificata con Rosie.\nWelkin e Alicia, una volta sposati, chiameranno la loro prima figlia Isara in suo onore.\nBrigitte Stark.\nLa caporale . Prima dell'inizio della guerra Brigitte era una famosa cantante da bar col soprannome di \"Rosie\", ma dopo lo scoppiare del conflitto \u00e8 stata arruolata nella milizia come mitragliere.\nGrande amica di Largo, ha perso entrambi i suoi genitori quando era bambina durante una campagna di pulizia etnica operata dalle truppe imperiali contro i Darcsen nel suo villaggio conclusasi in una carneficina; per questo motivo inizialmente prova una forte avversione verso Isara e verso i Darcsen in generale, che accusa di quanto accaduto alla sua famiglia. La vista delle terribili condizioni in cui sono costretti i Darcsen catturati dalle truppe imperiali (le baracche in cui sono stipati ricordano molto quelle dei campi di concentramento tedeschi), ma soprattutto la vicinanza della stessa Isara le faranno rivedere le sue posizioni, anche se il dolore per la morte di Isara lascer\u00e0 in lei un profondo senso di colpa.\nFuori dal campo di battaglia si dimostra pungente e maliziosa; quando l'amicizia tra Welkin e Alicia comincia a trasformarsi in qualcosa di pi\u00f9 profondo cerca di spingere i due a dichiararsi a vicenda, anche se lo fa a modo suo (ad esempio facendo indossare ad Alicia un costume molto provocante).\nAlla fine della storia la sua fama di cantante si diffonde in tutta Europa, e questo comporta un'impennata della sua fama, ma pur essendo costantemente in tour per tutto il continente passa di tanto in tanto a rendere omaggio alla tomba dell'amica.\nLargo Potter.\nIl sergente \u00e8 un uomo gigantesco di 36 anni. \u00c8 un veterano della Prima Guerra Europea, e da allora non ha mai abbandonato la milizia rifiutando ogni ulteriore avanzamento di grado e continuando a mantenere il suo ruolo di Lancere.\nNel corso della prima guerra ha militato nella stessa unit\u00e0 del Capitano Eleanor Varrot, della quale \u00e8 segretamente innamorato e che ha giurato di proteggere dopo che il suo primo fidanzato, Frederic, \u00e8 stato catturato e ucciso dalle truppe imperiali. Malgrado la sua aria da orco ha un carattere gentile e premuroso, e per gli amici farebbe qualsiasi cosa.\nAll'inizio della storia \u00e8 restio a considerare Welkin come suo superiore, definendolo un novellino che ha fatto carriera solo per via del proprio nome altisonante, ma si ricrede dopo aver assistito alla brillante operazione condotta da Welkin per liberare Valsel Bridge.\n\u00c8 un maniaco delle verdure che sogna di mettere su una grande fattoria, sogno che realizza alla fine della guerra dopo aver sposato Eleanor.\nZaka.\n \u00e8 considerato uno dei grandi capi dell'etnia Darcsen; ha 33 anni, ed \u00e8 stato internato nel campo imperiale di lavoro forzato di Frouzen per l'estrazione della ragnite dove grazie alla propria pazienza \u00e8 diventato una specie di \"mediatore\" in grado di negoziare qualche concessione con il Generale Gregor.\nQuando la Squadra 7 raggiunge Frouzen aiuta Welkin e i suoi a liberare la cittadina dalla minaccia del treno blindato di Gregor, venendo arruolato subito dopo nella Squadra 7 assieme al suo carro armato, \"Shamrock\", una versione modificata del carro convenzionale galliano.\nFinita la guerra torna a Frouzen e assieme ai suoi compagni si adopera per riportare la citt\u00e0 e le miniere ai fasti di un tempo.\nEleanor Varrot.\nIl capitano \u00e8 una donna carismatica e determinata; Eleanor Varrot \u00e8 il comandante della Milizia di Gallia e il diretto superiore di Welkin.\nNutre grande fiducia nella Squadra 7 e cerca sempre di prepararla al meglio per affrontare ogni missione; inoltre, a differenza dei suoi superiori, ha molto a cuore la salvezze dei propri subalterni, facendo l'impossibile per non coinvolgerli in missioni che comporterebbero una sicura sconfitta.\nNella Prima Guerra Europea aveva servito a sua volta nella Milizia come cecchino; della sua squadra facevano parte anche Largo e Frederic, il suo fidanzato, che fu catturato, torturato e ucciso nel corso di un'operazione. Da quel momento in avanti Eleanor non ha fatto altro che pensare alla vendetta, ma quando si trova di fronte al suo assassino Largo riesce a farla ragionare, rammentandole le conseguenze che la sua scelta potrebbe comportare.\nAlla fine della storia sposa Largo e assieme a lui mette su una grande fattoria.\nFaldio Landzaat.\nIl luogotenente \u00e8 un amico di Welkin. Studiava archeologia all'universit\u00e0 prima di arruolarsi nella Milizia ed essere messo al comando della Squadra 1. \u00c8 un grande esperto della storia di Gallia, e riesce a leggere molte delle lingue antiche, compresa quella delle Valkyrie. \u00c8 il primo a scoprire i poteri latenti di Alicia, e consapevole del fatto che solo lei potrebbe essere in grado di salvare Gallia dalla distruzione le spara, riuscendo in questo modo a far risvegliare il suo spirito di Valkyria (i poteri di una Valkyria si manifestano soprattutto quando una persona si trova ad un passo dalla morte). Questo gesto comporta un violento litigio con Welkin e la perdita della loro amicizia, e pur convinto di aver agito nel giusto Faldio non riuscir\u00e0 mai a perdonarsi.\nMuore nella battaglia finale, sacrificandosi per uccidere Maximillian e chiedendo perdono ai due amici.\nNell'anime \u00e8 oggetto di uno triangolo amoroso con Alicia e Welkin, e la sua decisione di sparare ad Alicia per risvegliare i suoi poteri \u00e8 dettata pi\u00f9 da disperazione che dal freddo raziocinio che lo contraddistingue per tutto il corso della vicenda videoludica.\nGeorg von Damon.\nIl generale \u00e8 un membro di alto rango dell'esercito regolare di Gallia, proviene dall'alta nobilt\u00e0 e ha fatto rapidamente carriera negli ambienti militari. Arrivista ed arrogante, non ha alcun rispetto per la Milizia, che guarda dall'alto in basso, pur arrogandosi il merito di ogni vittoria di Welkin e della sua squadra.\nNel DLC incentrato su Selveria la sua personalit\u00e0 meschina e fanatica viene ancor pi\u00f9 alla luce: dopo essere stato sconfitto alla fortezza di Ghirlandaio non avr\u00e0 alcuno scrupolo a fare uso di gas venefici per tentare di arrestare l'avanzata nemica, in aperto contrasto con il trattato internazionale di guerra che proibiva l'uso di armi chimiche e biologiche.\nMuore nell'esplosione di Ghirlandaio, ucciso dalla Valkyrian Flame di Selveria che spazza via l'intera fortezza.\nCordelia gi Randgriz.\nLa principessa \u00e8 l'ultima erede del Principato di Gallia, siede sul trono al momento dell'invasione imperiale. Essendo molto giovane e piuttosto inesperta di questioni internazionali ha delegato ogni decisione al Consiglio dei Nobili, che per\u00f2 si serve di lei a proprio piacimento usandola come sovrana fantoccio.\nInizialmente passiva ed impotente di fronte a cose che ritiene pi\u00f9 grandi di lei, dopo essere stata salvata da un tentativo di rapimento operato dall'ambasciatore dell'Alleanza Europea inizia a comportarsi pi\u00f9 da vera sovrana, preoccupandosi seriamente per le sorti della guerra, grazie anche ai consigli e ai suggerimenti di Welkin.\nConsiderata discendente delle Valkyrie, un aspetto questo che all'inizio suscita in lei un'ulteriore pressione, si scopre che invece \u00e8 di origine Darcsen. Alla fine della guerra, nonostante i pareri discordanti dei consiglieri, decide di rivelare al Paese la verit\u00e0 sulle sue origini, ma questo scatena una guerra civile che vedr\u00e0 la nascita del Fronte per la Liberazione di Gallia, il movimento anti-Darcsen che diverr\u00e0 l'antagonista di \"Valkyria Chronicles II\".\nMaurits von Borg.\nIl Ministro di Stato \u00e8 a capo del Consiglio dei Nobili. Uomo subdolo e meschino, assieme ai suoi complici manovra a proprio piacimento la Principessa Cordelia prima di essere messo al suo posto dalla sovrana stessa quando questa inizia a far valere la sua autorit\u00e0.\nQuando la guerra comincia a mettersi veramente male stringe un accordo segreto con gli invasori nella speranza di poter essere nominato reggente di Gallia dopo la conquista imperiale, ma di tutta risposta Maximillian, accusandolo di tradimento e codardia verso la sua patria, lo fa fucilare.\nCivili.\nIrene Ellet.\n \u00e8 una giornalista di 25 anni che lavora per Radio GBS, il principale canale radiofonico di Gallia. Fa la sua prima apparizione dopo la prima battaglia di Vasel, intervistando Welkin e il resto della squadra per poi aggregarsi definitivamente alla Squadra 7 come corrispondente di guerra.\nFrizzante ed estroversa, svolge alla perfezione il suo ruolo di reporter creando storie alternative che possono essere acquistate nella redazione del suo giornale e giocate a parte. \u00c8 lei la voce narrante che apre e chiude la storia e che racconta alcune delle fasi salienti del conflitto, con la differenza che al posto del cognome da nubile utilizza quello da sposata, Holler.\nNemici.\nMaximillian.\n \u00e8 il principe dell'Impero, ha 29 anni ed \u00e8 il comandante delle forze d'invasione per la conquista di Gallia. Nel corso del gioco si scopre che \u00e8 figlio di una relazione semi adulterina dell'imperatore con una donna non appartenente alla nobilt\u00e0, e che per questo ha subito un attentato ad opera di una parte dell'aristocrazia imperiale durante il quale lui \u00e8 sopravvissuto ma che \u00e8 costato la vita a sua madre.\nLa tragedia lo ha segnato profondamente, spingendolo a voler creare a tutti i costi un mondo in cui tutti, anche i diversi o gli emarginati, possano essere felici (nonostante appoggi la politica di pulizia etnica contro i Darcsen). In nome di questo sogno, nell'anime tratto dal videogioco ha intenzione di fare di Gallia il suo regno personale da dove un giorno muover\u00e0 guerra al mondo intero.\nIncontra per la prima volta Welkin e Alicia alla rovine di Barious, e da quel momento la Squadra 7 diventer\u00e0 per lui una costante spina nel fianco. Alla fine user\u00e0 il suo gigantesco carro armato, il Marmota, per entrare a Randgritz ed impadronirsi della Valkof con cui punta a far finire la guerra e ne usa il potere per trasformarsi in un Valkyria. Sconfitto dalla Squadra 7 viene definitivamente ucciso dall'esplosione del Marmota.\nNell'anime si scopre che ha un fratellastro con il quale ha un conto aperto per decidere chi sar\u00e0 il prossimo erede al trono.\nSelvaria Bles.\nIl comandante \u00e8 una giovane donna di 22 anni, apparentemente fredda e distaccata che serve il principe Maximillian con un misto di amore e fede cieca. \u00c8 una Valkyria, e a causa di ci\u00f2 fin da bambina ha vissuto in un centro di ricerca imperiale dove \u00e8 stata sottoposta ad ogni genere di esperimento, alcuni dei quali al limite dell'umano, che hanno contribuito a formare il suo carattere aggressivo e talvolta perfino sadico.\nDopo aver recuperato le reliquie custodite nel tempio di Barious i suoi poteri cominciano a risvegliarsi, facendosi sempre pi\u00f9 forti, fino al punto da permetterle di spazzare via interi battaglioni di Gallia senza alcuno sforzo e praticamente da sola. Nella battaglia di Naggiar, per\u00f2, viene affrontata e sconfitta da Alicia, ma viene portata in salvo dai suoi uomini e riesce a scappare.\nSu ordine di Maximillian rimane a presidio della fortezza di Ghirlandaio, dove viene nuovamente affrontata e sconfitta dalla Squadra 7, venendo questa volta catturata dalle truppe del generale Damon. Dopo esserci accertata dell'allontanamento di Welkin e del resto della milizia dalla fortezza, sempre obbedendo ciecamente agli ordini del suo principe user\u00e0 l'attacco suicida della Valkyrian Flame per spazzare via l'intero esercito regolare galliano.\nNel DLC incentrato su di lei si scopre che ha l'hobby della cucina.\nBerthold Gregor.\nIl generale \u00e8 uno dei tre comandanti delle forze d'invasione imperiali, assieme a Selveria e Jaeger, Gregor \u00e8 un alto ufficiale di 51 anni con un temperamento sanguinario e un atteggiamento marcatamente sadico.\nSoprannominato il Demonio Imperiale \u00e8 noto per non aver mai perso una battaglia; la sua politica \u00e8 quella di ottenere la vittoria a qualunque prezzo e a qualunque condizione, indipendentemente dalla sorte che pu\u00f2 toccare ai suoi soldati, che considera solo degli strumenti, e dei nemici, per i quali non ha nessuna piet\u00e0. Pi\u00f9 di tutto detesta i codardi, tanto che nell'anime non si fa alcuno scrupolo a far giustiziare un ufficiale galliano che aveva abbandonato il suo reggimento (nel codice di guerra \u00e8 infatti considerato increscioso uccidere gli ufficiali che si arrendono).\nSempre nell'anime subisce la sua prima sconfitta nella battaglia di Kloden, e all'umiliazione di essere stato sconfitto dalla Milizia si unisce quella dell'essere costretto ad appoggiarsi all'aiuto del compagno-rivale Jaeger per potersi ritirare. Poco dopo conquista con il suo potente treno blindato il sito minerario di Fouzen, ordinando che tutti i Darcsen catturati nelle scorrerie vengano condotti l\u00ec per essere impegnati come schiavi. Affrontato dalla Squadra 7 viene sconfitto quando il ponte su cui sosta il suo treno viene fatto crollare; nell'anime, subito prima di morire, dimostra la sua indole malvagia sparando un colpo di cannone contro gli schiavi Darcsen in fuga uccidendone una buona parte.\nRadi Jaeger.\nIl generale \u00e8 il terzo comandante delle forze d'invasione, Jaeger ha 32 anni ed \u00e8 un alto ufficiale di un regno dell'est che ha scelto di unirsi all'esercito imperiale in cambio della salvezza del suo popolo al quale sono state concesse migliori condizioni e maggiore indipendenza.\nUfficiale vecchio stampo, ha un carattere onesto ed amichevole (ed \u00e8 anche un gran donnaiolo, come viene mostrato nell'anime), contrapposto quindi a quello di Gregor, per il quale di tanto in tanto svolge quasi il ruolo di voce della ragione. Sul campo di battaglia utilizza cavalleria e strategia, apprezzando e rispettando gli avversari che fanno lo stesso. Comanda un carro armato estremamente potente e corazzato chiamato Lupus, l'unico blindato imperiale (ad eccezione di quelli di Maximillian) in grado di rivaleggiare con l'Edelweiss. Viene sconfitto per la prima volta durante la battaglia di Kloden, durante la quale rimane colpito e affascinato dall'acutezza strategica di Welkin, ma ricompare quasi alla fine della vicenda a presidio del Ponte di Vasel per impedire alla Squadra 7 di correre all'inseguimento del Marmota.\nNuovamente affrontato viene sconfitto definitivamente e decide di ritirarsi, non prima per\u00f2 di aver mandato un messaggio al principe, di cui presagisce la sconfitta, in cui lo avvisa di non sottovalutare la Milizia. \nNegli episodi finali dell'anime, Jaeger capisce che Maximilian \u00e8 intenzionato a vincere solo per la propria sete di potere, il quale dimostra sempre meno limiti arrivando ad fucilare un subordinato per una minima infrazione, che porta Jaeger a dichiarare di rifiutarsi di obbedire ad un ulteriore ordine del principe, nonostante la minaccia di morte, viene quindi apparentemente ucciso da Maximilian per insubuordinazione ma, la sua morte non \u00e8 mai mostrata nella serie. Infatti nei titoli di coda dell'anime lo si vede camminare in una stazione ferroviaria di Gallia diretto probabilmente verso casa.\nJohann Oswald Eisen.\nJohann (Karl nella versione giapponese) \u00e8 un ingegnere imperiale che appare nel DLC incentrato su Selveria. Nel corso della storia, di cui \u00e8 voce narrante, si scopre che \u00e8 un gran codardo, e che \u00e8 diventato un ingegnere proprio nella speranza di restare lontano dalla prima linea. Durante la battaglia per la conquista di Ghirlandaio che segna l'inizio della guerra assiste Selveria nella conquista della piazzaforte, rimanendo colpito e affascinato dal carisma e dal coraggio della ragazza, alla quale riesce, unico tra molti, ad avvicinarsi, scorgendo l'umanit\u00e0 e la femminilit\u00e0 dietro la scorza dell'intransigente ufficiale e della Valkyria.\nNella seconda battaglia per la difesa di Ghirlandaio dal contrattacco del generale Damon si getta nella mischia per salvare Selveria, rimasta isolata e a rischio di uccisione a causa di un gas venefico disperso dai Galliani, dando prova per la prima volta di grande coraggio e determinazione. Al termine della battaglia viene decorato al valore e ottiene il soprannome di Karl The Iron (Karl l'Acciaio) quindi si unisce agli Scout nella speranza di poter stare pi\u00f9 vicino a Selveria, della quale si \u00e8 chiaramente innamorato, e proteggerla.\nNell'anime Karl non \u00e8 un ingegnere, bens\u00ec un ufficiale assegnato a Selveria dall'alto comando in qualit\u00e0 di supervisore. Come nel videogioco rimane affascinato da Selveria fino ad innamorarsene, ma non trover\u00e0 mai il coraggio di dichiararsi mantenendo sempre una rispettosa distanza.\nDopo la morte di Selveria arriva quasi a ribellarsi al principe Maximillian, accusandolo di essere insensibile alla morte di Selveria, ma viene ucciso dallo stesso principe con un colpo di pistola prima che possa finire di parlare.\nGeorgius Geld.\nIl capitano Georgius Geld \u00e8 un membro del contingente guidato dal Generale Gregor. \u00c8 un ufficiale pavido e senza onore noto per il sadismo con cui \u00e8 solito torturare le spie nemiche e i soldati catturati al fine di estorcere loro informazioni preziose durante gli interrogatori.\nNella Prima Guerra Europea aveva interrogato anche Frederik, il fidanzato di Eleonor Varrot, che per\u00f2 aveva resistito alle torture subite ed era morto senza proferire parola. Da quel momento in avanti, il capitano Varrot non ha fatto altro che pensare alla vendetta.\nDopo la disfatta a Frouzen, Georgius si barrica in un edificio nei pressi della cittadina con un manipolo di uomini sopravvissuti alla battaglia; il suo piano \u00e8 quello di farsi scudo con i civili presi in ostaggio per poi ucciderli una volta raggiunte le linee alleate. Viene per\u00f2 scovato e stanato dalla Squadra 7. Eleonor vorrebbe ucciderlo con le sue mani, nonostante le perplessit\u00e0 di Welkin e degli altri e rischiando la corte marziale, ma viene riportata alla ragione da Largo; uccidere Geld infatti non servir\u00e0 a farla sentire meglio, n\u00e9 le restituir\u00e0 Frederik, che era anche suo amico, ma avr\u00e0 il solo effetto di rovinare la sua carriera e di trasformarla in un mostro, senza contare poi che persone come Georgius non meritano neppure di essere uccise.\nArrestato, poco tempo Georgius viene rilasciato in occasione di uno scambio di prigionieri e medita vendetta, ma al suo ritorno a Ghirlandaio lo aspetta una brutta sorpresa. La corte marziale infatti lo ha incriminato per crimini di guerra per le atrocit\u00e0 commesse nel primo conflitto e per aver ucciso o preso in ostaggio civili non Darcsen, in disaccordo con le direttive del principe Maximillian. Consegnato al plotone d'esecuzione, viene fucilato.\nFritz.\nFritz \u00e8 un soldato semplice dell'esercito imperiale incontrato da Welkin e Alicia nel capitolo 8. Gravemente ferito, raggiunge la capanna dove i due ragazzi si erano nascosti dopo essere rimasti separati dal resto della squadra implorando aiuto. Welkin e Alicia tentano di salvargli la vita, ma le sue ferite si rivelano subito troppo gravi. Nel delirio della morte, Fritz, piangente e spaventato, viene confortato da Alicia, che gli fa credere di avere la mamma al proprio fianco come andava invocando. Felice e sollevato, muore subito dopo.\nI due ragazzi lo seppelliscono, ma subito dopo vengono raggiunti da un piccolo plotone di soldati imperiali. Il loro capitano per\u00f2, commosso e riconoscente per gli onori delle armi riservati al suo uomo, li lascia andare.\nMikhail Weber.\nMikhail Weber \u00e8 un personaggio che appare solo nell'anime, e che prende il posto di Fritz. La sua storia occupa un intero episodio. Terzo figlio di un contadino, \u00e8 entrato nell'esercito nella speranza di poter migliorare il proprio stato sociale, ma alla fine, disgustato dalla propria condotta, nonch\u00e9 dalla consapevolezza che anche cos\u00ec era solo una pedina nelle mani dei nobili, ha disertato, venendo ferito dai suoi compagni mentre scappava. Quando raggiunge la capanna, e avendo sentito anche delle storie circa la fucilazione che viene riservata dai Galliani a chi si arrende o viene catturato, il suo atteggiamento \u00e8 aggressivo e minaccioso, ma quando si accorge della bont\u00e0 d'animo di Welkin e Alicia si ricrede e rimette la sicura alla granata che aveva usato per intimorirli.\nPrima di morire, chiede ai due ragazzi di non dimenticarsi di lui, poich\u00e9 (secondo una linea di pensiero molto diffusa nella mentalit\u00e0 giapponese) il ricordo che lascer\u00e0 dietro di s\u00e9 sar\u00e0 l'unica prova che testimonier\u00e0 che lui \u00e8 vissuto. All'alba i suoi commilitoni troveranno la sua tomba fuori dalla capanna, e ancora una volta il capitano decider\u00e0 di non inseguire Welkin e Alicia per riconoscenza verso l'atto di piet\u00e0 riservato al suo uomo.\nSquadra 7.\nLa Squadra 7, della quale Welkin \u00e8 al comando, \u00e8 composta in tutto da venti elementi, e nel videogioco pu\u00f2 essere formata scegliendo tra una rosa di oltre quaranta possibili personaggi. Nessuno di questi ha un ruolo rilevante nella storia, ma nonostante ci\u00f2 \u00e8 possibile, tramite il diario di gioco, apprendere qualche informazione su di loro. Alcuni di loro, quelli che hanno riscosso le migliori simpatie tra i giocatori secondo un sondaggio della SEGA, sono diventati protagonisti del DLC \"Edy's Mission: Enter the Edy Detachment\" e in seguito, assieme ad altri, hanno formato la squadra che appare all'interno dell'anime.\nScout.\nSusie Evans ha diciannove anni e proviene da una facoltosa famiglia di Bruhl.\nNell'anime conosce Alicia da molto tempo e la segue come un'ombra. Si arruola prima nella guardia cittadina e poi nella milizia per fare contento il padre, fervente patriota.\nInizialmente \u00e8 l'ultima persona che possa fare il soldato, ha infatti paura del sangue e di uccidere, ma riesce a superare in parte i suoi timori ricordando a s\u00e9 stessa che la morte delle persone che uccide servir\u00e0 a favorire la causa della pace. Fa parte dell'Edy Detatchment.\nAika \u00e8 una ragazza di 17 anni e proviene da un lontano paese insieme a Vyse. Adora le sfide e riesce a risolvere i problemi anche se sono difficili. Le uniche cose di cui ha paura sono i fantasmi e gli scarafaggi. Questo personaggio proviene, in realt\u00e0, dal gioco Skies of Arcadia, sviluppato dagli stessi creatori di Valkyria Chronicles.\nCherry \u00e8 una ragazza di 16 anni amante dei ragazzi e di qualsiasi altra tendenza e, grazie a questo, legge il settimanale \"Gallian Girl\". Dopo essersi unita alla Squadra 7, incontra Rosie che la vede come il suo esempio da seguire.\nFreesia \u00e8 una ragazza di 18 anni conosciuta come la \"Danzatrice delle Sabbie\". Come dice il suo soprannome, Freesia lavora come danzatrice nei pressi di Barious e si unisce alla Squadra 7 per vendicarsi dell'Impero che ha interrotto il suo business.\nHermes \u00e8 un uomo di 28 anni snello e di bell'aspetto. Il suo punto debole \u00e8 il fiato corto e questo gli causa una fatica cronica durante le battaglie.\nJuno \u00e8 una donna di 22 anni ed era compagna di classe di Welkin quando quest'ultimo studiava all'universit\u00e0. Dispone di grande intelligenza e aspetto attraente, il che la rende il sogno di qualunque ragazzo.\nMelville \u00e8 un ragazzo di 19 anni energetico e simpatico. Grande amante di ogni tipo di carne e amico di Ted, i due sognano di diventare clown per far tornare il sorriso ai Galliani.\nMontley \u00e8 un ragazzo di 16 anni sempre impaziente e pensa che il tempo sia denaro. Nonostante sia cresciuto con gli animali, l'incontro ravvicinato con un cervo gli ha causato l'Aichmofobia, la fobia degli oggetti appuntiti.\nMussad \u00e8 un uomo di 43 anni dal carattere altezzoso. Fu un eroe durante la Prima Guerra Europea e gli viene attribuito il soprannome di \"Talpa\" per le sue abilit\u00e0 in trincea. Pu\u00f2 essere trovato come nemico nel DLC incentrato su Selveria.\nNancy \u00e8 una ragazza di 15 anni che vive nella fattoria dei suoi genitori. Ha sempre la testa tra le nuvole e preferisce vivere con gli animali della stalla che con la famiglia.\nNoce \u00e8 un ragazzo di 19 anni che, prima di unirsi alla Squadra 7, lavor\u00f2 nella resistenza cittadina di Bruhl.\nHa una cotta per Alicia e odia Welkin poich\u00e9 lei \u00e8 pi\u00f9 attratta da quest'ultimo che da Noce. Ha la passione per la poesia e, questo personaggio, pu\u00f2 essere un richiamo al famoso poeta William Wordsworth.\nRamona \u00e8 una ragazza di 18 anni che, prima di unirsi alla Squadra 7, lavorava come modella per il settimanale \"Gallian Girl\".\nAdora la vita notturna ma questo gli causa di avere risvegli non piacevoli alla mattina.\nTed \u00e8 un ragazzo di 16 anni la cui passione \u00e8 far ridere la gente, cosa che fa anche nelle battaglie. Il suo sogno \u00e8 quello di diventare un clown dopo la guerra.\nWavy \u00e8 un uomo di 37 anni appartenente all'etnia Darcsen. Insegnante di professione, \u00e8 molto garbato e raramente si emoziona. Si unisce alla Squadra 7 per proteggere la sua famiglia.\nMitraglieri.\nEdy \u00e8 un mitragliere di 17 anni, ed \u00e8 uno dei personaggi pi\u00f9 amati della storia. Cresciuta in un piccolo villaggio, si \u00e8 trasferita a Randgriz per coronare il suo sogno di diventare un'idol. \u00c8 spontanea ed aggressiva, nonch\u00e9 molto vanitosa, ma al di sotto di quella sua scorza da \"dura\" nasconde una personalit\u00e0 timida e paurosa. Ama essere al centro dell'attenzione e detesta chiunque tenti di rubarle la scena, prima fra tutte Rosie, con cui ha un conto aperto per scoprire chi sia la migliore cantante. Data la popolarit\u00e0 riscontrata dal suo personaggio tra i fans della serie, sono stati creati alcuni DLC sia per Valkyria Chronicles che per il successivo Valkyria Chronicles 3 che la vedono al comando di un piccolo plotone (da lei chiamato, appunto, l'Edy Detachment) formato da altri membri della Squadra 7 e che, per varie ragioni, si ritrova a dover combattere in modo indipendente svariate battaglie contro l'esercito imperiale.\nLynn \u00e8 una donna di 20 anni appartenente all'etnia Darcsen. Fidanzata di Karl Landzaat, si mise al sicuro per sfuggire ai imperiali ma, dopo aver sentito che Karl si trovava in guerra, decise di unirsi alla Squadra 7 per proteggere il suo amante. Fa parte dell'Edy Detachment.\nAisha \u00e8 una ragazza di 12 anni dove fece addestramento militare in giovane et\u00e0. Nonostante il carattere giovane, dispone di grande intelligenza e agilit\u00e0 fisica.\nAlex \u00e8 un ragazzo di 17 anni soprannominato \"L'uccello\" per il suo carattere libero e imprudente. Adora i posti panoramici e sogna di trovare la vita nel cielo.\nCoby \u00e8 un uomo di 65 anni che, prima della Prima Guerra Europea, lavorava come caposquadra di una compagnia di carpenteria. Si tiene sempre a distanza da Alicia poich\u00e9 gli ricorda sua figlia, deceduta durante la guerra.\nDorothy \u00e8 una ragazza di 18 anni la cui famiglia dirige una ferriera nei pressi di Fouzen e sogna di creare accessori fatti con metalli preziosi. Tuttavia, \u00e8 molto fragile e ha paura di parlare davanti alla gente.\nHannes \u00e8 un uomo di 31 anni proveniente dalla zona sud di Gallia. Forte nello spirito e nel corpo, si unisce alla Squadra 7 dopo aver sentito che il villaggio \u00e8 nel mirino dell'Impero.\nJane \u00e8 una donna di 27 anni che, prima di unirsi alla Squadra 7, lavorava come fioraia a Bruhl. In battaglia, ha un carattere molto sadico nei confronti dei soldati dell'Impero.\nKevin \u00e8 un uomo di 25 anni ombroso e introverso. All'inizio, era indeciso se scegliere il ruolo di ingegnere o cecchino e questo lo port\u00f2 a diventare mitragliere controvoglia.\nMica \u00e8 un uomo di 26 anni fanatico delle macchine. Lavora come macchinista e, oltre a essere perfezionista, ha anche un carattere pessimista.\nNina \u00e8 una donna di 29 anni dal corpo molto robusto. \u00c8 grazie al suo corpo che si offre di salvare i suoi compagni e non ha mai mancato un allenamento. Tuttavia, disdice i carri armati e i lancieri poich\u00e9 sono ben corazzati.\nSalinas \u00e8 un uomo di 24 anni il cui bel aspetto fa conquistare molte donne. Si \u00e8 unito alla Squadra 7 per la sua passione per i carri armati.\nVyse \u00e8 un ragazzo di 17 anni proveniente da un lontano paese insieme a Aika. Adora le sfide e il cielo e dispone di una volont\u00e0 di ferro. Questo personaggio proviene, in realt\u00e0, dal gioco \"Skies of Arcadia\", sviluppato dagli stessi creatori di Valkyria Chronicles.\nWendy \u00e8 una donna di 25 anni i cui tratti distintivi sono il cappello di lana e le tracce nere negli occhi. Grande amante degli esplosivi, diventa mitragliere in prima linea per testare le sue bombe.\nLancieri.\nJann \u00e8 un uomo di 27 anni che, prima di unirsi alla Squadra 7, lavorava come baby-sitter. Oltre ad avere una grande muscolatura, ha una cotta per Largo nel corso della guerra. Fa parte dell'Edy Detachment.\nAudrey \u00e8 una ragazza di 17 anni che si unisce alla Squadra 7 dopo aver sentito le azioni della medesima squadra. \u00c8 abile a fare amicizie e ad essere preparata a tutto.\nElysse \u00e8 una ragazza di 17 anni, figlia di un istruttore militare. Di solito, ha un carattere rilassato, ma diventa tenace durante le battaglie.\nHector \u00e8 un uomo di 25 anni che, prima di unirsi alla Squadra 7, lavorava come capo della guardia cittadina nel suo paese. \u00c8 rispettato dai suoi compagni per la sua leadership ed \u00e8 noto per aver respinto una squadra di imperiali con un piccolo gruppo di soldati.\nNils \u00e8 un uomo di 29 anni dall'aspetto robusto e stoico. Abitante delle zone malfamate di Randgritz, \u00e8 un lupo solitario oltre ad essere misogino.\nRosina \u00e8 una donna di 24 anni che i suoi compagni la vedono come una sorta di sorella maggiore. Adora allenarsi nel tempo libero e guarda con disprezzo la razza Darcsen.\nTheold \u00e8 un ragazzo di 18 anni che sogna di diventare un eroe di guerra. Nato in un villaggio remoto, non solo odia i Darcsen ma fa anche il bullo con quelli pi\u00f9 deboli di lui, primo fra tutti Kevin Abbott.\nWalter \u00e8 un uomo di 33 anni le cui passioni sono, a dispetto della sua apparenza, cucinare e curare il suo giardino. \u00c8 soggetto a sbalzi d'umore e sogna di aprire un ristorante.\nYoko \u00e8 una donna di 37 anni che, prima di unirsi alla Squadra 7, lavorava in un ristorante. Si tiene a distanza da Largo poich\u00e9 gli ricorda il suo ex-marito.\nCecchini.\nMarina \u00e8 una donna di 24 anni che preferisce stare in solitudine che in compagnia. Le sue abilit\u00e0 di cecchino provengono dagli insegnamenti di suo padre, cacciatore di professione. \u00c8 un membro dell'Edy Detachment.\nCezary \u00e8 un uomo di 23 anni che diventa cecchino per evitare la prima linea. Nato in un villaggio di Barious, soffre di Acrofobia. Questo \u00e8 dovuto al suo cercare di scalare delle rovine per divertirsi, da cui per\u00f2 fin\u00ec col cadere.\nCatherine \u00e8 una donna di 35 anni veterana della Prima Guerra Europea. Considera l'amicizia prima di ogni cosa e diventa ansiosa se finiscono le munizioni. Questo \u00e8 dovuto al vedere un suo compagno morire poich\u00e9 lei non aveva munizioni per salvarlo.\nOscar \u00e8 un ragazzo di 15 anni fratello maggiore di Emile. A prima vista, si comporta come un duro davanti a Emile ma, in realt\u00e0, ha un carattere timido.\nEmile \u00e8 un ragazzo di 15 fratello minore di Oscar. Avendo la salute debole, viveva in un sanatorio ma, sentendo che suo fratello entrava in guerra, decise di unirsi alla Squadra 7 per aiutarlo.\nIngegneri.\nMite e gentile, Homer \u00e8 un ingegnere di 15 anni molto carino, ma di costituzione debole. A dispetto di quella sua parvenza angelica ha maturato una personalit\u00e0 masochistica a causa della sorella maggiore Leila, che fin da quando erano piccoli lo ha sottoposto ad ogni sorta di sevizia nel tentativo di temprarne il carattere; nella squadra il suo molestatore abituale \u00e8 Edy, per la quale ha una cotta. Fa parte dell'Edy Detachment.\nKnute \u00e8 un uomo di 38 anni con la grande passione per il denaro. Si unisce alla Squadra 7 pensando che Welkin fosse \"una miniera d'oro\" e diventa Ingegnere per controllare la catena di beni. Non solo ha occhio intuitivo per i profitti ma ha anche una buona dose di fortuna.\nKarl \u00e8 un uomo di 23 anni che, prima della guerra, lavorava nelle ferriere di Fouzen. Con l'incursione dei Imperiali in Gallia, Karl si rifugi\u00f2 nella capitale e decide di unirsi alla Squadra 7 sperando in un futuro radioso per lui e per la sua fidanzata Lynn.\nDallas \u00e8 una ragazza di 15 anni che frequenta una scuola per ragazze. Dichiaratamente lesbica, spera in una vita \"tutta rose e fiori\" e lontana dagli uomini che lei odia. Nel corso della guerra, Dallas avr\u00e0 una cotta per Alicia.\nCluadia \u00e8 una ragazza di 19 anni perseguitata dalla sfortuna. Si unisce alla Squadra 7 dopo che un colpo di cannone devast\u00f2 la sua casa, l'unico rifugio che la riparava dai guai.\nHerbert \u00e8 un ragazzo di 19 anni proveniente dalle regioni aride di Barious. Essendo un gran scansafatiche, non muove un dito se non viene motivato.\nNadine \u00e8 una donna di 27 anni appartenente all'etnia Darcsen. Ha un grande senso di responsabilit\u00e0 e fa di tutto per proteggere i suoi amici anche se rischia la vita.\nRamsey \u00e8 una donna di 21 anni con la passione delle macchine. Per via di questo, si \u00e8 iscritta a un politecnico, ma le macchine a cui lei fa manutenzione si rompono spesso.\n\"Valkyria Chronicles II\".\nClasse G.\nLa Classe G \u00e8 la classe dell'accademia militare di Lanseal dove tutti gli studenti assegnati sono coloro che hanno ricevuto i voti pi\u00f9 bassi all'ammissione e quindi considerati ultimi a diventare dei soldati. Inizialmente presi come gli zimbelli dell'accademia, soprattutto dalla Classe A, grazie alla leadership di Avan Herdins riusciranno a vincere alcune battaglie importanti contro la potente casata dei Gassenarl. Il professore che insegna in questa classe \u00e8 Hubert Brixam. La scelta della lettera non \u00e8 un caso visto che la G \u00e8 la settima lettera dell'alfabeto e venne scelta per creare un nesso con la Squadra 7.\nPersonaggi principali.\nAvan Herdins\nAvan \u00e8 un ragazzo di 17 anni proveniente da Mellvere con una personalit\u00e0 vivace e positiva. Per via di queste qualit\u00e0, \u00e8 solito gettarsi nell'azione senza tenere conto delle possibili conseguenze. Suo padre mor\u00ec per una malattia quando Avan era ancora piccolo e quindi ci pens\u00f2 il fratello maggiore Leon a mandare avanti la famiglia. Con la scomparsa di quest'ultimo, ricevette una lettera da parte di Leon e ci\u00f2 sprona Avan a cercarlo partendo dall'accademia di Lanseal. Dotato del talento non comune nel rivestire qualunque ruolo in battaglia, viene ammesso nella Classe G diventandone il capoclasse. Nonostante ci\u00f2, riuscir\u00e0 ad aiutare i suoi compagni grazie alla sua determinazione e carisma e a impedire la guerra civile.\nCosette Coalhearth\nCosette \u00e8 una ragazza di 17 anni che in battaglia assume il ruolo dell'ingegnere. Nonostante il comportamento positivo che mostra sempre, perse i genitori quando l'Impero attacc\u00f2 la sua citt\u00e0 natale Yuell. Il trauma fu tale da scatenare un caso serio di emofobia e un particolare dipo di daltonismo che le rende impossibile distinguere i colori. La paura del sangue riuscir\u00e0 a superarla quando Avan, per motivarla a correre in aiuto dei propri compagni feriti, non esiter\u00e0 a spararsi ad un fianco, mentre il daltonismo scomparir\u00e0 quando, incoraggiata da Avan e dal resto della Classe G, disinnester\u00e0 una bomba che avrebbe fatto esplodere una miniera dove si trovava l'intera classe. Il suo sogno \u00e8 quello di diventare un dottore come suo padre e di guarire tutti i feriti di guerra.\nZeri\nZeri \u00e8 un ragazzo di 17 anni appartenente all'etnia Darcsen. Di ruolo mitragliere, \u00e8 una persona seria e molto intelligente che sa essere anche competitivo in battaglia. Nonostante le sue grandi qualit\u00e0 e il suo intelletto, venne assegnato alla Classe G (probabilmente per razzismo). Mira a diplomarsi sperando di diventare una persona di fama con lo scopo di ripulire il nome della sua etnia che, come si \u00e8 gi\u00e0 visto nel precedente gioco, \u00e8 discriminata da tutta Gallia con poche eccezioni. Inizialmente prova rancore nei confronti di Avan ma, con il passare del tempo, diventer\u00e0 il suo migliore amico nonch\u00e9 rivale.\nLavinia Lane\nLavinia ha 21 anni e svolge il lavoro di meccanica nonch\u00e9 responsabile del carro armato della Classe G. Dalla parlantina semplice, ha un carattere altruista che la rende una sorta di \"sorella maggiore\" per i suoi compagni. Cominci\u00f2 a guidare carri armati dopo che un suo amico per\u00ec per mano di un Carro Armato Fantasma (chiamato cos\u00ec poich\u00e9 appare misteriosamente per attaccare a vista chiunque gli capiti a tiro) che riuscir\u00e0 ad affrontare e sconfiggere grazie ad Avan e al resto della Classe G.\nScout.\nAliasse\nAliasse \u00e8 una ragazza di 13 anni nata nelle regioni nord-ovest dell'Impero che riconobbe le sue origini di Valkyria. Venne perci\u00f2 portata via per subire gli esperimenti della dottoressa Clementia F\u00f6rster, che Aliasse chiama \"Mamma\". Dopo aver conosciuto Avan, comincia a chiedersi quale fosse il suo scopo della vita e di come ha intenzione di usare i suoi poteri per il bene della gente. Inoltre comincer\u00e0 a nutrire una passione per la floricoltura grazie a Cosette. Questi cambiamenti disgustano la dottoressa F\u00f6rster e abbandoner\u00e0 in seguito la sua cavia. Dopo aver superato lo sconforto iniziale dell'abbandono, Aliasse si unisce alla Classe G diventandone un membro a tutti gli effetti. Dopo aver finito l'anno accademico, s'iscriver\u00e0 a una scuola di floricoltura.\nNichol Martin\nNichol \u00e8 un ragazzo di 16 anni ed \u00e8 il fratello minore di Franca. Dal carattere timido e introverso, si iscrive all'accademia militare in modo da proteggere sua sorella in battaglia. Chieder\u00e0 ad Avan di partecipare a una missione pericolosa e, nonostante abbia un corpo fragile e continui cali di autostima, riuscir\u00e0 a compierla arrivando a ottenere una medaglia che dar\u00e0 a Franca come regalo. Dopo l'accademia, Nichol si unir\u00e0 nell'esercito come cecchino dove le sue abilit\u00e0 arriveranno a pareggiare con quelle del professor Brixham.\nHelmut Bourdais\nHelmut \u00e8 uno studente di 27 anni proveniente dall'Impero. Si \u00e8 iscritto all'accademia come segno di amicizia tra la Gallia e l'Impero ma in realt\u00e0 \u00e8 solo un modo per tenere quest'ultimo a freno nel caso di una possibile invasione. Essendo un imperiale, viene trattato male dai compagni, ma la cosa non gli crea alcun turbamento. Durante una missione, Zeri vede Helmut salvare un bambino Darcsen e quest'ultimo dice che non lo ha fatto per compassione ma perch\u00e9 \u00e8 suo dovere di soldato salvare i civili. Dopo l'accademia, Helmut ritorner\u00e0 all'Impero per preparare una nuova invasione per la Gallia anche se la sua opinione sulla nazione \u00e8 cambiata.\nChloe Blixen\nChloe \u00e8 una studentessa di 21 anni conosciuta come artista emergente; i suoi temi principali sono la notte e l'oscurit\u00e0. Negli ultimi mesi \u00e8 vittima di un blocco creativo e Avan cerca di aiutarla a trovare l'ispirazione. Durante quella che sembra essere una caccia a dei conigli di neve, in modo dai far ritrovare l'ispirazione a Chloe, i due si ritrovano coinvolti in una rapida schermaglia contro alcuni nemici. Chloe uscir\u00e0 comunque dal blocco e riprender\u00e0 a disegnare arrivando a vincere un premio durante un'esibizione nazionale. Dopo l'accademia, si trasferisce nella citt\u00e0 natale di Emile Bielert, diventato anche lui un'artista, per seguire le sue orme.\nLotte Netzel\nLotte \u00e8 una ragazza di 16 anni che svolge il lavoro di giornalista. Nata nella capitale Randgriz, possiede un suo giornale e girovaga per l'accademia alla ricerca di scoop anche se viene continuamente ridicolizzata dai compagni per le sue notizie che, il pi\u00f9 delle volte, si rivelano false. Si ritiene comunque utile nel scovare sentieri nascosti. Dopo l'accademia, si mette a girare per il mondo lasciando sempre tracce del suo passaggio.\nSigrid Eissel\nSigrid \u00e8 un ragazzo di 17 anni che precedentemente faceva parte dei ribelli. Dopo essersi reso conto di essere dalla parte sbagliata, s'iscrive all'accademia per seguire il suo sogno di riportare la pace a Gallia. Inizialmente odia i Darcsen ma si ricreder\u00e0 quando scopre che anche loro combattono per la stessa causa. Dopo l'accademia, si unir\u00e0 all'esercito dove verr\u00e0 riconosciuto dai suoi ufficiali per le sue abilit\u00e0 analitiche.\nMelissa Dalen\nMelissa \u00e8 una ragazza di 17 anni che nutre un profondo amore per Zeri da quando questi gli aveva riportato il fiocco smarrito. Viene reclutata nell'accademia per le sue abilit\u00e0 nel sapersi nascondere dagli altri arrivando a non farsi notare da tutti i compagni finch\u00e9 non parla. \u00c8 talmente innamorata di Zeri che arriva a fare stalking, senza che lui se ne accorgesse, e a mettersi contro le altre ragazze che si mettono tra lei e il suo amore. Dopo l'accademia, si unir\u00e0 nell'esercito sperando di entrare nella squadra di Zeri grazie alle sue abilit\u00e0."}
{"id": "5071882", "revid": "287204", "url": "https://it.wikipedia.org/wiki?curid=5071882", "title": "Craig A. Miller", "text": "Carriera.\nIn carriera ha vinto due titoli di doppio, l'Hong Kong Open nel 1983, in coppia con Drew Gitlin, e il South Australian Open nel 1984, in coppia con Eric Sherbeck. Nei tornei del Grande Slam ha ottenuto il suo miglior risultato raggiungendo le semifinali di doppio agli Australian Open nel 1985, in coppia con il connazionale Laurie Warder."}
{"id": "5071887", "revid": "88812", "url": "https://it.wikipedia.org/wiki?curid=5071887", "title": "Bonaventura Belluti", "text": ""}
{"id": "5071888", "revid": "124694503", "url": "https://it.wikipedia.org/wiki?curid=5071888", "title": "La gabbia (miniserie televisiva)", "text": "La gabbia \u00e8 uno sceneggiato televisivo del 1977 diretto da Carlo Tuzii.\nIl soggetto \u00e8 originale, ma liberamente basato sul famoso esperimento carcerario di Stanford, nel quale un gruppo di studenti universitari della Stanford University venne suddiviso a caso in \"guardie\" e \"prigionieri\"; questi ultimi furono rinchiusi in una finta prigione, con le \"guardie\" a sorvegliarli. L'intenzione degli organizzatori dell'esperimento era quella di studiare il modo in cui il comportamento umano viene modificato dalle situazioni e dai ruoli imposti, ma ben presto la cosa degener\u00f2, provocando comportamenti sempre pi\u00f9 umilianti da parte delle \"guardie\", ai quali i \"prigionieri\" reagirono in vari modi, ma finendo quasi sempre per autodistruggere le proprie personalit\u00e0.\nTrama.\nRoma, un gruppo di venti persone di varia estrazione sociale viene prelevato, apparentemente in arresto, e portato in un luogo alla periferia della citt\u00e0 dove \u00e8 stato allestito un edificio con le esatte fattezze di un piccolo carcere, e viene loro rivelato che, avendo risposto tempo addietro ad un'inserzione su di un quotidiano, dando la disponibilit\u00e0 per un esperimento scientifico, dovranno permanere, divisi in guardie e carcerati, per un mese e per tutto quel periodo ogni momento della loro giornata sar\u00e0 ripreso da telecamere a circuito chiuso.\nLo scopo dell'esperimento \u00e8 lo studio del comportamento delle persone in una situazione di coercizione e sottomissione ma dopo pochi giorni la situazione sfugge di mano, costringendo gli scienziati, al fine di evitare ulteriori degenerazioni dei comportamenti, dopo alcune aggressioni ed una rivolta, a porvi fine.\nColonna sonora.\nLa colonna sonora dello sceneggiato \u00e8 stata composta dai Pooh (principalmente da Roby Facchinetti) e comprende, fra l'altro, il loro noto tema strumentale \"Risveglio\"."}
{"id": "5071895", "revid": "1310927", "url": "https://it.wikipedia.org/wiki?curid=5071895", "title": "Nikola Komazec", "text": "Carriera.\nClub.\nKomazec ha cominciato la carriera con la maglia dello Hajduk Kula. Nel 2011 \u00e8 stato ingaggiato dai rumeni del Petrolul Ploie\u0219ti, per cui ha debuttato nella Liga I in data 25 luglio, schierato titolare nella vittoria per 2-1 sull'O\u021belul Gala\u021bi. Il 29 agosto ha realizzato la prima rete, nella vittoria per 0-2 sul campo del Concordia Chiajna.\nL'anno seguente, \u00e8 stato ingaggiato dagli sloveni del Maribor. Ha esordito nella Prva slovenska nogometna liga in data 21 luglio 2012, schierato titolare nel pareggio a reti inviolate contro il Koper. Il 29 luglio \u00e8 arrivata la prima rete con questa maglia, nella vittoria per 1-3 in casa del Mura 05. Il 1\u00ba agosto ha avuto modo di giocare la prima partita nelle competizioni europee per club: \u00e8 stato titolare nella vittoria per 4-1 sullo F91 Dudelange, sfida valida per il terzo turno di qualificazione alla Champions League 2012-2013.\nNel corso del 2013, ha lasciato l'Europa per andare a giocare con i thailandesi del Suphanburi. Ha giocato solo una partita di campionato con questa squadra: il 3 marzo, infatti, \u00e8 subentrato a Bireme Diouf nel pareggio per 1-1 contro il Buriram United.\n\u00c8 tornato poi in Europa per militare nelle file dei bosniaci del Sarajevo. Ha debuttato nella Premijer Liga in data 4 agosto 2013, quando \u00e8 stato titolare nel pareggio per 0-0 contro lo Slavija. Il 17 agosto ha realizzato la prima rete, nel successo per 1-2 sul Leotar.\nNel 2014, \u00e8 stato ingaggiato dai sudcoreani del Busan IPark. Ha esordito nella K League Classic l'8 marzo, nella sconfitta per 3-0 contro lo Jeonbuk Hyundai: ha sostituito Fagner nel corso del secondo tempo. Il 30 luglio 2014, ha firmato ufficialmente un contratto valido per due anni e mezzo con i norvegesi dello Haugesund. Ha scelto la maglia numero 9.\nIl 28 gennaio 2015 si \u00e8 trasferito al Pattaya United, con la formula del prestito. Il 10 gennaio 2016 ha rescisso il contratto che lo legava all'Haugesund. Successivamente, \u00e8 stato ingaggiato dai georgiani della Dinamo Batumi.\nStatistiche.\nPresenze e reti nei club.\n\"Statistiche aggiornate al 23 marzo 2018.\""}
{"id": "5071896", "revid": "729019", "url": "https://it.wikipedia.org/wiki?curid=5071896", "title": "Legamento longitudinale anteriore", "text": "Il legamento longitudinale anteriore decorre verso il basso lungo la superficie anteriore della spina dorsale. Questo legamento aderisce saldamente al margine antero-laterale dei corpi vertebrali e dei rispettivi dischi intervertebrali.\nLo spessore medio di questa struttura \u00e8 pari a circa 1\u20132\u00a0mm. Il legamento risulta costituito da tre strati sovrapposti di fibre collagene. Lo strato di fibre superficiali si estende per diverse vertebre (generalmente 3-4), lo strato intermedio collega 2-3 vertebre, mentre lo strato pi\u00f9 profondo decorre solamente da una vertebra alla successiva, mettendole in collegamento.\nSuperiormente il legamento viene ad inserirsi sul tubercolo anteriore della prima vertebra cervicale, l'atlante (C1). Al di sopra della prima vertebra cervicale il legamento si continua con la membrana atlantoccipitale. Dall'atlante la struttura si viene a portare verso il basso, raggiungendo una larghezza di 20-25 millimetri, terminando a livello del margine superiore dell'osso sacro, sul versante pelvico.\nRilevanza clinica.\nCon l'invecchiamento il legamento pu\u00f2 andare incontro a manifestazioni di tipo degenerativo, che ne compromettono l'elasticit\u00e0 e la tonicit\u00e0. nei pazienti in et\u00e0 avanzata l'esecuzione di una tomografia computerizzata (TAC o TC) del rachide cervicale mette spesso in luce un quadro di ossificazione segmentaria o continua."}
{"id": "5071910", "revid": "298229", "url": "https://it.wikipedia.org/wiki?curid=5071910", "title": "Michelle Tyler", "text": "\u00c8 conosciuta anche come Michelle Tyler-Wilson.\nCarriera.\nIn carriera ha vinto un titolo di doppio, il South Australian Open nel 1975. Nei tornei del Grande Slam ha ottenuto il suo miglior risultato raggiungendo i quarti di finale di doppio agli Australian Open nel 1976, in coppia con la connazionale Sue Barker.\nIn Fed Cup ha disputato un totale di 5 partite, ottenendo 2 vittorie e 3 sconfitte."}
{"id": "5071911", "revid": "857769", "url": "https://it.wikipedia.org/wiki?curid=5071911", "title": "Michelle Tyler-Wilson", "text": ""}
{"id": "5071913", "revid": "1543377", "url": "https://it.wikipedia.org/wiki?curid=5071913", "title": "William Bartram", "text": "Biografia.\nFiglio di Ann Mendenhall e John Bartram, William Bartram e la sorella gemella Elizabeth nacquero a Kingsessing in Pennsylvania. Da ragazzo accompagn\u00f2 il padre in molti suoi viaggi ai monti Catskill, a Pine Barrens, nella Nuova Inghilterra ed in Florida. Durante l'adolescenza Bartram divenne famoso per la qualit\u00e0 dei suoi disegni di botanica ed ornitologia. Inizi\u00f2 a gestire il giardino botanico del padre aggiungendovi numerose specie rare.\nNel 1773 si imbarc\u00f2 in un viaggio di quattro anni che attravers\u00f2 otto colonie. Bartram disegn\u00f2 ed annot\u00f2 dati sulla flora e la fauna locali, e sui nativi americani. Nel 1774 esplor\u00f2 il fiume Saint Johns dove ebbe memorabili incontri con alligatori aggressivi e dove visit\u00f2 un grosso villaggio Seminole a Cuscowilla, dove il suo arrivo fu celebrato con una grande festa. Incontr\u00f2 Ahaya, capo degli Alachua Seminole. Quando Bartram spieg\u00f2 loro di essere interessato allo studio di piante ed animali, il capo rise ed inizi\u00f2 a chiamarlo \"Puc Puggy\" (il cacciatore di fiori). Bartram prosegu\u00ec l'esplorazione della terra Alachua, quella che oggi viene chiamata prateria di Payne. William Bartram scrisse le proprie esperienze esplorative nel sudest nel libro \"Travels through North &amp; South Carolina, East &amp; West Florida, the Cherokee Country, the Extensive Territories of the Muscogulges, or Creek Confederacy, and the Country of the Chactaws, Containing an Account of the Soil and Natural Productions of Those Regions, Together with Observations on the Manners of the Indians\", pubblicato nel 1791 ed oggi denominato semplicemente \"Travels\". Ephraim George Squier e Edwin Hamilton Davis, nel loro libro \"Ancient Monuments of the Mississippi Valley\", citano Bartram come \"il primo naturalista a penetrare la fitta foresta tropicale della Florida\".\nArrivo in Georgia.\nWilliam Bartram giunse a Charleston il 31 marzo 1773. Scopr\u00ec che un congresso indiano si sarebbe tenuto ad Augusta (Georgia) a giugno, e fu invitato dal Sovrintendente agli affari indiani, John Stuart, ad unirsi al gruppo che avrebbe discusso una nuova cessione di terreno. Dopo aver svolto alcuni impegni Bartram si rec\u00f2 a Savannah, giungendo in citt\u00e0 l'11 o 12 aprile. Mentre aspettava l'inizio del congresso si rec\u00f2 sulla costa della Georgia. Visit\u00f2 alcune piantagioni di riso a Midway prima di recarsi a Darien dove fu ospite di Lachlan McIntosh.\nIn \"Travels\" Bartram parla di un incidente che molto probabilmente avvenne nel 1776. Mentre viaggiava tra la popolazione sparsa della Georgia meridionale incontr\u00f2 un \"intrepido Siminole\" il quale aveva promesso di uccidere il prossimo bianco che avesse incontrato, ma rimase disarmato dall'inaspettata cordialit\u00e0 di Bartram.\nNel viaggio lungo la costa Bartram visit\u00f2 la regione di Fort Barrington sul fiume Altamaha. John e William Bartram vi avevano scoperto due nuovi alberi nel 1765, ma non videro fiori a causa della stagione avanzata. William descrisse questi alberi in \"Travels\", il franklinia (\"Franklinia alatamaha\") ed l'albero della febbre (\"Pinkneya pubens\"). L'albero di Franklin non vive pi\u00f9 in natura, e tutte le piante attualmente esistenti discendono dai semi raccolti da William Bartram.\nBartram si rec\u00f2 ad Augusta ed esplor\u00f2 l'area in attesa della conclusione del congresso. La conferenza termin\u00f2 il 3 giugno 1773 con il trattato di Augusta. Per estinguere i propri debiti con i commercianti di Augusta, Creek e Cherokee consegnarono 2728\u00a0km\u00b2 di terra in Georgia nordorientale. Bartram si un\u00ec al gruppo di esplorazione per la segnatura dei confini. Avvenne un incidente in un luogo chiamato Great Buffalo Lick quando gli indiani criticarono l'accuratezza del percorso seguito dal gruppo.\nQuesto errore (si dimostr\u00f2 che gli americani si erano sbagliati) fece infuriare gli indiani. La disputa si inaspr\u00ec talmente tanto che i nativi decisero di sciogliere l'accordo e tornarono nelle loro terra vietando agli statunitensi di proseguire. La condotta prudente del colonnello li convinse, ed il capo indiano accett\u00f2 a patto che non si seguisse la bussola. Sarebbe stato lui a guidare il gruppo.\nBartram torn\u00f2 a Savannah a met\u00e0 luglio e pass\u00f2 autunno ed inverno sulla costa della Georgia, esplorando il fiume Altamaha, scrivendo resoconti e preparando i semi per la spedizione in Inghilterra.\nEsplorazione della nazione Cherokee.\nIl 22 aprile 1775 Bartram part\u00ec da Charleston a cavallo per esplorare la nazione Cherokee. Doo aver attraversato Augusta il 10 maggio e Dartmouth il 15 maggio (), pochi giorni dopo lasci\u00f2 Fort Prince George e Keowee () senza essere riuscito a trovare una guida.\nOltre alle annotazioni di botanica, Bartram descrisse il viaggio \"\u2026da solo in una selvaggia terra indiana, a mille miglia dalla mia terra natale, ed a grande distanza da qualsiasi insediamento di uomini bianchi\".\nDurante il viaggio esplor\u00f2 anche i monti Jore.\nRitorno a Filadelfia.\nBartram torn\u00f2 a Filadelfia nel gennaio 1777 ed aiut\u00f2 il fratello John nella gestione del Bartram's Garden.\nAlla fine degli anni 1780 complet\u00f2 il libro per il quale divenne famoso, \"Travels through North and South Carolina, Georgia, East and West Florida, the Cherokee Country, ecc\". Fu considerato al tempo uno dei migliori libri esistenti sulla storia naturale statunitense. Molti dei racconti dei Bartram furono le prime testimonianze di luoghi storici, compresi i tumuli georgiani di Ocmulgee. Oltre che per il suo contributo alla conoscenza scientifica, \"Travels\" \u00e8 famoso per le originali descrizioni del paese statunitense. L'opera di Bartram influenz\u00f2 molti scrittori romantici del tempo. Si sa che William Wordsworth, Samuel Taylor Coleridge e Fran\u00e7ois-Ren\u00e9 de Chateaubriand lessero il libro, e la sua influenza si vede in molte delle loro opere.\nNonostante Bartram sia stato spesso definito un eremita, tutte le prove mostrano che rimase un commerciante, scienziato ed intellettuale attivo anche nel XIX secolo. Fece da tutore ai nipoti, scrisse numerosi trattati, contribu\u00ec a molte opere in modo anonimo ed aiut\u00f2 a gestire l'orticultura di famiglia. Nel 1802 Bartram incontr\u00f2 il professore Alexander Wilson ed inizi\u00f2 ad insegnargli i rudimenti dell'illustrazione dell'ornitologia e della storia naturale. L'opera di Wilson \"American Ornithology\" comprende molti riferimenti a Bartram ed all'area che circonda il Bartram's Garden. Tra gli ultimi importanti contributi di Bartram vi sono le illustrazioni effettuate per l'amico Benjamin Smith Barton per spiegare il sistema linneano, \"Elements of Botany\" (1803\u201304).\nDopo la guerra anglo-americana, nella quale morirono molti suoi colleghi ed amici, William Bartram si dedic\u00f2 ad un intenso periodo di lavoro, osservazione e studio nel giardino di famiglia di Kingsessing. Redasse un \"Diario\" in cui annot\u00f2 la migrazione degli uccelli, la vita delle piante ed i dati meteorologici. Rifiut\u00f2 l'offerta di insegnare botanica all'Universit\u00e0 della Pennsylvania ed a 60 anni, nel 18u06, declin\u00f2 l'invito del presidente Thomas Jefferson ad accompagnare una spedizione lungo il fiume Red River nel territorio della Louisiana.\nBartram mor\u00ec il 22 luglio 1823, a 84 anni, nel Bartram's Garden.\nRetaggio.\nSono molti in luoghi a lui dedicati:"}
{"id": "5071929", "revid": "767487", "url": "https://it.wikipedia.org/wiki?curid=5071929", "title": "Anime nere (film 2014)", "text": "Anime nere \u00e8 un film del 2014 diretto da Francesco Munzi.\nIl soggetto, riguardante le sventure di una famiglia collusa con la 'ndrangheta, \u00e8 liberamente tratto dell'omonimo romanzo di Gioacchino Criaco. Il film ha partecipato alla 71\u00aa Mostra internazionale d'arte cinematografica di Venezia nel concorso ufficiale, ricevendo un'ottima accoglienza. Ha ottenuto nove David di Donatello tra i quali quelli per il miglior film, miglior regista e migliore sceneggiatura.\nTrama.\nLuigi \u00e8 un trafficante internazionale di droga, legato a potenti gruppi sudamericani. Il fratello Rocco vive a Milano con la moglie Valeria e la loro bambina ed \u00e8 imprenditore grazie al denaro illecito di quest'ultimo. Luciano, il maggiore dei tre fratelli, \u00e8 rimasto in Calabria a lavorare con semplicit\u00e0 la sua terra e ad allevare le capre, con l'obiettivo, forse illusorio, di rendersi estraneo agli affari illeciti dei fratelli.\nLeo, giovane e rancoroso figlio di Luciano, per ripicca spara alcuni colpi di fucile sulla saracinesca di un bar protetto da un clan della 'ndrangheta, loro rivale. La cosa riaccende una guerra latente che suggerisce a Luigi di tornare al paese per sistemare le cose, magari rinsaldando le alleanze con le altre famiglie, cos\u00ec da acquisire pi\u00f9 forza. Ma prima di concludere alcunch\u00e9 Luigi viene assassinato per strada da un sicario. Rocco, giunto da Milano, \u00e8 deciso a vendicarsi subito ma prima di agire attende di nuovo di sapere se la sua famiglia \u00e8 sola o pu\u00f2 contare su un sostegno.\nLeo, molto legato allo zio Luigi, di fronte al temporeggiare dei grandi, sente il dovere di risolvere le cose da solo.\nNel piano-lampo che escogita per uccidere il boss nemico, viene tradito dal suo complice ed \u00e8 ucciso. La cosa sconvolge tutti, in particolare il padre Luciano che, dopo aver bruciato le foto di suo padre morto anni prima in un agguato causato proprio da membri del clan rivale, rientra a casa dove uccide il fratello minore Rocco, meditando il suicidio che completerebbe lo sterminio di tutti gli uomini della sua famiglia.\nProduzione.\nLe riprese sono avvenute ad Amsterdam, Milano e nella Locride, nei comuni di Bianco e soprattutto Africo. Il regista ha anche utilizzato diversi attori non professionisti selezionati personalmente in Calabria.\nDistribuzione.\nIl film \u00e8 stato distribuito in Italia a partire dal 18 settembre 2014, successivamente \u00e8 stato reso visibile nei cinema di 19 Paesi. Tra aprile e maggio 2015 \u00e8 stato distribuito nelle principali sale statunitensi con il titolo \"Black Souls\"."}
{"id": "5071937", "revid": "729019", "url": "https://it.wikipedia.org/wiki?curid=5071937", "title": "Hans Korte (attore)", "text": "Attore che fu attivo principalmente in campo televisivo e teatrale, tra cinema e - soprattutto - televisione - partecip\u00f2 a circa 120 differenti produzioni, a partire dall'inizio degli anni sessanta, recitando in una sessantina di film per la televisione.\nIn qualit\u00e0 di doppiatore, prest\u00f2 la propria voce ad attori quali Richard Attenborough, Ernest Borgnine, Vittorio Caprioli, Tino Carraro, Boris Karloff, Philippe Noiret, Michel Piccoli, Donald Pleasence, Fernando Rey, ecc.\nFu sposato con le attrici Barbara Rath e Karin Eickelbaum."}
{"id": "5071938", "revid": "838137", "url": "https://it.wikipedia.org/wiki?curid=5071938", "title": "Hans Korte", "text": ""}
{"id": "5071939", "revid": "110157", "url": "https://it.wikipedia.org/wiki?curid=5071939", "title": "Episodi di Senj\u014d no Valkyria -Gallian Chronicles-", "text": "Questa \u00e8 la lista degli \"'episodi di , serie televisiva anime tratta dal videogioco \"Valkyria Chronicles\". La serie \u00e8 stata prodotta dalla A-1 Pictures, diretta da Yasutaka Yamamoto e scritta da Michiko Yokote all'interno del Project Valkyria Group. La trasmissione \u00e8 avvenuta dal 4 aprile al 26 settembre 2009 sui canali Animax, Tokyo MX, MBS, CBC, Chiba TV, TV Kanagawa, TV Hokkaido, BS11 e TVQ Kyushu Broadcasting.\nAmbientata durante la seconda guerra europea tra l'autocratica Alleanza Imperiale e la democratica Federazione Atlantica, la storia si incentra sul fronte galliano, dove la piccola nazione di Gallia fronteggia l'invasione dell'Impero, interessato ad appropriarsi dei ricchi giacimenti di Ragnite della regione. Welkin Gunther, uno studente universitario figlio dell'eroe di guerra Belgen Gunther, Isara Gunther una brillante meccanica Darcsen e sorellastra di Welkin, e Alicia Melchiott, una fornaia e membro della guardia cittadina di Bruhl, vengono coinvolti nella guerra ed entrano a far parte della Squadra 7 della Milizia per liberare il loro paese dall'invasione straniera.\nLa colonna sonora dell'anime \u00e8 stata scritta dallo stesso compositore delle musiche del gioco, Hitoshi Sakimoto. La serie adotta due sigle di apertura: dall'episodio 1 al 13 viene utilizzata , cantata da Himeka, mentre dalla puntata 14 si sente delle Maria. Le sigle di chiusura sono dei pe'zmoku (ep. 1-13), , cantata da Hikari Inoue (ep. 14-25) e \"Brightest Morning\" cantata sempre da Inoue (ep. 26)."}
{"id": "5071953", "revid": "339392", "url": "https://it.wikipedia.org/wiki?curid=5071953", "title": "Due Lieder per contralto, viola e pianoforte", "text": ""}
{"id": "5071966", "revid": "110157", "url": "https://it.wikipedia.org/wiki?curid=5071966", "title": "Groninger Museum", "text": "Il Museo di Groninga (in nederlandese: Groninger Museum) \u00e8 un istituto museale d'arte (ma anche di storia e archeologia) fondato nel 1894. Il museo \u00e8 ospitato dal 1994 in un edificio progettato dagli architetti Alessandro Mendini, Michele de Lucchi, Philippe Starck e Coop Himmelb(l)au; precedentemente era ospitato in un edificio neogotico sul Praediniussingel.\nDescrizione.\nIl Groninger Museum \u00e8 ubicato in un'isola sul Verbindingskanaal, un canale situato tra la stazione ferroviaria e il centro cittadino.\nIl museo ospita, tra l'altro, una collezione di porcellane cinesi e giapponesi, opere d'arte antica e d'avanguardia. Tra queste ultime, figurano quelle del gruppo locale De Ploeg.\nL'edificio che ospita attualmente il Groninger Museum \u00e8 una costruzione che, nella sua forma, ricorda i pezzi esposti nel museo.\nStoria.\nIl museo fu aperto originariamente nel 1894 sul Praediniussingel.\nNel 1987, grazie ad una donazione, i curatori del museo poterono investire nella realizzazione di una nuova sede.\nIl nuovo edificio fu inaugurato nel 1994 alla presenza della regina Beatrice.\nRiproduzioni.\nDell'edificio che ospita il museo \u00e8 stata fatta una riproduzione in scala 1:25 al parco di Madurodam all'Aia."}
{"id": "5071980", "revid": "120924813", "url": "https://it.wikipedia.org/wiki?curid=5071980", "title": "Bruno Varela", "text": "Carriera.\nNazionale.\nHa fatto parte con le nazionali giovanili agli Europei U-19 2013 ed ai Mondiali U-20 2013.\nViene convocato per le Olimpiadi 2016 in Brasile.\nStatistiche.\nPresenze e reti nei club.\n\"Statistiche aggiornate al 16 marzo 2019.\""}
{"id": "5071998", "revid": "767487", "url": "https://it.wikipedia.org/wiki?curid=5071998", "title": "Antik\u00f6rper", "text": "Antik\u00f6rper \u00e8 un film del 2005 diretto da Christian Alvart.\nTrama.\nDopo la cattura di un violento serial killer, un poliziotto proveniente da una piccola citt\u00e0 della Germania rurale viene incaricato di interrogarlo per fargli confessare gli omicidi. Invece lo scontro dei due personaggi totalmente opposti scuote le convinzioni del poliziotto, trasformandolo in una pericolosa minaccia per le persone intorno a lui."}
{"id": "5071999", "revid": "124434101", "url": "https://it.wikipedia.org/wiki?curid=5071999", "title": "Personaggi di Dynasty", "text": "Questa voce contiene un elenco dei personaggi presenti nelle serie televisive \"Dynasty\" (serie madre), \"Dynasty\" (reboot) e \"I Colby\"."}
{"id": "5072001", "revid": "729019", "url": "https://it.wikipedia.org/wiki?curid=5072001", "title": "Fokker F.32", "text": "Il Fokker F.32 fu un aereo da trasporto di linea quadrimotore in configurazione traente-spingente, monoplano ad ala alta, sviluppato dall'azienda aeronautica statunitense Fokker Aircraft Corporation of America nei tardi anni venti del XX secolo.\nPrimo quadrimotore ad essere progettato e costruito negli Stati Uniti d'America, venne prodotto in un numero limitato di esemplari a causa degli alti costi d'esercizio e dei mai risolti problemi di raffreddamento dei propulsori. Pur destinato al mercato dell'aviazione commerciale venne testato anche in ambito militare su richiesta dell'United States Army, l'esercito statunitense, identificato come YC-20, ma senza successo."}
{"id": "5072004", "revid": "293954", "url": "https://it.wikipedia.org/wiki?curid=5072004", "title": "Antik\u00f6rper (film)", "text": ""}
{"id": "5072023", "revid": "1342115", "url": "https://it.wikipedia.org/wiki?curid=5072023", "title": "Giuseppe Botta", "text": "Biografia.\nEletto deputato nel 1968 nella Democrazia Cristiana, \u00e8 stato successivamente rieletto consecutivamente per altre sei legislature, restando in Parlamento fino al 1994. Alla Camera dei Deputati ha fatto parte della Commissione Finanze e Tesoro e della Commissione Lavori Pubblici, della quale \u00e8 stato anche presidente per 11 anni. \n\u00c8 stato promotore, nell'ambito della sua attivit\u00e0 politica, di numerose opere pubbliche in Piemonte tra cui la Tangenziale di Torino, la bretella autostradale Ivrea-Santhi\u00e0, l'autostrada del Frejus, le autostrade Torino-Bardonecchia, Torino-Pinerolo e la superstrada per l'aeroporto di Caselle."}
{"id": "5072030", "revid": "729019", "url": "https://it.wikipedia.org/wiki?curid=5072030", "title": "Solco occipitale trasverso", "text": "Il solco occipitale trasverso \u00e8 una struttura del lobo occipitale.\nQuesto solco \u00e8 adiacente ai margini posteriori del ramo occipitale del solco intraparietale, e si estende per la parte superiore del lobo, a poca distanza, dietro la fessura parietoccipitale."}
{"id": "5072032", "revid": "76963", "url": "https://it.wikipedia.org/wiki?curid=5072032", "title": "Alan Steele", "text": ""}
{"id": "5072046", "revid": "59785", "url": "https://it.wikipedia.org/wiki?curid=5072046", "title": "Tomba con carro", "text": "La tomba con carro \u00e8 un tipo di sepoltura in cui il defunto \u00e8 sepolto assieme al carro che possedeva in vita; in molti casi venivano inumati anche i suoi cavalli.\nLe sepolture con carro pi\u00f9 antiche sono quelle della cultura di Sintashta (sviluppatasi a sud degli Urali, nel territorio della moderna Russia) che vengono datate al 2000 a.C. circa.\nIn Europa le sepolture con carro si diffusero a partire dall'et\u00e0 del ferro, alcuni esempi noti sono quelli di Salamina a Cipro, Hochdorf in Germania, la tomba Regolini Galassi in Etruria e le due tombe con carro di Sesto Calende, nei pressi del Lago Maggiore, in un contesto della cultura di Golasecca. Pi\u00f9 tarde (IV secolo a.C.) le testimonianze di sepolture con carro della Francia (La Gorge-Meillett, Marna) e dell'Inghilterra (cultura di Arras)."}
{"id": "5072047", "revid": "2096950", "url": "https://it.wikipedia.org/wiki?curid=5072047", "title": "Gianfranco Astori", "text": "Biografia.\nInizia l'attivit\u00e0 di giornalista alla fine degli anni Sessanta collaborando all'agenzia di stampa \u00abSport Informazioni\u00bb, a Milano. Durante gli anni della contestazione studentesca frequenta la facolt\u00e0 di sociologia all'Universit\u00e0 di Trento impegnandosi nelle organizzazioni studentesche di ispirazione cristiana.\nA cavallo tra la fine degli anni '60 e l'inizio degli anni '70 entra nel gruppo dirigente nazionale dei giovani della Democrazia Cristiana, sino a divenirne presidente.\nImpegnato nel movimento a livello internazionale, viene eletto (1977), Segretario generale dell'Unione internazionale dei giovani DC.\nTrasferitosi per queste ragioni a Roma, collabora con alcune testate legate alla Democrazia Cristiana come \u00abItaliacronache\u00bb, il settimanale \u00abLa Discussione\u00bb e \u00abIl Popolo\u00bb, quotidiano del partito, dove l'allora direttore Gianni Pasquarelli gli affida la redazione della \"pagina dei giovani\", pubblicata settimanalmente.\nNel 1974 si trasferisce a Torino dove collabora alle attivit\u00e0 di comunicazione del Consorzio delle cooperative agricole del Piemonte, collegato alla neonata centrale cooperativa dell'Unione Nazionale Cooperative Italiane. Alla fine del 1976 ritorna nella Capitale come responsabile dell'ufficio stampa e relazioni esterne dell'Istituto per le relazioni tra l'Italia e i Paesi dell'Africa, America Latina e Medio Oriente, guidato da Piero Bassetti e Giampaolo Calchi Novati.\nNel 1978 entra come praticante all'agenzia di stampa Asca, di cui sar\u00e0 poi corrispondente da Torino, inviato sui temi dell'economia e della politica internazionale e infine direttore responsabile dal 2009 al 2014. Nel 1980 diventa giornalista professionista. Dal 2011 al 2013 ha diretto, per lo stesso gruppo editoriale, anche il settimanale specializzato in notizie aeronautiche e aerospaziali Airpress.\nResponsabile dell'Ufficio per l'Italia del Parlamento europeo, \u00e8 stato anche Consigliere per l'informazione presso la Presidenza del Consiglio dei ministri ed il Ministero della Difesa.\nDeputato al Parlamento per la Democrazia Cristiana nella IX, X, XI legislatura repubblicana, ricopre nei governi Goria, De Mita, Andreotti VI ed Andreotti VII l'incarico di sottosegretario di Stato al Ministero dei Beni culturali ed ambientali.\nA livello locale \u00e8 stato eletto, fra l'altro, sindaco di Rassa (Provincia di Vercelli) nel 1970, ultimo presidente del Consiglio di Valle-Valsesia e primo presidente del Comprensorio di Borgosesia, mentre nel 1975 e nel 1980 ha rappresentato il collegio Varallo-Alta Valsesia nel Consiglio dell'amministrazione provinciale di Vercelli, della quale \u00e8 stato anche assessore.\nDal febbraio 2015 ricopre il ruolo di Consigliere del Presidente della Repubblica Sergio Mattarella per l'informazione."}
{"id": "5072048", "revid": "68666829", "url": "https://it.wikipedia.org/wiki?curid=5072048", "title": "Cassim", "text": ""}
{"id": "5072052", "revid": "767487", "url": "https://it.wikipedia.org/wiki?curid=5072052", "title": "Fredric Jonson", "text": ""}
{"id": "5072053", "revid": "339392", "url": "https://it.wikipedia.org/wiki?curid=5072053", "title": "Registro linguistico burocratico", "text": ""}
{"id": "5072055", "revid": "74173", "url": "https://it.wikipedia.org/wiki?curid=5072055", "title": "La Corsonna", "text": "La Corsonna \u00e8 stato un periodico indipendente edito a Barga, il cui primo numero fu stampato nel Capodanno del 1903 dai fratelli Alfredo e Italo Stefani, dietro suggerimento di Giovanni Pascoli. Diretto fin dalla fondazione da Italo Stefani, nel 1928 subentr\u00f2 il cugino Morando Stefani, sindaco e successivamente Podest\u00e0 di Barga, fino al 1940, quando venne sospesa la pubblicazione del periodico a causa dello scoppio della seconda guerra mondiale. Nel dopoguerra ci fu una ripresa, avendo nuovamente come direttore Italo Stefani e titolo \"La nuova Corsonna\", mentre ricopriva l'incarico di condirettore Bruno Sereni.\nL'attivit\u00e0 cess\u00f2 definitivamente nel 1949. Nello stesso anno Bruno Sereni fond\u00f2 il mensile \"Il Giornale di Barga\", che tuttora \u00e8 in attivit\u00e0.\nCuriosit\u00e0.\nDeve il suo nome al torrente Corsonna, affluente di sinistra del fiume Serchio."}
{"id": "5072056", "revid": "767487", "url": "https://it.wikipedia.org/wiki?curid=5072056", "title": "My Fair Son", "text": "My Fair Son (\u6211\u5982\u82b1\u4f3c\u7389\u7684\u513f\u5b50 - \"Wo ruhua si yu de erzi\") \u00e8 un film del 2005 diretto da Zi'en Cui. La storia racconta dell'amore tra Xiao Rui, un ragazzo omosessuale con Xiao Bo, un giovane uomo che lavora alle dipendenze del padre dell'adolescente; dopo \"Lan Yu\" del 1999, \u00e8 la prima pellicola di origine cinese a mostrare dei nudi frontali maschili.\nLa pellicola \u00e8 stata mostrata in pubblico per la prima volta all'estero solo quattro anni pi\u00f9 tardi.\nTrama.\nDopo molti anni passati a vivere con nonno, Rui torna a casa del padre; il ragazzino si trova presto in una situazione di muta ribellione contro lo stile di esistenza e le direttive impartitegli dal padre, da lui considerato oramai quasi come un estraneo. Poco dopo essersi iscritto alla scuola d'arte, Rui si ritrova coinvolto romanticamente in una relazione affettiva con un altro studente, suo compagno di classe; i due diventano presto amanti ed il padre finisce col sorprenderli a letto assieme.\nIn seguito il ragazzo incontra anche uno dei pi\u00f9 stretti collaboratori del padre, Bo, di cui s'innamora dimostrandolo apertamente: l'uomo \u00e8 per\u00f2 gi\u00e0 impegnato e non pu\u00f2 acconsentire; rivela comunque al padre d'esser innamorato di suo figlio."}
{"id": "5072058", "revid": "54253", "url": "https://it.wikipedia.org/wiki?curid=5072058", "title": "Araldica vaticana", "text": ""}
{"id": "5072073", "revid": "599013", "url": "https://it.wikipedia.org/wiki?curid=5072073", "title": "M\u00e1rcio Zanchetta", "text": "Carriera.\nSoprannominato fin dall'infanzia \"Xuxa\", approda al futsal all'et\u00e0 di 12 anni quando l'allenatore Luizinho Pedroso lo vide giocare a un torneo scolastico, convincendolo a entrare nel settore giovanile del Mirand\u00f3polis. Con la squadra della sua citt\u00e0 partecipa a vari tornei giovanili, mettendosi in mostra per la spiccata vena realizzativa e meritando l'esordio in prima squadra ad appena 16 anni. Nel campionato paulista gioca in seguito con Botucatuense, Ara\u00e7atuba-Corinthias e Santa F\u00e9, vincendo tre campionati regionali e una Coppa di Lega. Nel 2006 si trasferisce in Italia per giocare nell'Augusta con cui esordisce in Serie A e gioca i play-off scudetto. A causa dello scarso utilizzo nella stagione seguente \u00e8 ceduto in prestito in serie A2 alla Pro Scicli con la quale vince il campionato e partecipa di conseguenza ai play-off scudetto. Il pivot rimane tuttavia a giocare nella seconda divisione, trasferendosi a titolo definitivo al Modugno, dove sfiora per tre stagioni consecutive la promozione in massima serie. L'obiettivo viene raggiunto nella stagione 2010-11 quando vince i play-off di serie A2 con il Real Rieti. La stagione seguente \u00e8 chiamato da Massimiliano Bellarte, da cui era gi\u00e0 stato allenato ai tempi del Modugno, a rinforzare il roster dell'Acqua e Sapone. Con la formazione abruzzese vince nella stagione 2013-14 la Coppa Italia che rappresenta il primo trofeo nazionale del giocatore. Nell'estate 2014 si trasferisce in prestito con diritto di riscatto al Real Rieti, facendo cos\u00ec ritorno nella societ\u00e0 sabina a tre anni di distanza. La stagione seguente viene riscattato dal Real Rieti con cui raggiunge la finale scudetto e si laurea capocannoniere della Serie A (a pari merito con Kak\u00e1). Nell'estate del 2016 il giocatore lascia la squadra sabina, trasferendosi inaspettatamente al Maritime Futsal Augusta in Serie B."}
{"id": "5072074", "revid": "1039155", "url": "https://it.wikipedia.org/wiki?curid=5072074", "title": "Episodi di Sword Art Online II", "text": "Questa \u00e8 la lista degli episodi della seconda stagione della serie anime \"Sword Art Online\", intitolata e adattata dai volumi 5 e 6 (\"Phantom Bullet\"), 7 (\"Mother's Rosario\") e 8 (\"Calibur\") dell'omonima serie di light novel di Reki Kawahara. Dopo aver messo fine all'incidente di SAO nel 2024 e aver salvato Asuna in Alfheim Online (ALO), Kazuto Kirigaya ritorna nel mondo reale per riprendere la sua vita normale. Tuttavia, quando una serie di morti inizia a colpire un VRMMORPG chiamato \"Gun Gale Online\" (GGO), Seijir\u014d Kikuoka del Ministero degli Affari Interni convince Kazuto a tornare a impersonare il suo personaggio virtuale \"Kirito\" anche in questo gioco per investigare sul caso riguardante un giocatore noto come Death Gun, che pare possa assassinare una persona nel mondo reale semplicemente uccidendo il suo avatar nel gioco.\nL'anime \u00e8 stato prodotto da A-1 Pictures e diretto da Tomohiko It\u014d. Il character design, basato sui disegni originali di abec, \u00e8 stato sviluppato da Shingo Adachi, mentre la colonna sonora \u00e8 stata composta da Yuki Kajiura. La serie di ventiquattro episodi ha iniziato la messa in onda il 5 luglio 2014 su Tokyo MX e pi\u00f9 tardi anche su Chiba TV, tvk, Teleball, Tochigi TV, Gunma TV, MBS, TVA, TVh, TVQ e BS11. La trasmissione degli episodi in streaming in simulcast \u00e8 stata resa disponibile da Aniplex in tutto il mondo. Crunchyroll ha trasmesso la serie in streaming sul suo sito web esclusivamente per l'America del Nord e alcune altre aree specifiche, mentre Daisuki ha fatto lo stesso per diversi paesi europei, sottotitolando gli episodi anche in lingua italiana. I diritti in Italia sono stati poi acquistati da Dynit, che ha distribuito l'intera serie doppiata in italiano il 1\u00ba gennaio 2017 su Netflix e l'ha raccolta in due box BD/DVD, pubblicati il 26 ottobre 2016 e il 26 gennaio 2017. La serie \u00e8 stata trasmessa in prima TV all'interno del contenitore Ka-Boom della syndication Supersix dal 28 giugno al 22 luglio 2019.\nPer i primi 14.5 episodi, le sigle di apertura e chiusura sono rispettivamente \"Ignite\" di Eir Aoi e \"Startear\" di Luna Haruna, fatta eccezione per il primo episodio, sprovvisto di una sigla di apertura e con \"Ignite\" di Eir Aoi come sigla di chiusura. Dal quindicesimo episodio (eccetto l'ultimo), la sigla di apertura \u00e8 \"courage\" di Haruka Tomatsu, mentre quelle finali sono \"No More Time Machine\" di LiSA per gli episodi quindici, sedici e diciassette e di LiSA dall'episodio diciotto.\nPubblicazioni.\nGli episodi dell'arco \"Phantom Bullet\" sono stati raccolti in cinque volumi BD/DVD, distribuiti in Giappone per il mercato home video tra il 22 ottobre 2014 e il 25 febbraio 2015.\nGli episodi dell'arco \"Calibur\" sono stati raccolti invece in un unico volume BD/DVD, pubblicato in Giappone il 25 marzo 2015.\nGli episodi dell'arco \"Mother's Rosario\" sono stati raccolti in altri tre volumi BD/DVD, immessi sul mercato giapponese tra il 22 aprile e il 24 giugno 2015.\n\"Sword Art Offline II\".\n\"Sword Art Offline II\" \u00e8 una serie di nove episodi bonus pubblicati insieme alle confezioni di DVD e Blu-ray Disc giapponesi."}
{"id": "5072081", "revid": "123911401", "url": "https://it.wikipedia.org/wiki?curid=5072081", "title": "Aleksandrina Najdenova", "text": "Carriera.\nAleksandrina Najdenova ha vinto in totale ventitre titoli ITF: dieci in singolare e quattordici in doppio.\nNel 2018 \u00e8 stata squalificata a vita dopo essere stata giudicata colpevole dalla Tennis Integrity Unit di aver truccato il risultato di varie partite ed aver inoltre ostacolato le indagini."}
{"id": "5072082", "revid": "767487", "url": "https://it.wikipedia.org/wiki?curid=5072082", "title": "Claros", "text": "Claros (Greco: \"\u039a\u03bb\u03ac\u03c1\u03bf\u03c2\", Klaros; Latino: \"Clarus\") fu un antico santuario greco sulla costa della Ionia. Conteneva un tempio ed un oracolo di Apollo, onorato qui come \"Apollo Clarius\". Claros era situato nel territorio di Colofone."}
{"id": "5072083", "revid": "104458", "url": "https://it.wikipedia.org/wiki?curid=5072083", "title": "Aleksandrina Naydenova", "text": ""}
{"id": "5072084", "revid": "2174290", "url": "https://it.wikipedia.org/wiki?curid=5072084", "title": "Reservoir computing", "text": "Con reservoir computing ci si riferisce ad un insieme di metodologie per il design e l'allenamento delle reti neurali ricorrenti, tra cui le Echo State Networks, le Liquid State Machines, e l'algoritmo Backpropagation-Decorrelation. Il termine \u00e8 stato introdotto nel 2007 per sottolineare come queste metodologie condividano la stessa idea fondamentale di base, la separazione fra la parte ricorrente (dinamica) della rete, il \"reservoir\", dalla parte non-ricorrente, il \"readout\". Questo permette di separare l'allenamento complessivo della rete ricorrente in due fasi distinte. In particolare, una volta fissato il reservoir (ad esempio con una generazione casuale delle sue connessioni interne), la scelta pi\u00f9 comune \u00e8 quella di allenare il readout tramite una regressione lineare (in modalit\u00e0 batch) o tramite un approccio basato sulla discesa al gradiente, nel caso online. Questo evita il ricorso a tecniche di error backpropagation sull'intera rete ricorrente, come la backpropagation through time.\nTipologie di Reservoir Computing.\nEcho State Networks.\nLa Echo State Network (ESN) \u00e8 stata introdotta da Herbert Jaeger nel 2001, in un report del German National Research Center for Information Technology. L'obiettivo era sviluppare un algoritmo di apprendimento efficiente per reti neurali ricorrenti, per applicazioni di apprendimento automatico ed elaborazione del segnale. In questa formulazione, gli stati del reservoir vengono visti come \"feature\" (anche dette \"echi\" dell'input originario), usate come input dal successivo readout non-ricorrente. Da questo punto di vista, affinch\u00e9 la ESN risultante abbia buone propriet\u00e0 di generalizzazione, le connessioni interne del reservoir possono anche essere generate in maniera casuale, purch\u00e9 siano mantenute tre propriet\u00e0 principali:\nNel suo lavoro originale del 2001, Jaeger stesso introdusse alcuni criteri per cercare di soddisfare la echo state property, in termini del raggio spettrale della matrice dei pesi interni del reservoir. Tali condizioni sono poi state migliorate nel 2007, e nuovamente nel 2012. Un approccio alternativo, basato sulla teoria dell'informazione, \u00e8 stato invece proposto nel 2007 da Mustafa Ozturk, Dongming Xu e Jos\u00e9 Pr\u00edncipe.\nAd oggi, il Fraunhofer Institute for Intelligent Analysis and Information Systems detiene un brevetto per lo sfruttamento commerciale delle Echo State Networks.\nLiquid State Machines.\nLa Liquid State Machine (LSM) \u00e8 stata introdotta nel 2002, in maniera indipendente dalla Echo State Network, da Wolfgang Maass, Thomas Natschl\u00e4ger ed Henry Markram. Seppur condividendo molto idee di base della Echo State Network, la LSM \u00e8 stata introdotta come un modello computazionale per studiare determinati tipi di circuiti neurali. A causa di ci\u00f2, le LSM utilizzano in genere modelli di neuroni con maggiore plasubilit\u00e0 biologica, il pi\u00f9 semplice dei quali \u00e8 noto come \"integrate-and-fire spiking neuron\". Inoltre, la connettivit\u00e0 all'interno di una LSM tende a ricalcare modelli plausibili di connessioni sinaptiche. Poich\u00e9 questo richiede operazioni pi\u00f9 complesse di codifica/decodifica dell'informazione, le LSM sono state applicate in maniera minore a problemi di apprendimento automatico, ma ne sono state studiate a fondo le propriet\u00e0 computazionali esibite.\nBackpropagation-Decorrelation.\nIl terzo esempio di Reservoir Computing \u00e8 l'algoritmo Backpropagation-Decorrelation (BD), introdotto nel 2004 da Jochen Steil. BD \u00e8 sostanzialmente equivalente ad una delle varianti di Echo State Network formulate da Jaeger, ma \u00e8 derivato da Steil come approssimazione ad un algoritmo gi\u00e0 noto per l'allenamento di reti neurali ricorrenti, detto \"Atiya\u2013Parlos learning\" (APRL). Il punto chiave dell'analisi di Steil \u00e8 che APRL agisce in maniera separata sulla parte ricorrente della rete, dove i cambiamenti dei pesi sinaptici sono lenti ed estremamente correlati, dalla parte non ricorrente, dove i cambiamenti sono molto pi\u00f9 rapidi. Tale lavoro \u00e8 importante in quanto mostra come gli approcci di tipo Reservoir Computing, seppur euristici, possono essere visti come approssimazioni teoreticamente motivate di algoritmi globalmente ottimi.\nAspetti teorici del reservoir.\nLa distinzione netta tra reservoir e readout ha permesso di separare l'analisi dinamica del primo dalle capacit\u00e0 meglio note di generalizzazione del secondo. Un elemento essenziale dell'analisi del reservoir, oltre a quanto gi\u00e0 menzionato prima, si \u00e8 rivelata esserne la cosiddetta memoria a breve termine, di cui Jaeger diede una prima definizione in un lavoro del 2002. In linea generale, la memoria a breve termine in una Echo State Network con neuroni digitali \u00e8 massima quando la funzione di attivazione dei suoi neuroni costituenti \u00e8 lineare, e si contrappone alla sua capacit\u00e0 di elaborare relazioni altamente non-lineari. Essa spiega alcune differenze di comportamento osservate fra reservoir con neuroni digitali ed analogici, ed \u00e8 essenziale anche nell'analisi di reti ricorrenti a tempo continuo.\nUn altro aspetto della ricerca teorica sul reservoir si concentra sulla possibilit\u00e0 di eliminare il processo di generazione casuale delle sue connessioni, o quantomeno di ridurne l'effetto. Esempi di ci\u00f2 sono lo studio sui reservoir \"a complessit\u00e0 minima\", e sul meccanismo della \"plasticit\u00e0 intrinseca\". Altra possibilit\u00e0 \u00e8 quella invece di combinare diversi reservoir per aumentarne le capacit\u00e0 di elaborazione, come avviene nei reservoir \"disaccoppiati\" o la possibilit\u00e0 di costruire reservoir \"gerarchici\". L'approccio del Reservoir Computing \u00e8 stato esteso nella direzione del Deep Learning con l'introduzione del Deep Reservoir Computing e del modello Deep Echo State Network (DeepESN).\nInfine, alcuni ricercatori hanno investigato la possibilit\u00e0 di generare reservoir in maniera non convenzionale, tra cui si possono ricordare i lavori sui reservoir di tipo opto-elettronici, reservoir costruiti a partire da circuiti analogici, ed altri.\nApplicazioni del reservoir computing.\nLe tecniche di reservoir computing sono state applicate a numerose classi di problemi, tra cui:"}
{"id": "5072090", "revid": "205250", "url": "https://it.wikipedia.org/wiki?curid=5072090", "title": "Daniel Diges", "text": "Biografia.\nDopo gli esordi come attore teatrale, nel 1999 Diges ottenne il ruolo di Gato nella serie televisiva \"Nada es para siempre\" e poi dal 2001 al 2003 fu uno dei conduttori del programma per bambini \"Club Megatrix\". Successivamente prese parte ad alcune fiction e fu il protagonista del telefilm \"Max clan\".\nTornato a teatro, si dedic\u00f2 ad alcuni musical come \"We Will Rock You\", \"High School Musical - Lo spettacolo\" e \"Mamma Mia!\".\nNel 2010 venne scelto per rappresentare la Spagna all'Eurovision Song Contest 2010; Diges present\u00f2 il valzer \"Algo peque\u00f1ito\", con il quale raggiunse il quindicesimo posto nella classifica finale. Durante la finale, la sua performance fu disturbata da Jimmy Jump, per questo l'EBU gli concesse di cantare di nuovo alla fine delle esibizioni. In concomitanza con la partecipazione all'ESC, Diges firm\u00f2 un contratto con la Warner Music Espa\u00f1a e pubblic\u00f2 il suo primo disco da interprete intitolato \"Daniel Diges\". Due anni dopo pubblic\u00f2 il suo secondo album, \"\u00bfD\u00f3nde estabas t\u00fa en los 70?\", nel quale reinterpretava alcuni grandi successi degli anni settanta.\nSempre nel 2012 prese parte come concorrente alla trasmissione \"Tu cara me suena\", la versione spagnola di \"Tale e quale show\". Al termine delle sedici puntate, Diges si classific\u00f2 secondo.\nNel 2014 pubblic\u00f2 il suo terzo album in studio, \"Quiero\", dal quale fu estratto il singolo \"Te llevas mi amor\"."}
{"id": "5072093", "revid": "363629", "url": "https://it.wikipedia.org/wiki?curid=5072093", "title": "Stemmi dei papi", "text": ""}
{"id": "5072094", "revid": "122246", "url": "https://it.wikipedia.org/wiki?curid=5072094", "title": "Libertas Brianza 2013-2014", "text": "Questa voce raccoglie le informazioni riguardanti la Libertas Cant\u00f9 nelle competizioni ufficiali della stagione 2013-2014.\nStagione.\nLa stagione 2013-14 \u00e8 per la Libertas Brianza, sponsorizzata dalla Cassa Rurale, la seconda in Serie A2, a seguito della promozione conquistata nell'annata precedente dalla Serie B1; in panchina siede l'allenatore Massimo De Rosa, mentre molti giocatori, artefici della promozione, come Dario Mengozzi, Luca Butti, Umberto Gerosa e Gabriele Robbiati, vengono confermati: tra gli acquisti quelli di Michele Moretti, Andrea Ippolito e Luca Spirito.\nIl campionato si apre con il successo sul Volley Brolo, seguito da una sconfitta contro l'Argos Volley: seguono quindi due vittorie e tre stop consecutivi; nelle ultime tre giornate del girone di andata, il club di Cant\u00f9 vince solo la gara contro il Volley Potentino, classificandosi al settimo posto, posizione non utile per accedere alla Coppa Italia di categoria. Il girone di ritorno segue lo stesso andamento di quello di andata: infatti la Libertas Brianza vince contro le stesse squadre con cui aveva vinto nel girone di andata e perde contro quelle che aveva perso, confermando il settimo posto in classifica al termine della \"regular season\". Nei quarti di finale dei \"play-off\" promozione supera in due gare la Pallavolo Matera Bulls, accedendo alle semifinali dove incontra il club di Sora: vince quindi gara 1 e gara 2, perdendo poi gara 3, ma con la vittoria in gara 4 si qualifica per la finale. L'ultimo atto dei \"play-off\" \u00e8 contro il Volley Milano, il quale, vince le tre gare utili per completare la serie, estromettendo la formazione di Cant\u00f9 dalla Serie A1.\nOrganigramma societario.\nArea direttiva\nArea organizzativa\nArea tecnica\nArea comunicazione\nArea marketing\nArea sanitaria"}
{"id": "5072095", "revid": "363629", "url": "https://it.wikipedia.org/wiki?curid=5072095", "title": "Armoriale pontificio", "text": ""}
{"id": "5072097", "revid": "830939", "url": "https://it.wikipedia.org/wiki?curid=5072097", "title": "Peania superiore", "text": ""}
{"id": "5072099", "revid": "830939", "url": "https://it.wikipedia.org/wiki?curid=5072099", "title": "Peania inferiore", "text": ""}
{"id": "5072100", "revid": "1305772", "url": "https://it.wikipedia.org/wiki?curid=5072100", "title": "Human (Christina Perri)", "text": "Human \u00e8 un singolo della cantante statunitense Christina Perri, pubblicato il 18 novembre 2013 su etichetta discografica Atlantic Records come primo estratto dal secondo album in studio \"Head or Heart\"."}
{"id": "5072111", "revid": "47767", "url": "https://it.wikipedia.org/wiki?curid=5072111", "title": "Audencio", "text": ""}
{"id": "5072114", "revid": "224230", "url": "https://it.wikipedia.org/wiki?curid=5072114", "title": "Gianmatteo Matteotti", "text": ""}
{"id": "5072120", "revid": "1543377", "url": "https://it.wikipedia.org/wiki?curid=5072120", "title": "Druga hrvatska nogometna liga 1992-1993", "text": "La Druga hrvatska nogometna liga 1992-1993, conosciuta anche come 2. HNL 1992-1993, \u00e8 stata la seconda edizione della seconda serie del campionato di calcio croato e si \u00e8 conclusa con la vittoria del ' nel \"Girone Nord\" e del ' nel \"Girone Sud\", vittoria che ha valso la promozione nella massima serie ad entrambe.\nAvvenimenti.\nDelle 24 squadre della stagione precedente, 4 sono state promosse in 1. HNL ed una \u00e8 stata retrocessa in 3. HNL\nDalla divisione inferiore sono state promosse 13 squadre (nessuna retrocessione da quella superiore), portando cos\u00ec l'organico a 32 compagini.\nLe squadre della zona orientale non erano attive nella stagione precedente a causa della guerra. Quattro di queste (, , e ) risultavano presenti nell'organico della seconda divisione, mentre , e sono state promosse dalla terza divisione pur non avendo disputato partite."}
{"id": "5072124", "revid": "767487", "url": "https://it.wikipedia.org/wiki?curid=5072124", "title": "Vagabondo del sesso", "text": "Vagabondo del sesso \u00e8 un film del 1967 diretto da K\u014dji Wakamatsu ed \u00e8 appartenente al genere pinku eiga.\nTrama.\nTaneda, un impiegato aziendale di Tokyo, si sveglia una domenica mattina in un posto che non conosce e senza ricordare nulla delle ore precedenti il suo risveglio. Il luogo in cui si trova \u00e8 Sugigasaki, una piccola e sperduta localit\u00e0 portuale. Questa fuga dal mondo moderno di tutti i giorni porta l'impiegato a riflettere sulla sua opprimente vita familiare e lavorativa. Lontano da tutto e da tutti, egli matura la decisione di non fare ritorno a casa e di cominciare a vivere da vagabondo, senza una meta o uno scopo precisi. Ma la scelta che ha fatto si riveler\u00e0 presto troppo radicale e dopo vari incontri sessuali, furti e disavventure di ogni genere, Taneda far\u00e0 ritorno a Tokyo.\nDistribuzione.\nIn Italia \u00e8 stato trasmesso in prima visione televisiva nel 2012 all'interno del programma \"Fuori orario. Cose (mai) viste\"."}
{"id": "5072128", "revid": "767487", "url": "https://it.wikipedia.org/wiki?curid=5072128", "title": "Gaio Turranio", "text": "Biografia.\nDall'8 marzo 7 a.C. fino al 4 giugno 4 a.C., Turranio fu \"Praefectus Alexandreae et Aegypti\";\nla durata del suo mandato coincide con quella consueta per tale carica sotto l'imperatore Augusto.\nLa fuga in Egitto di Ges\u00f9, riportata nel Nuovo Testamento, dovrebbe avere avuto luogo in questo periodo.\nPrima della fine del suo mandato, Turranio fece registrare i funzionari del tempio con le loro famiglie.\nIl servizio dei templi egizi era infatti finanziato da fondi pubblici e la registrazione fu fatta per evitare che i non sacerdoti abusassero del sistema di finanziamento pubblico. \nDal 14 d.C. ad almeno il 48 d.C., Turranio ricopr\u00ec la carica di \"praefectus annonae\", carica che gli conferiva la responsabilit\u00e0 dell'approvvigionamento di cibo a Roma."}
{"id": "5072149", "revid": "666668", "url": "https://it.wikipedia.org/wiki?curid=5072149", "title": "Borja Blanco Gil", "text": ""}
{"id": "5072150", "revid": "104598621", "url": "https://it.wikipedia.org/wiki?curid=5072150", "title": "Comunit\u00e0 montana Montedonico-Tribucco", "text": "La Comunit\u00e0 montana Montedonico-Tribucco \u00e8 stata una comunit\u00e0 montana della Campania. \nLa comunit\u00e0 montana comprendeva i seguenti 8 comuni della provincia di Napoli:\nModifiche e ridimensionamenti.\nCon la finanziaria del 2007, il governo Prodi ha abolito alcune comunit\u00e0 montane e la Comunit\u00e0 Montana Montedonico-Tribucco \u00e8 stata accorpata a quella del Partenio, dando vita alla Comunit\u00e0 montana Partenio - Vallo di Lauro. Secondo le nuove norme i comuni il cui territorio sia per pi\u00f9 del 50% in pianura o che degradi verso il mare non possono far parte di comunit\u00e0 montane. I comuni esclusi da tali criteri sono: Carbonara di Nola, Casamarciano, Liveri, Palma Campania, San Paolo Bel Sito, Tufino."}
{"id": "5072152", "revid": "339392", "url": "https://it.wikipedia.org/wiki?curid=5072152", "title": "Hugues Capet", "text": ""}
{"id": "5072166", "revid": "46291", "url": "https://it.wikipedia.org/wiki?curid=5072166", "title": "Adenophora", "text": "Adenophora \u00e8 un genere di piante angiosperme eudicotiledoni appartenenti alla famiglia delle Campanulaceae (sottofamiglia Campanuloideae), dall'aspetto di erbacee annuali/bienni o perenni dal tipico fiore a forma di campanella.\nEtimologia.\nIl nome generico (\"adenophora\") deriva dal latino (\"adenophorus-a-um\") e indica una ghiandola nettaria a forma di anello tubuloso (o cuscinetto) che circonda l'ovario alla base dello stilo delle piante di questo genere. \n&lt;br&gt;\nIl nome scientifico del genere \u00e8 stato proposto dal botanico russo di origine tedesca Friedrich Ernst Ludwig von Fischer (Halberstadt, 20 febbraio 1782\u00a0\u2013 San Pietroburgo, 17 giugno 1854), direttore dell'orto botanico di San Pietroburgo da 1823 al 1850, nella pubblicazione \"M\u00e9m. Soc. Imp. Naturalistes Moscou 6: 165. 1823\" del 1823.\nDescrizione.\nQueste piante possono raggiungere una altezza di 10 dm e oltre. La forma biologica in generale (o almeno per la specie spontanea del territorio italiano) \u00e8 definita come emicriptofita scaposa (H scap); quindi sono delle piante perennanti per mezzo di gemme messe sul terreno; mentre il portamento consiste in un asse fiorale allungato con poche foglie. Queste piante contengono dei succhi lattiginosi.\nRadici.\nLe radici possono essere a forma di \"carota\" e in tutti i casi sono ispessite.\nFusto.\nLa parte aerea del fusto in genere \u00e8 eretta con sezione cilindrica, semplice o ramificata.\nFoglie.\nLe foglie lungo il caule hanno una disposizione alterna, raramente sono opposte o 3-6-verticillate. Le forme sono semplici da lanceolate a ovali (pi\u00f9 lineari in quelle superiori); i bordi possono essere dentati. Le foglie radicali sono picciolate, mentre quelle superiori sono anche amplessicauli.\nInfiorescenza.\nLe infiorescenze sono delle ampie pannocchie o racemi con pochi fiori. I fiori sono da piccoli a medi con brevi peduncoli.\nFiore.\nI fiori sono tetra-ciclici, ossia sono presenti 4 verticilli: calice \u2013 corolla \u2013 androceo \u2013 gineceo (in questo caso il perianzio \u00e8 ben distinto tra calice e corolla) e pentameri (ogni verticillo ha 5 elementi). I fiori sono gamopetali, ermafroditi e attinomorfi.\nFrutti.\nIl frutto consiste in una capsula triloculare deiscente con molti semi a forma ellissoide; i pori di deiscenza (la capsula \u00e8 quindi poricida) sono posti alla base della capsula e si aprono inferiormente ai denti calicini.\nDistribuzione e habitat.\nLa distribuzione di questo genere \u00e8 soprattutto Eurasiatica, della Siberia e dell'Asia orientale. In particolare India del Sud, Vietnam, una specie in Europa Centrale e un'altra endemica in Crimea. In Cina con 38 specie di cui 23 endemiche si ha la massima concentrazione del genere.\nSistematica.\nLa famiglia di appartenenza del genere (Campanulaceae) \u00e8 relativamente numerosa con 84 generi per oltre 2000 specie (sul territorio italiano si contano una dozzina di generi per un totale di circa 100 specie); comprende erbacee ma anche arbusti, distribuiti in tutto il mondo, ma soprattutto nelle zone temperate. Il genere di questa voce appartiene alla sottofamiglia Campanuloideae (una delle cinque sottofamiglie nella quale \u00e8 stata suddivisa la famiglia Campanulaceae) comprendente circa 50 generi (\"Adenophora\" \u00e8 uno di questi). Il genere \"Adenophora\" a sua volta comprende oltre 60 specie (una sola nella flora italiana).\n&lt;br&gt;\nl numero cromosomico delle specie di \"Adenophora\" \u00e8: 2n = 34, 36, 68, 72, 102.\n&lt;br&gt;\nIl genere \u00e8 diviso in due sezioni (non tassonomiche) in riferimento soprattutto alle forme coltivate nei giardini europei. Un primo raggruppamento caratterizza le specie con foglie a portamento alterno e forme varie tipo lineari, strette, ovalo-lanceolate o incavate a cuore. In questa sezione sono comprese specie come \"Adenophora gmelinii\" , \"Adenophora himalayana\" o \"Adenophora lamarckii\" . Nell'altra sezione si comprendono specie con foglie disposte pi\u00f9 o meno in modo verticillato e con forme solamente di tipo ovalo-lanceolato.\nFilogenesi.\nAttualmente i vari studi molecolari di tipo filogentico indicano il genere \"Adenophora\" incluso nel genere \"Campanula\" (genere non monofiletico); in particolare \u00e8 annidato nel \"Rapunculus clade\". Probabilmente \"Adenophora\" \u00e8 monofiletico (se si include l'unica specie del genere \"Hanabusaya\", ossia \"H. asiatica\") a parte la specie \"Adenophora triphylla\" che cade fuori del gruppo e si trova in posizione di \u201cgruppo fratello\u201d dei generi \"Phyteuma\" e \"Petromarula\". Secondo gli Autori della ricerca \"A. triphylla\" potrebbe essere stato identificato erroneamente a causa della scarsit\u00e0 del materiale in esame. In effetti il nettario tubolare alla base dello stilo, caratteristico del genere \"Adenophora\", anche se presente in \"A. triphylla\" ha per\u00f2 una membrana pi\u00f9 sottile. Il cladogramma a lato (tratto dallo studio citato e semplificato) dimostra la attuale struttura del genere (sono indicate solamente alcune specie).\nSpecie presenti in Italia e Europa.\nSul territorio italiano \u00e8 presente una sola specie:\nIn Europa \u00e8 presente anche un'altra specie (endemica):\nAttualmente (gennaio 2021) per il genere di questa voce sono state classificate 62 specie.\nGeneri simili.\nIn generale queste piante si distinguono dalle \"campanule\"(genere \"Campanula\") in quanto lo stilo sporge notevolmente dalla corolla e alla sua base \u00e8 presente un disco tubuloso nettarifero.\nUsi.\nCucina.\nLe radici di queste piante, se giovani, sono valide come alimento. In Giappone viene frequentemente usata la specie \"Adenophora triphylla\" . Le sue radici essiccate spesso vengono cotte mescolate alle fave. In alcune localit\u00e0 delle Isole Curili si usano anche le foglie della pianta.\nGiardinaggio.\nIn Europa l'interesse prevalente per queste piante \u00e8 nel giardinaggio a partire dagli anni fra il 1783 e 1820. Sono valide per i giardini di tipo alpino o roccioso in posizioni semi-ombreggiate e terreni relativamente leggeri."}
{"id": "5072167", "revid": "1776051", "url": "https://it.wikipedia.org/wiki?curid=5072167", "title": "Samuel Hearne", "text": "Fu il primo europeo a svolgere un'escursione via terra attraverso il Canada settentrionale fino al mar Glaciale Artico, nell'attuale golfo di Coronation, tramite il fiume Coppermine. Nel 1774 Hearne costru\u00ec Cumberland House per la compagnia della Baia di Hudson, prima trading post interna e primo insediamento permanente dell'attuale Saskatchewan.\nBiografia.\nSamuel Hearne nacque nel febbraio 1745 a Londra, in Inghilterra. Il padre era ingegnere della London Bridge Water Works ma mor\u00ec nel 1748. La madre si chiamava Diana e la sorella Sarah, tre anni pi\u00f9 giovane di Samuel. Hearne si arruol\u00f2 nella Royal Navy nel 1756 all'et\u00e0 di 12 anni come guardiamarina agli ordini del capitano Samuel Hood. Rimase con Hood durante la guerra dei sette anni, partecipando a numerosi conflitti compreso il bombardamento di Le Havre. Alla fine della guerra, dopo aver prestato servizio nella Manica e nel mar Mediterraneo, si conged\u00f2 nel 1763. Non si sa cosa fece nei successivi tre anni.\nNel febbraio 1766 si un\u00ec alla Compagnia della Baia di Hudson come membro dello sloop \"Churchill\", allora impegnato a Fort Prince of Wales, Churchill. Due anni dopo si imbarc\u00f2 sul brigantino \"Charlotte\" e partecip\u00f2 alla pesca alla balena della Groenlandia. Nel 1767 trov\u00f2 i resti della spedizione di James Knight. Nel 1768 esplor\u00f2 parte della costa della baia di Hudson nel tentativo di migliorare la pesca del merluzzo. In questo periodo si guadagn\u00f2 una buona reputazione nell'uso delle racchette da neve.\nHearne riusc\u00ec a migliorare le proprie capacit\u00e0 di navigazione osservando William Wales che si trovava nella baia di Hudson nel 1768\u20131769, dopo essere stato incaricato dalla Royal Society di osservare il transito di Venere con Joseph Dymond.\nEsplorazione.\nGli inglesi della baia di Hudson sapevano da tempo che i nativi a nordovest utilizzavano il rame, come indicato da parole come Yellowknife (coltello giallo). Quando nel 1768 un indiano (che alcuni dicono essere Matonabbee) port\u00f2 del rame a Churchill, il governatore, Moses Norton, decise di mandare Hearne alla ricerca di possibili miniere di rame. Il leitmotiv dei tre viaggi di Hearne fu l'ignoranza degli inglesi riguardo ai metodi di lavoro in questa zona difficile, e alla loro dipendenza dagli indiani che conoscevano il territorio e sapevano come viverci.\nPrimo viaggio.\nNon essendoci tratte percorribili in canoa dirette a nordovest, il piano era di dirigersi a piedi sul terreno invernale ghiacciato. Senza canoe dovettero portare pi\u00f9 cibo possibile prima di sopravvivere con quello che trovavano. Hearne decise di unirsi ad un gruppo di indiani settentrionali che avevano gi\u00e0 commerciato con Churchill, e si sarebbe fatto condurre da loro alla miniera di rame. Part\u00ec da Churchill il 6 novembre 1769 con due dipendenti della societ\u00e0, due cacciatori Cree ed un gruppo di Chipewyan dirigendosi a nord oltre il fiume Seal, un fiume che scorreva lungo la direttrice est-ovest a nord di Churchill. Il 19 le provviste terminarono ed i loro cacciatori avevano trovato pochi animali (Hearne era partito con la stagione troppo inoltrata ed i carib\u00f9 avevano gi\u00e0 lasciato le Barren Grounds per trasferirsi a sud). Si diressero ad ovest ed a nord, trovando solo poche pernici, pesce e tre carib\u00f9 vaganti. Gli indiani, che conoscevano il territorio, compresero il rischio di morire di fame ed iniziarono a scappare. Quando l'ultimo indiano se ne and\u00f2, Hearne ed i suoi compagni tornarono nella valle del Seal, dove riuscirono a trovare dei cervi e raggiunsero Churchill l'11 dicembre.\nSecondo viaggio.\nNon potendo disporre degli indiani settentrionali, Hearne propose di provare ad usare di nuovo 'le proprie guide', ovvero i Cree, in cambio di provviste europee. Part\u00ec da Churchill il 23 febbraio. Raggiunse il fiume Seal, trov\u00f2 molta selvaggina e lo segu\u00ec verso ovest fino a raggiungere un grande lago, probabilmente lago Sethnanei. Qui decise di attendere un tempo migliore e visse di pesca. Ad aprile il pesce inizi\u00f2 a scarseggiare. Il 24 un grosso gruppo di indiani, soprattutto donne, giunse da sud per l'annuale caccia all'oca. Il 19 maggio arrivarono le oche ed a quel punto non manc\u00f2 pi\u00f9 il cibo. Si diressero a nord e ad est fin oltre il lago Baralzone. A giugno le oche si spostarono ancora pi\u00f9 a nord, e rischiarono la fame. Uccisero tre buoi muschiati e li mangiarono crudi essendo la legna troppo bagnata per accendere un fuoco. Attraversarono il fiume Kazan sopra al lago Yathkyed trovando un buon posto per caccia e pesca prima di spostarsi ad ovest fino a lago Dubawnt, circa 700\u00a0km a nordovest di Churchill. Il 14 agosto il suo quadrante si ruppe, il che spiega l'inesattezza delle latitudini nel resto del suo viaggio. A questo punto le fonti diventano vaghe, ma Hearne ritorna a Churchill in autunno. Durante il viaggio di ritorno incontra Matonabbee, che diventer\u00e0 la sua guida nel viaggio successivo. Matonabbee potrebbe averlo salvato dal rischio di morire congelato o di fame. Molta della terra attraversata da Hearne nel secondo viaggio \u00e8 desolata e rimase in buona parte inesplorata finch\u00e9 non lo fece Joseph Tyrrell nel 1893.\nTerzo viaggio.\nHearne organizz\u00f2 un viaggio in cui sarebbe stato l'unico europeo in un gruppo di guide Chipewyan guidate da Matonabbee. Del gruppo facevano parte anche otto delle mogli di Matonabbee che avrebbero trainato le slitte, servito nei campi e cucinato. La terza spedizione part\u00ec nel dicembre 1770 determinata a raggiungere il fiume Coppermine in estate, tramite il quale scendere fino all'Artide usando canoe.\nMatonabbee tenne un passo veloce, tanto veloce da raggiungere la grande migrazione dei carib\u00f9 prima che le provviste iniziassero a scarseggiare, ed in tempo per la caccia di primavera. Qui gli indiani settentrionali (Dene) si erano riuniti per cacciare le vaste mandrie di carib\u00f9 che migravano a nord per l'estate. Fu accantonata carne per il viaggio di Hearne ed un gruppo di \"Yellowknives\" Dene si un\u00ec alla spedizione. Matonabbee ordin\u00f2 alle sue donne di aspettare il suo ritorno ad Athabasca ad ovest.\nI Dene erano generalmente un popolo mite e pacifico, ma erano in un periodo di conflitto con gli Inuit. Molti Yellowknife si unirono al gruppo di Hearne per accompagnarlo al fiume Coppermine con l'intenzione di uccidere gli Inuit, che si sapeva frequentare quel fiume.\nIl 14 luglio 1771 raggiunsero il Coppermine, un piccolo torrente che scorreva su un letto roccioso. Pochi chilometri a valle, poco sopra una cataratta, si trovano i wigwam a cupola di un campo eskimo. All'1:00 del 17 luglio 1771 Matonabbee e gli altri indiani piombarono sugli \"Esquimaux\" che stavano dormendo e li massacrarono. Circa venti uomini, donne e bambini furono uccisi, e lo scontro pass\u00f2 alla storia come massacro di Bloody Falls.\nPochi giorni dopo Hearne fu il primo europeo a raggiungere la costa del mar Glaciale Artico viaggiando via terra. Seguendo il fiume Coppermine fino al mar Glaciale Artico aveva stabilito non esserci un passaggio a nord-ovest che attraversasse il continente a basse latitutidini.\nLa spedizione raggiunse anche l'obiettivo primario di scoprire il rame nel bacino del fiume Coppermine. Un'intensa ricerca nella zona permise di ricavare solo quattro libbre di rame, ritenendo quindi inutile lo sfruttamento commerciale della zona.\nMatonabbee riport\u00f2 Hearne a Churchill passando ad ovest oltre il Grande Lago degli Orsi ad Athabasca. In pieno inverno divenne il primo europeo a vedere ed attraversare il Grande Lago degli Schiavi. Hearne torn\u00f2 a Fort Prince of Wales il 30 giugno 1772 dopo aver camminato 8000\u00a0km ed esplorato oltre 647\u00a0km\u00b2.\nVecchiaia.\nHearne fu inviato a Saskatchewan per fondare Fort Cumberland, la seconda trading post nell'entroterra per conto della Compagnia della Baia di Hudson nel 1774 (la prima fu Henley House, costruita nel 1743, 200\u00a0km a monte lungo il fiume Albany). Avendo imparato a vivere del frutto della terra, port\u00f2 con s\u00e9 poche provviste per gli otto europei e per le due guide Cree che lo accompagnarono.\nDopo aver parlato con alcuni capi locali, Hearne scelse un luogo strategico sul lago Pine Island lungo il fiume Saskatchewan, 95\u00a0km sopra Fort Paskoya. Il sito era collegato al fiume Saskatchewan ed alle strade per Churchill.\nDivenne governatore di Fort Prince of Wales il 22 gennaio 1776. L'8 agosto 1782 Hearne ed i suoi 38 civili dovettero affrontare i francesi del conte di La P\u00e9rouse che disponevano di tre navi, con 74 cannoni e 290 soldati. Da veterano, Hearne riconobbe di non avere speranza e si arrese senza sparare un colpo. A Hearne e ad altri prigionieri fu permesso di tornare in Inghilterra tramite lo stretto di Hudson su un piccolo sloop.\nHearne torn\u00f2 l'anno dopo ma trov\u00f2 peggiorata la situazione. La popolazione nativa era stata decimata dalle malattie introdotte dagli europei come morbillo e vaiolo, oltre che dalla fame dovuta alla mancanza dei consueti rifornimenti per la caccia, polvere da sparo e proiettili. Matonabbee si era suicidato ed il resto degli indiani di Churchill si era trasferito in altre zone. La salute di Hearne inizi\u00f2 a peggiorare, rinunci\u00f2 al comando di Churchill il 16 agosto 1787 e torn\u00f2 in Inghilterra.\nNell'ultimo decennio di vita us\u00f2 la propria esperienza per aiutare naturalisti come Thomas Pennant nelle loro ricerche. Il suo amico William Wales era insegnante al Christ's Hospital e aiut\u00f2 Hearne nella scrittura di \"A Journey from Prince of Wales's Fort in Hudson's Bay to the Northern Ocean\". L'opera fu pubblicata nel 1795, tre anni dopo la morte di Hearne a causa di un'idropisia nel novembre 1792, all'et\u00e0 di 47 anni.\nRetaggio.\nIl 1\u00ba luglio 1767 incise il proprio nome sulla pietra liscia e ghiacciata di Sloop's Cove nei pressi di Fort Prince of Wales, dove giace ancora oggi.\nUno dei pupilli di Wales, il poeta Samuel Taylor Coleridge, scrisse un breve appunto su un suo taccuino nel quale cit\u00f2 il libro di Hearne. Hearne potrebbe essere stato uno di coloro che ispirarono La ballata del vecchio marinaio.\nLa correttezza dei diari e delle mappe di Hearne fu dimostrata da Sir John Franklin quando verific\u00f2 la scoperta del massacro di Bloody Falls durante la spedizione del Coppermine del 1819-1822. Scrisse:\nHearne viene citato da Charles Darwin nel sesto capitolo di \"L'origine delle specie\":\nEsiste una Junior/Senior High School costruita e dedicata a lui ad Inuvik, Territori del Nord-Ovest. Una scuola di Toronto, Ontario porta il suo nome dal 1973."}
{"id": "5072170", "revid": "1924342", "url": "https://it.wikipedia.org/wiki?curid=5072170", "title": "Chasing the Sun (Hilary Duff)", "text": "Chasing the Sun \u00e8 un brano della cantante statunitense Hilary Duff, pubblicato il 29 luglio 2014 ed estratto come primo singolo dal suo quinto album. \u00c8 stato scritto da Colbie Caillat, Jason Reeves e Toby Gad, l'ultimo dei quali ha anche prodotto il brano. Si tratta del primo singolo della cantante, dopo il passaggio dalla Hollywood Records alla RCA Records, attraverso un nuovo contratto discografico, annunciato il 28 marzo 2014 dalla cantante stessa.\nAi Teen Choice Awards 2014 la Duff rivela che \"Chasing the Sun\" \u00e8 un singolo realizzato solo per i fan, motivo per cui non \u00e8 stata fatta nessuna promozione per esso. Il vero singolo che anticipa l'uscita dell'album \u00e8 All About You. L'intento della casa discografica, pubblicando \"Chasing the Sun\", era quello di testare l'opinione del pubblico e di vederne il responso. Il videoclip ha superato le 16 milioni di visualizzazioni dopo solo due settimane dalla sua pubblicazione.\nIl video musicale.\nIl video musicale del singolo \u00e8 stato girato da Declan Whitebloom e pubblicato sul canale Vevo di Hilary Duff il 29 luglio.\nNel video, la cantante interpreta un'impiegata frustrata e stanca, a causa del suo lavoro, che sogna di essere su una spiaggia con un bel ragazzo, interpretato dall'attore Daniel Sobieray. Nel video si alternano scene in ufficio con scene sulla spiaggia, legate tra di loro attraverso azioni bizzarre e divertenti (l'incontro con il suo uomo si trasforma in uno scontro con un vetro, il lancio di una palla diventa il lancio di un criceto in gabbia).\nRecensioni.\nJason Scott, del sito \"PopDust\", ha elogiato il nuovo singolo della Duff per \"aver mostrato un lato pi\u00f9 maturo della cantante, senza avere abbandonato completamente le sue radici\".\nJeff Benjamin, del network televisivo statunitense Fuse, ha dato al singolo una recensione mista apprezzando l'arrangiamento musicale, ma affermando che la parte cantata mostra la stessa cantante che ha fatto innamorare migliaia di adolescenti durante i primi anni del 2000."}
{"id": "5072171", "revid": "46291", "url": "https://it.wikipedia.org/wiki?curid=5072171", "title": "Nepenthes micramphora", "text": "Nepenthes micramphora \u00e8 una pianta carnivora della famiglia Nepenthaceae, endemica del Monte Hamiguitan, nelle Filippine, dove cresce a 1100\u20131635 m."}
{"id": "5072173", "revid": "767487", "url": "https://it.wikipedia.org/wiki?curid=5072173", "title": "Gold - Il segno del potere", "text": "Gold - Il segno del potere (\"Gold\") \u00e8 un film del 1974 diretto da Peter R. Hunt.\nLa pellicola \u00e8 tratta dal romanzo \"Una vena d'odio\" (1970) di Wilbur Smith.\nTrama.\nUn gruppo di speculatori vuol fare alzare il prezzo mondiale dell'oro; per questo progetta di far esplodere una grande miniera, approfittando del fatto che dietro una parete rocciosa si estende una enorme massa d'acqua. L'incarico dello scavo \u00e8 affidato all'ingegnere Rod Slater, appositamente promosso e tenuto all'oscuro del piano."}
{"id": "5072174", "revid": "1342115", "url": "https://it.wikipedia.org/wiki?curid=5072174", "title": "Domenico Amalfitano", "text": "Biografia.\nEsponente pugliese della Democrazia Cristiana. Nel 1976 viene eletto alla Camera dei Deputati, dove rimane complessivamente quattro Legislature, fino al 1992.\nRicopre anche il ruolo di Sottosegretario di Stato al Ministero della pubblica istruzione nel primo e nel secondo governo Craxi e poi ancora nel Governo Fanfani VI."}
{"id": "5072175", "revid": "1318658", "url": "https://it.wikipedia.org/wiki?curid=5072175", "title": "Personaggi di Falcon Crest", "text": "Questa voce contiene un elenco dei personaggi presenti nella serie televisiva \"Falcon Crest\"."}
{"id": "5072178", "revid": "46291", "url": "https://it.wikipedia.org/wiki?curid=5072178", "title": "Nepenthes argentii", "text": "Nepenthes argentii \u00e8 una pianta carnivora della famiglia Nepenthaceae, endemica dell'isola di Sibuyan, nelle Filippine, dove cresce a 1400\u20131900 m.\nConservazione.\nLa Lista rossa IUCN classifica \"Nepenthes argentii\" come specie vulnerabile."}
{"id": "5072181", "revid": "663330", "url": "https://it.wikipedia.org/wiki?curid=5072181", "title": "Michael Gill", "text": " Dal 1998 \u00e8 sposato con Jayne Atkinson con la quale ha avuto un figlio."}
{"id": "5072207", "revid": "1573940", "url": "https://it.wikipedia.org/wiki?curid=5072207", "title": "Atelopus varius", "text": "Atelopus varius () \u00e8 un anfibio appartenente alla famiglia Bufonidae, diffuso in Sud America.\nDescrizione.\nQuesta specie usa l'aposematismo: il dorso \u00e8 di colore giallo-arancio con chiazze nere, l'addome va dal giallo-verde all'arancione con macchie nere oppure rosso. La zona inguinale \u00e8 di colore verde. Il muso \u00e8 corto, arrotondato o di profilo acuto. Ha zampe palmate per nuotare, \u00e8 privo di timpano e i maschi hanno un sacco vocale posto sotto la gola. La pupilla \u00e8 ellittica orizzontale. La pelle \u00e8 ricoperta di bufotossina. I maschi sono lunghi 2,5-4,1\u00a0cm, le femmine 3,3\u20136\u00a0cm.\nBiologia.\nComportamento.\n\"Atelopus varius\" \u00e8 lento nei movimenti, \u00e8 sedentario, diurno e meno prudente di altri rospi.I maschi all'inizio della stagione delle piogge difendono il loro territorio emettendo dei richiami. Tende ad aggregarsi in gruppo vicino alle cascate durante la stagione secca. Un suo parassita \u00e8 la \"Notochaeta bufonivora\", che depone le uova sulla sua coscia, in seguito le larve scavano dentro la rana fino ad ucciderla.\nAlimentazione.\nSi alimenta di piccoli artropodi.\nRiproduzione.\nLe femmine trasportano sul dorso i maschi per un lasso di tempo che varia da alcuni giorni a pi\u00f9 di un mese prima di deporre le uova, le quali verranno deposte in acqua dalla fine della stagione delle piogge alla stagione secca in autunno. In questo periodo i maschi sono molto aggressivi.\nDistribuzione e habitat.\nVive ad altitudini che variano dai 16\u00a0m ai 2000\u00a0m in zone umide su tronchi o rocce vicino a ruscelli. \u00c8 diffuso in Costa Rica e a Panama, dove \u00e8 presente in tre aree protette.\nConservazione.\nIl numero di esemplari di questa specie sono in declino dal 1988.\nCollegamenti esterni.\nCartina della distribuzione geografica di \"Atelopus varius\""}
{"id": "5072212", "revid": "767487", "url": "https://it.wikipedia.org/wiki?curid=5072212", "title": "The Renunciation (film 1908)", "text": "The Renunciation \u00e8 un cortometraggio muto del 1914. Il nome del regista non viene riportato nei credit.\nProduzione.\nIl film fu prodotto dalla Vitagraph Company of America.\nDistribuzione.\nDistribuito dalla Vitagraph Company of America, il film - un cortometraggio di 114 metri - usc\u00ec nelle sale cinematografiche statunitensi il 31 ottobre 1908."}
{"id": "5072217", "revid": "767487", "url": "https://it.wikipedia.org/wiki?curid=5072217", "title": "Alen Mordej", "text": "Anche il fratello Rok Mordej \u00e8 un giocatore di calcio a 5: insieme hanno giocato nel KMN Dobovec e nella Nazionale slovena.\nCarriera.\nClub.\nEntrato nel settore giovanile del KMN Dobovec all'et\u00e0 di 15 anni, \u00e8 entrato ben presto in prima squadra affermandosi come portiere titolare. Nell'estate 2013 viene acquistato insieme al connazionale Dejan Bizjak dalla formazione francese del Tolone, mentre la stagione seguente si accasa al Palmanova militante nel campionato di Serie B italiano.\nNazionale.\nDopo l'esordio avvenuto il 23 febbraio 2010, entra stabilmente nel giro della Nazionale slovena con cui ha preso parte al campionato europeo del 2012 e del 2014."}
{"id": "5072219", "revid": "76963", "url": "https://it.wikipedia.org/wiki?curid=5072219", "title": "Derek Phillips", "text": ""}
{"id": "5072220", "revid": "767487", "url": "https://it.wikipedia.org/wiki?curid=5072220", "title": "The Peasant Girl's Loyalty", "text": "The Peasant Girl's Loyalty \u00e8 un cortometraggio muto del 1908. Il nome del regista non viene riportato nei credit.\nProduzione.\nIl film fu prodotto dalla Vitagraph Company of America.\nDistribuzione.\nDistribuito dalla General Film Company, il film - un cortometraggio di 97,5 metri - usc\u00ec nelle sale cinematografiche statunitensi il 24 novembre 1908. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio della Vitagraph, \"A Lover's Stratagems\"."}
{"id": "5072234", "revid": "6923", "url": "https://it.wikipedia.org/wiki?curid=5072234", "title": "Villa Litta (Milano)", "text": "Ubicata nel quartiere di Affori a nord di Milano, nell'omonimo Parco di Villa Litta, fu costruita per volere del marchese Corbella nel 1687. Venne in seguito ceduta ai D'Adda e ai Litta-Modignani.\nStoria.\nL'edificio era utilizzato come residenza estiva e come luogo di ritrovo della nobilt\u00e0 milanese nel tardo Seicento e per tutto il Settecento, con feste, sfarzo ed eventi mondani tipici dell'epoca.\nNell'Ottocento divenne uno dei pi\u00f9 importanti salotti intellettuali di Milano, abitualmente frequentata dal Manzoni e dal pittore Francesco Hayez.\nAll'inizio del Novecento (1905) la villa pass\u00f2 all'amministrazione provinciale prima di divenire propriet\u00e0 del Comune di Milano nel 1927.\nCircondata da un parco all'inglese, la dimora \u00e8 oggi costituita da un edificio principale a tre piani, dal quale si allungano brevi corpi laterali, a delimitare una piccola corte delle carrozze; su questa si apre un portico, riproposto sul lato opposto, verso il parco. Le facciate presentano contenuti elementi decorativi a fasce e cornici, con alcuni balconi dalle elaborate ringhiere in ferro. Anche gli ambienti interni sono caratterizzati da particolare ricchezza decorativa; degno di nota \u00e8 il salone principale o \"salone delle Arti\", teatro di periodiche manifestazioni culturali.\nAttualmente, in seguito alla ristrutturazione del 2006, ha per destinazione d'uso prevalente quella di biblioteca rionale. Le sale di consultazione sono accessibili al pubblico dai luned\u00ec ai venerd\u00ec feriali fino alle 23:00. La biblioteca \u00e8 articolata in due sezioni, per adulti e per ragazzi, fisicamente separate dallo scalone principale.\nCollegamenti.\nVilla Litta \u00e8 collegata al centro della citt\u00e0 dalle stazioni Affori Centro e Affori FN della linea M3 della metropolitana di Milano, grossomodo equidistanti, e dalla stazione ferroviaria di Milano Affori, importante nodo d'interscambio della metropolitana con la ferrovia Milano-Asso."}
{"id": "5072239", "revid": "1543377", "url": "https://it.wikipedia.org/wiki?curid=5072239", "title": "Diritti LGBT a Hong Kong", "text": "L'omosessualit\u00e0 a Hong Kong \u00e8 legale e qui l'opinione pubblica mostra d'aver una maggiore tolleranza per i dritti delle persone LGBT che nel resto della Repubblica popolare cinese; esiste un'ordinanza governativa emessa dalle autorit\u00e0 pubbliche cittadine che protegge implicitamente contro la discriminazione fondata sull'orientamento sessuale. Non vi \u00e8 ancora, tuttavia, alcun riconoscimento giuridico per le coppie dello stesso sesso.\nDiritto penale.\nLa legislazione che penalizzava l'omosessualit\u00e0 maschile \u00e8 stata inizialmente un prodotto del colonialismo britannico e comminava una pena che poteva arrivare fino all'ergastolo. Durante i decenni 1970-1980 vi fu un ampio dibattito pubblico sull'opportunit\u00e0 o meno di riformare tale legge restrittiva in linea con i principi dei diritti umani universali. Come risultato di ci\u00f2 nel 1991 il consiglio legislativo dell'allora protettorato decise di depenalizzare le relazioni omosessuali private tra adulti, consensuali e non mercenarie.\nL'et\u00e0 del consenso era stata posta a ventun anni per gli uomini gay, a differenza dei sedici anni per quelli eterosessuali; la legislazione non ha accennato invece in alcun modo al lesbismo. Gruppi che si battono a favore dei diritti LGBT hanno ripetutamente chiesto di equiparare l'et\u00e0 del consenso, ma \u00e8 stato sempre risposto loro che la disuguaglianza giuridica era necessaria per protegger i giovani e conservare la tradizione.\nNel 2005 a seguito d'una causa legale intentata contro la discriminazione d'et\u00e0, il tribunale ha stabilito che l'et\u00e0 ineguale del consenso era anticostituzionale e che pertanto violava il diritto alla parit\u00e0 fra tutti i cittadini; confermata la sentenza da parte della corte d'appello, a partire dal 2006 esiste un'et\u00e0 uguale del consenso posta a sedici anni per tutti.\nLeggi anti discriminazione.\nL'ordinanza del 1991 (Hong Kong Bill of Rights Ordinance) vieta la discriminazione fondata su una serie di motivi fra cui, tra le \"Altre condizioni\" \u00e8 stato di fatto incluso anche l'orientamento sessuale; la legge tuttavia si applica solo al settore pubblico, tralasciando in toto quello privato. Nel 1993 era stato proposto dall'ex legislatore Anna Wu un disegno di legge a favore delle pari opportunit\u00e0 che vietasse qualsivoglia form di discriminazione per tutta una serie di motivi tra cui sesso, razza, et\u00e0, disabilit\u00e0 e sessualit\u00e0; il suo sforzo non ha dato per\u00f2 alcun risultato fino al 1995 quando \u00e8 stata emanata la legge sulle pari opportunit\u00e0: ancora una volta tuttavia la sessualit\u00e0 non \u00e8 stata inclusa.\nL'opposizione politica a una presa di posizione esplicita contro le discriminazioni basate sull'orientamento sessuale viene dai conservatori sociali, spesso legati ai cristiani evangelici, che vedono omosessualit\u00e0 e cross-dressing come segni d'immoralit\u00e0: dopo che la corte ha respinto l'et\u00e0 ineguale del consenso il leader cattolico Donald Tsang si \u00e8 pubblicamente opposto alla scelta di parit\u00e0. In generale i partiti politici e i loro singoli rappresentanti tendono in ogni caso a evitare di fare pubbliche dichiarazioni a favore dei diritti LGBT, anche se ci\u00f2 incomincia molto lentamente a cambiare. Nel 2010, per la prima volta la parlamentare Cyd Ho Sau-lan, l'ex legislatore Fernando Cheung e il dottor Lo Wing-lok hanno partecipato a una manifestazione pubblica contro l'omofobia.\nI dipendenti pubblici sono tenuti a offrire un servizio imparziale, a prescindere dalla sessualit\u00e0 dei loro clienti e la sua mancata esecuzione pu\u00f2 esser interpretata come atto di cattiva condotta nel luogo di lavoro; qualsiasi persona condannata per il reato di cui sopra potrebbe affrontare una pena carceraria della durata massima di sette anni. Attualmente, la commissione indipendente contro la corruzione \u00e8 l'unica agenzia governativa che dispone dei poteri conferiti dall'ordinanza del 1991 per indagare su presunti comportamenti illeciti negli uffici pubblici.\nAnche se non vi sono leggi specifiche rivolte ai crimini d'odio contro la comunit\u00e0 LGBT, la polizia ha facolt\u00e0 di fermare chiunque venga trovato a intimidire qualsiasi persona a prescindere dalla sessualit\u00e0 della vittima, ai sensi dell'art. 24 del decreto anti crimine.\nEspressione dell'identit\u00e0 di genere.\nIl cross-dressing di per s\u00e9 non \u00e8 illegale; \u00e8 possibile inoltre il cambiamento di genere nei documenti giuridici come carta d'identit\u00e0 e passaporto (non consente invece di cambiare il certificato di nascita) dopo che una persona ha subito un intervento chirurgico di riassegnazione del sesso.\nLa corte d'appello ha stabilito, tramite una sentenza del 13 maggio 2013, che una donna transessuale ha tutto il diritto di sposarsi col proprio fidanzato. Il 16 settembre 2013 una donna colombiana transgender proveniente da Taiwan \u00e8 stata discriminata e abusata sessualmente per pi\u00f9 di nove ore dal personale dell'aeroporto. Organizzazioni internazionali come le Nazioni Unite e le ONG di Hong Kong hanno poi fornito assistenza come rifugiato a una persona transessuale diventata apolide.\nRiconoscimento delle relazioni omosessuali.\nIl matrimonio tra persone dello stesso sesso o le unioni civili non sono attualmente riconosciute all'interno del territorio hongkonghese; nel giugno 2009 tuttavia il governo ha esteso il riconoscimento limitato e protezione alle coppie conviventi dello stesso sesso nella sua ordinanza contro la violenza domestica.\nNel 2013 l'alta corte ha stabilito che una donna transgender pu\u00f2 sposarsi col proprio fidanzato, intimando al governo di redigere entro un anno una legge apposita che permetta ai transessuali di sposarsi dopo aver eseguito l'operazione di cambiamento di sesso: il 17 luglio 2014 \u00e8 stato annunciato che i cittadini transgender potranno sposarsi dopo la pausa estiva.\nN\u00e9 il matrimonio n\u00e9 le unioni civili registrate all'estero sono riconosciute ad Hong Kong, tuttavia molti residenti sono anche cittadini britannici e pertanto a partire dal 2005 hanno la possibilit\u00e0 di registrare la propria eventuale unione omosessuale presso i consolati o le ambasciate britanniche di almeno 22 paesi esteri: la registrazione impiegher\u00e0 almeno un mese a diventare effettiva e dev'essere fatto di persona nel paese in cui si trova la sede diplomatica. Il consolato generale britannico a Hong Kong si astiene invece dal fornire un tale servizio ai propri cittadini a causa del dissenso da parte delle autorit\u00e0 cittadine.\nMovimenti per i diritti LGBT.\nA partire dai primissimi anni '90 sono stati istituiti i primi due gruppi che si battono attivamente per i diritti degli omosessuali, \"HORIZONS\" e \"Ten Percent Club\". A tutt'oggi esistono diverse organizzazioni, in particolare \"Rainbow Action\" e \"Tongzhi Culture Society\", svolgono campagne e organizzano vari eventi educativi e sociali pubblici.\nA partire dal 2005 s'\u00e8 attivato invece un ufficio costituzionale atto a migliorare le pari opportunit\u00e0 per le persone di diverso orientamento sessuale e identit\u00e0 di genere. A partire dal 2012 l'ufficio ha sponsorizzato una serie di annunci trasmessi attraverso la radio, sulla necessit\u00e0 della parit\u00e0 di trattamento delle persone omosessuali operanti nel servizio pubblico.\nCondizioni di vita.\nRappresentazione nei media.\nUn famoso cantante folk, Chet Lam, ha fatto coming out nel 2008; recentemente anche il noto artista Anthony Wong si \u00e8 dichiarato essere gay durante una serie di suoi concerti, ottenendo una risposta molto positiva da parte del pubblico. Nel settembre 201 il neoeletto Ray Chan \u00e8 stato il primo deputato apertamente omosessuale della Cina. Il 10 novembre di quello stesso anno anche la cantante Denise Ho ha annunciato il proprio orientamento sessuale sul palco durante gli eventi riguardanti il Gay Pride.\nOpinione pubblica.\nIn un sondaggio datato 2013 e condotto dall'universit\u00e0 di Hong Kong, solo il 33,3% degli intervistati ha sostenuto il matrimonio tra persone dello stesso sesso, a fronte di un 43% di fermamente contrari; un altro sondaggio condotto dal partito liberale ha dato invece come risultato il 29% di favorevoli contro un 59% di contrari. Un dato pi\u00f9 recente ha rilevato che il 74% degli intervistati concorda sul fatto che le coppie omosessuali dovrebbero avere almeno alcuni dei diritti e protezioni di cui godono quelle eterosessuali."}
{"id": "5072240", "revid": "110157", "url": "https://it.wikipedia.org/wiki?curid=5072240", "title": "Jarmil", "text": "Origine e diffusione.\n\u00c8 composto dagli elementi slavi \"jary\" (\"fiero\", \"forte\", da cui anche Jaros\u0142aw e Jaropolk) e \"mil\" (\"grazioso\", \"caro\", presente anche in Milan, Milorad e Miloslav).\nLa forma femminile \"Jarmila\" \u00e8 usata anche in slovacco.\nOnomastico.\nIl nome \u00e8 adespota, ossia privo di santo patrono; l'onomastico si pu\u00f2 festeggiare il 1\u00ba novembre, in occasione di Ognissanti."}
{"id": "5072241", "revid": "47767", "url": "https://it.wikipedia.org/wiki?curid=5072241", "title": "Jarmila", "text": ""}
{"id": "5072243", "revid": "2730", "url": "https://it.wikipedia.org/wiki?curid=5072243", "title": "Assassinio degli attivisti per i diritti civili del Mississippi", "text": "L'assassinio degli attivisti per i diritti civili del Mississippi fu l'evento accaduto nella notte tra il 21 ed il 22 giugno 1964, quando tre attivisti del movimento per i diritti civili degli afroamericani (\"African-American Civil Rights Movement\"), James Earl Chaney, Andrew Goodman e Michael Schwerner, vennero uccisi a colpi di pistola da un gruppo di membri dei \"cavalieri bianchi\" del Ku Klux Klan, con la complicit\u00e0 dello sceriffo della contea. Il fatto avvenne nella contea di Neshoba, in Mississippi, dove i tre giovani, nel quadro della campagna \"Freedom Summer\", si erano recati allo scopo di convincere i membri della comunit\u00e0 afroamericana ad iscriversi ai registri elettorali.\nL'evento suscit\u00f2 enorme indignazione negli Stati Uniti e condusse ad un'inchiesta da parte dell'FBI, che prese il nome di \"Mississippi Burning\" (MIBURN), ed i corpi dei tre giovani furono ritrovati 44 giorni dopo la sparizione, sepolti in un terrapieno nei pressi del luogo dell'omicidio. Il Governo dello Stato rifiut\u00f2 di proseguire l'inchiesta, ma il Governo federale riusc\u00ec ad incriminare 18 persone, ottenendo tuttavia solo la condanna di 7 di esse per reati minori.\nLa morte dei tre giovani attivisti contribu\u00ec nel 1964 all'approvazione del \"Civil Rights Act\" e del \"Voting Rights Act\" l'anno successivo.\nIl contesto.\nAll'inizio degli anni sessanta il Mississippi, come la maggior parte degli Stati del Sud, si trovava in aperta violazione delle leggi federali e le sentenze della Corte Suprema ne avevano sconvolto le istituzioni. La comunit\u00e0 bianca reag\u00ec con estrema ostilit\u00e0 ed attentati, omicidi, atti di vandalismo e di intimidazione vennero perpetrati allo scopo di scoraggiare i membri della comunit\u00e0 nera e seguire il sostegno proveniente dal nord. Nel 1961 la campagna \"Freedom Riders\" costitu\u00ec una sfida alla segregazione, incoraggiando l'agitazione sociale nel sottoproletariato di colore e, nel settembre del 1962, all'Universit\u00e0 del Mississippi vi furono disordini dovuti alle proteste contro l'immatricolazione dello studente di colore James Howard Meredith.\nQueste agitazioni sociali suscitarono la reazione dei \"cavalieri bianchi\" del Ku Klux Klan, un gruppo scissionista creato e guidato da Samuel Bowers, che nell'estate del 1964 si prepar\u00f2 a reagire a quella che veniva percepita come un'invasione dal nord. I media contribuirono a riscaldare il clima, esagerando il numero dei giovani aspiranti all'iscrizione nei registri elettorali ed il \"Council of Federated Organizations\" (COFO) sostenne che circa 30.000 persone di colore sarebbero giunte nel Mississippi durante l'estate. Tali informazioni ebbero un effetto stridente sulla popolazione bianca e molti si unirono ai \"cavalieri bianchi\", pi\u00f9 bellicosi rispetto ad altri gruppi del Ku Klux Klan, facendo arrivare il numero dei seguaci a circa 10.000, preparandosi al conflitto.\nIn quel momento alla maggior parte della comunit\u00e0 nera era negato il diritto al voto ed il \"Congress of Racial Equality\" (CORE) promosse una serie di attivit\u00e0 per affrontare il problema, avviando campagne per l'iscrizione nei registri elettorali e creando le cosiddette \"Freedom Schools\", allo scopo di incoraggiare ed istruire i cittadini afroamericani all'iscrizione; i membri del CORE James Earl Chaney e Michael Schwerner furono incaricati di creare una \"Freedom School\" nella contea di Neshoba.\nL'attivit\u00e0 dei tre attivisti ed il loro arresto.\nIl giorno del Memorial Day del 1964 Schwerner e Chaney intervennero alla congregazione presso la chiesa metodista \"Mount Zion\" di Longdale, sulla creazione di una \"Freedom School\" e Schwerner, chiedendo ai presenti di registrarsi per votare, disse loro: \"siete stati schiavizzati troppo a lungo, noi possiamo aiutarvi\"; i \"cavalieri bianchi\", venuti a conoscenza dell'attivit\u00e0 del CORE, iniziarono a preparare un piano per ostacolarla e per vanificare i loro sforzi, attirandoli nella contea di Neshoba e contemporaneamente dando alle fiamme la chiesa.\nIl 21 giugno 1964, Schwerner e Chaney, insieme ad Andrew Goodman, un altro membro del CORE, si trovarono presso la sede del \"Council of Federated Organizations\" di Meridian per partire da Longdale e recarsi ad indagare sulla distruzione della chiesa \"Mount Zion\", e, prima della partenza, Schwerner chiese al COFO di cercarli nel caso non fossero tornati entro le ore 16.00, dicendo, \"se non siamo tornati iniziate a cercarci\". I tre attivisti, dopo avere fatto il loro sopralluogo a Longdale, ripartirono per Meridian, decidendo di non percorrere la strada \"491\", una strada stretta e sterrata, con ai bordi molti edifici abbandonati, ma dirigendosi a nord, sulla \"highway 16\", in direzione di Philadelphia, capoluogo della contea di Neshoba, per poi prendere la \"highway 19\" in direzione di Meridian, ritenendo questo il percorso pi\u00f9 veloce per fare ritorno entro le 16.00.\nLa station wagon con a bordo i tre giovani, appena uscita dal confine di Philadelphia, venne fermata dal vice sceriffo Cecil Ray Price, sulla strada principale, il quale chiam\u00f2 per radio i due agenti della polizia stradale del Mississippi Harry Wiggs ed E. R. Poe. Chaney venne arrestato con l'accusa di eccesso di velocit\u00e0, avendo guidato alla velocit\u00e0 di 65 miglia orarie in una zona dove il limite era di 35, mentre Goodman e Schwerner vennero trattenuti per controlli; tutti e tre furono portati alla prigione della contea di Neshoba su \"Myrtle Street\", a un isolato dal tribunale locale (\"Courthouse\"), e di loro non si ebbero pi\u00f9 notizie. Alle 16.45 venne comunicato all'ufficio del COFO di Jackson che i tre non avevano fatto ritorno dalla contea di Neshoba e vennero contattati gli uffici delle autorit\u00e0 della zona, le quali, su ordine di Price, risposero di non avere visto i tre attivisti.\nOrganizzatori ed esecutori.\nNove uomini, tra i quali lo sceriffo della contea di Neshoba, il trentasettenne Lawrence A. Rainey, vennero accusati di avere preso parte all'organizzazione dei delitti. Rainey neg\u00f2 di averne fatto parte, sostenendo che al momento degli omicidi si trovava all'ospedale di Meridian, al capezzale della moglie malata, e successivamente con la famiglia per vedere la serie televisiva \"Bonanza\" alla televisione, ma fu accusato di avere ignorato tali reati e dell'omicidio di diverse persone di colore. Rainey vide accresciuta la sua popolarit\u00e0 nella comunit\u00e0 di Philadelphia, venendo fotografato e citato dalla rivista \"Life\" per avere detto, prima dell'udienza preliminare, \"Hey, let's have some Red Man\", suscitando le risate dei complici.\nIl cinquantunenne Bernard Akin, un commerciante di case mobili che lavorava nei dintorni di Meridian, era membro dei \"cavalieri bianchi\". Other \"Otha\" N. Burkes, di 71 anni, veterano della prima guerra mondiale, era un ufficiale di polizia con 25 anni di servizio nella citt\u00e0 di Philadelphia dotato di un'indole violenta, specialmente contro le persone di colore: al momento dell'arresto, nel dicembre del 1964, era in attesa di giudizio per un altro caso di violazione dei diritti civili. Olen L. Burrage, 34 anni, congedato con onore dal Corpo dei Marines, era proprietario di una societ\u00e0 di autotrasporti e nel terreno dove sorgeva la sua fattoria vennero sepolti i corpi dei tre giovani attivisti; Burrage avrebbe detto: \"ho una diga sufficientemente grande da contenere dieci di loro\" ma, alcune settimane dopo gli omicidi, disse all'FBI \"voglio che la gente sappia che mi dispiace per quello che \u00e8 successo\". Edgar Ray Killen, 39 anni, un predicatore battista e proprietario di una segheria, alcuni decenni pi\u00f9 tardi sarebbe stato condannato come l'organizzatore degli omicidi.\nFrank J. Herndon, 46 anni, dipendente di un drive-in di Meridian chiamato \"Longhorn\", era il \"Gran Ciclope\" dei \"cavalieri bianchi\" di Meridian. James \"Pete\" T. Harris, 30 anni, era il membro dei \"cavalieri bianchi\" incaricato di sorvegliare i movimenti dei tre attivisti. Oliver \"Pop\" R. Warner, 54 anni, era proprietario di un negozio di generi alimentari a Meridian ed era membro dei \"cavalieri bianchi\". Herman Tucker, 36 anni, imprenditore edile che aveva lavorato per Olen Burrage, viveva ad Hope, a pochi chilometri dalla contea di Neshoba; non faceva parte dei \"cavalieri bianchi\" ma venne incaricato da loro di nascondere l'automobile sulla quale viaggiavano i tre giovani. Samuel H. Bowers, 39 anni, fondatore e capo dei \"cavalieri bianchi\", che serv\u00ec durante la seconda guerra mondiale in marina, non venne arrestato il 4 dicembre 1964 ma venne implicato l'anno successivo.\nDiverse altre persone furono coinvolte nella morte di Chaney, Goodman e Schwerner ma solo 10 di esse vennero effettivamente accusate del loro omicidio, una di queste fu il vice sceriffo della contea di Neshoba Cecil Ray Price, 26 anni, che gioc\u00f2 un ruolo fondamentale sia nell'organizzazione che nell'esecuzione dei delitti. Amico dello sceriffo Lawrence A. Rainey, eletto nel 1963, Price lavor\u00f2 come commesso, buttafuori e vigile del fuoco, non possedendo alcuna esperienza precedente in materia legale, e fu l'unica persona che partecip\u00f2 ad ogni fase dell'evento: arrest\u00f2 i tre ragazzi, li rilasci\u00f2 la notte degli omicidi e li insegu\u00ec lungo la \"highway 19\" in direzione di Meridian, fermandoli nuovamente prima della deviazione verso House. Price e gli altri nove uomini li fecero salire sull'auto di servizio e li trasportarono verso nord, continuando a seguire la \"highway 19\", fino al canale dove furono uccisi. Ogni speranza di conoscere tutta la verit\u00e0 sui fatti si spense quando Price mor\u00ec a Philadelphia a causa di un incidente sul lavoro.\nEdgard Ray Killen si rec\u00f2 a Meridian la domenica precedente, allo scopo di reclutare uomini per l'azione da compiere nella contea di Neshoba. Prima che gli uomini partissero per Philadelphia Travis M. Barnette, 36 anni, and\u00f2 nella sua casa di Meridian per prendersi cura di un membro della famiglia malato; Barnette proprietario di un garage a Meridian era membro dei \"cavalieri bianchi\"; Alton W. Roberts, 26 anni, era stato congedato con disonore dal Corpo dei Marines e lavorava come commesso a Meridian; Roberts, alto 1,91 e con un peso di 102\u00a0kg, era conosciuto come un soggetto dal carattere intemperante. Secondo le testimonianze, Roberts spar\u00f2 a bruciapelo sia a Goodman che a Schwerner e spar\u00f2 anche a Chaney alla testa, dopo che un altro complice, James Jordan, aveva sparato allo stesso Chaney all'addome. Roberts \u00e8 noto come colui che disse \"Sei tu quello che ama i negri?\", sparando a Schwerner dopo che questi gli rispose \"Signore, so come si sente\". Jimmy K. Arledge, 27 anni, e Jimmy Snowden, 31 anni, erano entrambi autotrasportatori a Meridian; Arledge aveva abbandonato il liceo, e Snowden era un veterano dell'esercito, entrambi erano presenti durante gli omicidi; a seguito del secondo arresto compiuto da Price, Arledge avrebbe guidato l'automobile dei tre attivisti lungo la \"highway 492\" fino al punto dove venne abbandonata.\nJerry M. Sharpe, Billy W. Posey e Jimmy L. Townsend, provenivano tutti da Philadelphia. Sharpe, 21 anni, lavorava in un laboratorio di cellulosa; Posey, 28 anni, un meccanico di Williamsville, possedeva una Chevrolet del 1958 bianca e rossa; l'auto era ritenuta veloce e venne scelta da Sharpe. Townsend, 17 anni, aveva lasciato il liceo nel 1964, andando a lavorare nel garage di Posey. Horace D. Barnette, 25 anni, fratellastro di Travis Barnette, aveva una Ford Fairlane del 1957 bicolore blu che venne utilizzata dopo che l'auto di Posey si guast\u00f2. James Jordan, 38 anni, venne riconosciuto come l'assassino di Chaney.\nL'inseguimento sulla \"Highway 19\" e l'omicidio.\nIl 21 giugno, intorno alle ore 22.00, Chaney, Goodman e Schwerner vennero rilasciati dalla prigione della contea di Neshoba e vennero seguiti dal vice sceriffo Price con la sua auto di pattuglia; dopo che i tre attivisti lasciarono i confini della citt\u00e0 si trovarono lungo la strada dell'ospedale e si diressero a sud sulla \"Highway 19\". I tre passarono davanti ad un negozio e probabilmente pensarono di fermarsi e di telefonare ma la presenza di una pattuglia della polizia stradale, composta da Wiggs e Poe, probabilmente li dissuase e proseguirono verso sud in direzione di Meridian. I complici che si trovavano sulle macchine di Barnette e Posey vennero raggiunti da Burkes che disse \"stanno percorrendo la \"Highway 19\" verso Meridian, seguiteli!\"; dopo un breve incontro con l'agente di polizia di Philadelphia Richard Willis, Price si mise all'inseguimento dei tre attivisti.\nLa Chevrolet di Posey trasportava Roberts, Sharpe e Townsend ma ebbe problemi al carburatore e venne parcheggiata sul lato della strada; a Sharpe e Townsend venne detto di rimanere sul posto e sull'altra macchina si trovarono Arledge, Jordan, Posey, Roberts e Snowden. Price ferm\u00f2 la macchina con a bordo i tre giovani nei pressi di Union, sulla \"Highway 492\", ed essi furono portati a nord sulla \"Highway 19\" in un luogo appartato nei pressi di un canale dove furono uccisi da Jordan e da Roberts.\nIl seppellimento dei cadaveri e l'occultamento delle prove.\nDopo che i tre ragazzi furono uccisi i loro corpi furono rapidamente caricati nella loro station wagon e trasportati alla diga della fattoria di Burrage, situata lungo la \"Highway 19\", a pochi chilometri a sud-ovest di Philadelphia, dove Herman Tucker si trovava in attesa; Tucker era un operaio che utilizzava macchinari pesanti e molto probabilmente fu colui che copr\u00ec i corpi utilizzando il bulldozer che possedeva. Precedentemente Burrage, Posey e Tucker si erano incontrati presso il distributore di benzina di Posey o nel garage di Burrage per discutere i dettagli della sepoltura.\nDopo che i corpi furono sepolti Price disse al gruppo:\nInfine a Tucker venne affidato il compito di portare e nascondere la station wagon in Alabama ma, per ragioni sconosciute, l'automobile venne abbandonata nei pressi di un fiume nel nord-est della contea di Neshoba, lungo la \"Highway 21\".\nLe indagini e l'opinione pubblica.\nIl direttore dell'FBI J. Edgar Hoover inizialmente ordin\u00f2 all'ufficio FBI di Meridian, diretto da John Proctor, di aprire le indagini preliminari e, la sera stessa, il Procuratore generale Robert Kennedy decise di intensificare le ricerche, inviando 150 agenti federali da New Orleans. Due nativi americani trovarono l'automobile e l'agente dell'FBI Joseph Aloysius Sullivan giunse immediatamente sul luogo e il giorno dopo vennero inviati centinaia di soldati, provenienti dalla vicina base aeronavale di Meridian, per setacciare le paludi di Bogue Chitto. J. Edgar Hoover non vedeva di buon occhio i gruppi e le associazioni per i diritti civili e appare probabile che il Presidente Lyndon B. Johnson ricorse a indirette minacce di rappresaglia politica per imporgli di indagare.\nDurante la ricerca vennero scoperti dagli agenti e dai sommozzatori otto cadaveri di persone di colore del Mississippi scomparse: Henry Hezekiah Dee, Charles Eddie Moore, di 14 anni, Herbert Oarsby ed altri cinque non identificati, la cui scomparsa non aveva attirato attenzione al di fuori della comunit\u00e0 locale, mentre i corpi dei tre attivisti vennero rinvenuti solo dopo che una persona (\"Mr. X\") pass\u00f2 l'informazione alle autorit\u00e0 federali. Essi vennero scoperti sotto una diga di terra vasta 254 ettari sita nella fattoria di Olen Burrage: a Schwerner e Goodman era stato sparato un solo colpo al cuore mentre a Chaney, l'unico di colore, venne colpito tre volte, dopo essere stato picchiato. Le persone assassinate hanno le loro biografie pubblicate nei registri del \"The Civil Rights and Restorative Justice Project\" (CRRJ), un'organizzazione che svolge attivit\u00e0 di ricerca e supporta iniziative politiche in materia di violazioni dei diritti civili ed errori giudiziari, compiuti negli Stati Uniti in quel periodo.\nLa scomparsa dei tre attivisti cattur\u00f2 l'attenzione dell'opinione pubblica nazionale: l'FBI offr\u00ec una ricompensa di 25.000 dollari a chi fornisse informazioni utili per risolvere il caso, tutte le principali reti nazionali riportarono la notizia entro la fine della prima settimana e Walter Cronkite, dal telegiornale della CBS del 25 giugno 1964, sostenne che le sparizioni erano \"al centro della preoccupazione di tutto il paese\". Il Presidente Johnson incontr\u00f2 i genitori di Goodman e Schwerner nello studio ovale ed il clamore suscitato gli consent\u00ec di fare approvare il \"Civil Rights Act\", che venne firmato il 2 luglio 1964, e il \"Voting Rights Act\", che venne firmato il 6 agosto 1965.\nI funzionari del Mississippi si risentirono per tutta l'attenzione proveniente dall'esterno e lo sceriffo della contea di Neshoba Lawrence A. Rainey, a proposito dei tre giovani, disse: \"si stanno solo nascondendo e stanno cercando di provocare un sacco di cattiva pubblicit\u00e0 per questa parte dello Stato!\" ed il Governatore del Mississippi Paul B. Johnson, Jr. non si dimostr\u00f2 preoccupato, sostenendo che i tre \"potrebbero essere a Cuba\".\nLe incriminazioni e il processo.\nAlla fine di novembre del 1964 l'FBI accus\u00f2 21 persone di avere organizzato una cospirazione, atta a minacciare, ferire ed intimidire i tre attivisti, e, il 4 dicembre 1964, vennero arrestati B. Akin, E. Akin, Arledge, T. Barnette, Burkes, Burrage, Bowers, Harris, Herndon, Killen, Price, Rainey, Posey, Roberts, Sharpe, Snowden, Townsend, Tucker e Warner; altre due persone non individuate, H. Barnette e James Jordan, confessarono successivamente la loro partecipazione agli omicidi. Le autorit\u00e0 del Mississippi si rifiutarono di perseguirli per omicidio, un crimine di competenza dello Stato, ed il Governo Federale, nella persona del procuratore John Doar, mise sotto accusa 18 persone per cospirazione atta alla privazione di diritti civili, secondo gli articoli 242 e 371 del codice federale, incriminando lo sceriffo, il vice sceriffo ed altre 16 persone.\nIl 20 ottobre 1967 vennero riconosciuti colpevoli il vice sceriffo Cecil Ray Price, il capo dei \"cavalieri bianchi\" Samuel Bowers, Alton Wayne Roberts, Jimmy Snowden, Billey Wayne Posey, Horace Barnett e Jimmy Arledge, con pene comprese tra i 3 e 10 anni. Dopo i ricorsi in appello i sette cominciarono a scontare le loro pene nel marzo del 1970 ma nessuno scont\u00f2 pi\u00f9 di 6 anni; lo sceriffo Lawrence A. Rainey venne assolto. Due degli imputati, E. G. Barnett, candidato alla carica di sceriffo e Edgar Ray Killen, un predicatore locale, vennero implicati negli omicidi da testimoni ma la giuria non riusc\u00ec a raggiungere l'accordo per processarli ed il procuratore federale decise di non perseguirli; il 7 maggio 2000 la giuria rivel\u00f2 che nel caso di Killen non si raggiunse l'unanimit\u00e0, unicamente poich\u00e9 un giurato dichiar\u00f2 di \"non potere mai condannare un predicatore\".\nSviluppi.\nNei quattro decenni successivi nessuna azione legale venne intrapresa per gli omicidi. Nel 1989, anno del 25\u00ba anniversario dell'evento, il Congresso degli Stati Uniti approv\u00f2 una risoluzione non vincolante per onorare i tre attivisti: il Senatore Trent Lott ed il resto della delegazione del Mississippi rifiutarono di votare a favore.\nIl giornalista Jerry Mitchell, un reporter investigativo premiato con il \"Jackson Clarion-Ledger\", scrisse sul caso per sei anni. Mitchell si era guadagnato fama di avere contribuito ad aiutare l'ottenimento di condanne in parecchi altri casi di omicidio, tra i quali quelli di Medgar Evers e Vernon Dahmer e dell'attentato alla chiesa di Birmingham. Nel caso degli attivisiti per i diritti civili, Mitchell contribu\u00ec alla scoperta di nuove prove, trovando nuovi testimoni e facendo pressione sullo Stato nel considerare l'azione di Barry Bradford, un insegnante di liceo alla Adlai E. Stevenson High School nel Lincolnshire, Illinois, e tre dei suoi studenti, Allison Nichols, Sarah Siegel e Brittany Saltiel. Bradford successivamente ottenne un riconoscimento per aver aiutato Mitchell a riabilitare il nome del martire per i diritti civili Clyde Kennard.\nInsieme al questo team studenti-insegnante produsse un documentario per il \"National History Day\": in esso erano contenute nuove prove ed elementi per riaprire il caso; Bradford ottenne anche un'intervista con Killen che convinse lo Stato ad investigare. Utilizzando prove ottenute da Bradford, Mitchell \u00e8 stato in grado di determinare l'identit\u00e0 di \"Mr. X\", il misterioso informatore che aveva aiutato l'FBI a scoprire il luogo della sepoltura dei corpi e la cospirazione del Ku Klux Klan nel 1964. Le indagini di Mitchell ed il lavoro degli studenti del liceo fecero pressione sul Congresso, l'attenzione dei media nazionali e la conversazione registrata di Bradford con Killen aiutarono a promuovere una nuova azione. Nel 2004, nel 40\u00ba anniversario degli omicidi, un gruppo multietnico di cittadini di Philadelphia pubblic\u00f2 un bando per ottenere giustizia; pi\u00f9 di 1.500 persone, tra cui i leader per i diritti civili ed il governatore del Mississippi Haley Barbour, si unirono a loro per chiedere di riaprire il caso.\nIl 6 gennaio 2005, un grand jury della contea di Neshoba incrimin\u00f2 Killen per tre casi di omicidio e quando il Procuratore generale del Mississippi lo persegu\u00ec fu la prima volta che lo Stato ag\u00ec contro gli assassini; Rita Bender, vedova di Michael Schwerner, testimoni\u00f2 al processo. Il 21 giugno 2005 la giuria condann\u00f2 Killen per omicidio preterintenzionale, venendo descritto come colui che progett\u00f2 e diresse l'uccisione dei tre attivisti. Killen, all'epoca ottantenne, venne condannato a tre pene di 20 anni di reclusione da scontare consecutivamente; la sua richiesta di appello, dove afferm\u00f2 che nessuna giuria di suoi coetanei lo avrebbe condannato sulle prove presentate, \u00e8 stata respinta dalla Corte suprema del Mississippi nel 2007."}
{"id": "5072245", "revid": "67326935", "url": "https://it.wikipedia.org/wiki?curid=5072245", "title": "Muqze", "text": ""}
{"id": "5072250", "revid": "47767", "url": "https://it.wikipedia.org/wiki?curid=5072250", "title": "Alto sorabo", "text": ""}
{"id": "5072264", "revid": "767487", "url": "https://it.wikipedia.org/wiki?curid=5072264", "title": "Brian Percival", "text": "Biografia.\nNoto per aver girato diversi episodi delle serie TV \"Downton Abbey\" e \"North &amp; South\" e il film \"Storia di una ladra di libri\", Percival nel 2011 ha vinto un Emmy per la serie TV \"Downton Abbey\"."}
{"id": "5072268", "revid": "30794", "url": "https://it.wikipedia.org/wiki?curid=5072268", "title": "Palazzo Auteri", "text": "Il palazzo Auteri Perrotta \u00e8 un palazzo privato, situato nel centro storico di Catania, tra le terme dell'Indirizzo e il castello Ursino. Fu costruito nel XVIII secolo per volere di Michele Auteri, ricco produttore e commerciante di seta. Dell'edificio si vedono gi\u00e0 delle tracce nella mappa catastale dell'Orlando, risalente al 1761.\nLa seteria e la ristrutturazione.\nNel 1826 Michele Auteri era proprietario di , con sede proprio nel Palazzo Auteri, dove curava la produzione dei bachi e la lavorazione della seta.\nLa seteria fu in seguito ereditata dal figlio Giuseppe Auteri Fragal\u00e0, per poi diventare, nel 1841, propriet\u00e0 dei fratelli Benedetto, Francesco, Vincenzo e Salvatore, figli di Giuseppe.\nNella seconda met\u00e0 del XIX secolo, l'architetto Carmelo Sciuto Patti, sposatosi nel 1861 con Maddalena Auteri Berretta di Paola, ricevette l'incarico da Salvatore Auteri, nonno di Maddalena, della ristrutturazione del palazzo. La perizia, datata 1851-1865, venne realizzata dall'architetto stesso. In quell'occasione venne ricomposto il portale d'ingresso, opera del maestro scalpellino di Acireale, Brus\u00e0.\nNel cortile interno di uno degli appartamenti fu ricavata una feritoia nel muro che serviva a tenere d'occhio le scale e a sparare ad eventuali nemici. Dietro la feritoia vi era una stanza segreta che collegava l'appartamento del barone con l'appartamento del piano inferiore. Si apriva un armadio, si sollevava una botola che fungeva da finto pavimento, giungendo alla stanza segreta del piano di sotto. In questa stanza venivano nascoste persone e preziosi, specialmente nel periodo dello sbarco dei Mille al comando di Garibaldi (1860).\nDurante la Seconda guerra mondiale il palazzo rimase quasi vuoto. L'unica persona che vi alloggiava fu la cameriera, Agata Torrisi, inserita nello stato di famiglia della famiglia Auteri. Si pensava che, essendo vicino al porto, l'edificio avrebbe potuto essere bombardato o danneggiato, come d'altronde sarebbe accaduto per molti palazzi dell'epoca.\nVi era inoltre un pozzo, dal quale si attingeva l'acqua dal fiume Amenano, utile soprattutto alla seteria. Le scale interne erano di granito. Al terzo piano era un cancello terminante con delle punte, a protezione delle famiglie che vi abitavano. Le famiglie Perrotta e Auteri, sia per motivi di sicurezza che per evitare le esalazioni provenienti dalla fabbrica di seta del piano terreno, non abitavano il secondo piano, notoriamente definito il \u201cpiano nobile\u201d. La scala degli Auteri venne costruita in un secondo momento, insieme all'ammezzato del quarto piano.\nInsediamento preesistente.\nL'edificio si colloca nell'area di un antico insediamento greco-romano. Nei suoi dintorni sono infatti presenti innumerevoli ruderi, attribuibili a diversi periodi storici: dall'insediamento della colonia calcidese nell'VIII secolo a.C. fino al tardo periodo romano, conclusosi nel V secolo d.C.\nIn particolare la parte sottoposta alla Via fra le Terme dell'Indirizzo ed il castello Ursino \u00e8 ingombra di ruderi che, al pari delle terme entro quel convento, sembrano appartenere al Ginnasio.\nGli Auteri e la seta.\nA nulla valsero i tentativi, da parte dei produttori di Messina, Palermo e Napoli, di boicottare le rinomate seterie Auteri. L'11 dicembre 1753 il consolato sanc\u00ec che: \"I drappi catanesi superavano di gran lunga quelli degli altri paesi in esattezza di lavoro\". Di conseguenza tali opifici avevano diritto a tutte le franchigie.\nIl 25 febbraio 1826 fu emesso un decreto dal regno delle due Sicilie: \"perch\u00e9 la bollazione delle manifatture di seta della fabbrica di Michele Auteri in Catania sia eseguita con bollo di piombo attaccato con fili di seta, nella di cui parte convessa saravvi l'emblema della Trinacria; e nella parte concava, nel primo giro la leggenda, Regia dogana di Catania; nel secondo giro, Fabbrica di seterie; ed in mezzo, di Michele Auteri.\""}
{"id": "5072276", "revid": "1964823", "url": "https://it.wikipedia.org/wiki?curid=5072276", "title": "Chelsea Football Club 2014-2015", "text": "Questa voce raccoglie le informazioni riguardanti il Chelsea Football Club nelle competizioni ufficiali della stagione 2014-2015.\nStagione.\nStagione trionfale per il Chelsea, guidato da Jos\u00e9 Mourinho per la seconda stagione consecutiva (sesta in assoluto): la squadra ottiene abbastanza agevolmente la vetta della classifica di Premier League, fregiandosi del titolo, il terzo per l\u2019allenatore portoghese. Decisivi gli apporti di Diego Costa, acquistato dall\u2019Atletico Madrid vicecampione d\u2019Europa, e del nuovo portiere Thibaut Courtois, anch\u2019esso proveniente dai Colchoneros.\nMaglie e sponsor.\nConfermati sia lo sponsor tecnico sia quello ufficiale, rispettivamente Adidas e Samsung.\nOrganigramma societario.\nChelsea Ltd.\nChelsea F.C. plc\nBoard Esecutivo\nBoard Chelsea Football Club\nAltre cariche\nArea tecnica\nRosa.\n\"Rosa e numerazione aggiornate al 30 aprile 2015.\"\nStatistiche.\nStatistiche di squadra.\n\"Statistiche aggiornate al 24 maggio 2015\"\nStatistiche dei giocatori.\nIn \"corsivo\" i giocatori che hanno lasciato la squadra a stagione gi\u00e0 iniziata."}
{"id": "5072277", "revid": "599013", "url": "https://it.wikipedia.org/wiki?curid=5072277", "title": "Joe Foglietta", "text": "Carriera.\nClub.\nCresciuto nella lega giovanile QMJHL tra le file di Chicoutimi Saguen\u00e9ens e Hull Olympiques, si trasfer\u00ec nel campionato italiano nella stagione 1987-1988, quando fu messo sotto contratto dall'HC Brunico.\nDopo tre stagioni coi pusteresi, si trasfer\u00ec a Milano: per due stagioni gioc\u00f2 con l'HC Milano Saima, con cui vinse lo scudetto 1990-1991, e - dopo lo scioglimento della squadra rossobl\u00f9 - con l'altra squadra meneghina, i Devils Milano, con cui si aggiudic\u00f2 il secondo scudetto personale.\nUn grave infortunio lo costrinse al ritiro a 27 anni.\nNazionale.\nIn possesso del doppio passaporto, nel 1989 viene convocato in nazionale azzurra (esordio in un'amichevole contro la , giocata a Belluno e vinta dagli scandinavi per 3-4).\nIn maglia azzurra ha disputato poi un'edizione dei mondiali (1991, in gruppo B, con l' prima classificata e promossa in gruppo A), ed una dei Giochi olimpici invernali (Albertville 1992, con l'Italia dodicesima ed ultima)"}
{"id": "5072278", "revid": "16758", "url": "https://it.wikipedia.org/wiki?curid=5072278", "title": "Joseph Foglietta", "text": ""}
{"id": "5072279", "revid": "767487", "url": "https://it.wikipedia.org/wiki?curid=5072279", "title": "Notte al museo - Il segreto del faraone", "text": "Notte al museo - Il segreto del faraone (\"Night at the Museum: Secret of the Tomb\") \u00e8 un film del 2014 diretto da Shawn Levy, ultimo capitolo della trilogia iniziata con \"Una notte al museo\" (2006) e proseguita con \"Una notte al museo 2 - La fuga\" (2009).\nL'edizione home video \u00e8 stata distribuita con il titolo Una notte al museo 3 - Il segreto del faraone.\nTrama.\nIl film inizia nel momento in cui viene ritrovata la tavola di Ahkmenrah durante una spedizione egizia nel 1938. Il ritrovamento \u00e8 del tutto fortuito e merito di \"C.J.\", il figlio del capo spedizione.\nAi giorni nostri, Larry Daley continua a lavorare al Museo di storia naturale di New York, ma \u00e8 tenuto in gran conto dal direttore, tanto da organizzare un'apertura notturna, con le attrazioni vive, in occasione di un enorme restauro del museo. Suo figlio Nick \u00e8 cresciuto, ora \u00e8 un adolescente con velleit\u00e0 da DJ, che non intende proseguire gli studi al college.\nLa tavola di Ahkmenrah, tuttavia, sta iniziando a corrodersi in modo strano, e questo fa comportare in modo irrazionale i personaggi, che inconsapevolmente diventano aggressivi durante la presentazione, mandandola a monte. Larry scopre che la spedizione che ritrov\u00f2 la tavola era guidata dal dottor Fredericks, e capisce che il figlio \"C.J.\" \u00e8 Cecil, uno dei tre guardiani che ha sostituito: costui, che non serba alcun rancore per averlo mandato in prigione, gli narra della paura degli autoctoni nel portar via la tavola magica. Ahkmenrah spiega a Larry che suo padre potrebbe sapere come risolvere il problema, ma \u00e8 conservato al British Museum di Londra. Larry convince il direttore a spedire Ahkmenrah e la tavola a Londra, tentando di convincerlo del potere dell'oggetto.\nA Londra, Larry, arrivato assieme al figlio Nick, conosce Tilly, guardiana del museo annoiata dal suo lavoro. Una volta entrati, Larry scopre che Ahkmenrah si \u00e8 portato dietro Roosevelt, Sacajawea, la scimmia Dexter, Attila, Ottavio, Jedediah e L\u00e8, un nuovo neanderthaliano terribilmente somigliante a Larry e che tenta di imitarlo in tutto (anche il nome: L\u00e8 \u00e8 la scopiazzatura autoassegnatasi del nome Larry). L\u00e8, fortunatamente, viene lasciato a sorvegliare fintamente una porta.\nCercando l'ala egizia, il gruppo si scontra con lo scheletro di un triceratopo, agilmente sconfitto da un cavaliere in armatura: \u00e8 Lancillotto. Tutte le opere del British Museum si sono risvegliate per la prima volta, quindi non hanno la coscienza di essere effigi o statue di cera.\nIl gruppo perde Jedediah e Ottavio, che finiscono in una rappresentazione di Pompei, con tanto di eruzione vulcanica, ma vengono salvati da Dexter, mandato alla loro ricerca, mentre intanto Lancillotto tenta di convincere Nick a seguire i suoi sogni. Dopo essersi tutti assicurati che Jedediah e Ottavio sono salvi, Lancillotto saluta il gruppo.\nFinalmente Larry e gli altri raggiungono l'ala egizia, dove Merenkahre e Shepseheret, genitori di Ahkmenrah e Kahmunrah, raccontano la storia della tavola: fu forgiata convogliando i poteri di Khonsu, dio della luna, ed \u00e8 in grado di riportare in vita le persone: tuttavia essa funziona finch\u00e9 \u00e8 esposta alla luce lunare ma, essendo chiusa in una teca da troppo tempo, il suo potere sta per svanire. La soluzione \u00e8 riesporla alla luna, ma si frappone Lancillotto, convinto di essere reale e non una statua, e che la tavola sia il Sacro Graal: intende rubarla per portarla a Camelot. Il cavaliere scappa dal museo, mentre Tilly, insospettita dalla presenza di L\u00e8, blocca anche Larry rinchiudendoli nella cucina dei custodi. L\u00e8 per\u00f2 apre la porta con una testata, mentre Nick e Attila bloccano Tilly in guardiola; e il gruppo si raduna, anche se le statue viventi iniziano a diventare sempre pi\u00f9 rigide. L\u00e8 viene incaricato di bloccare Tilly in guardiola, innamorandosene.\nLancillotto scappa per Londra a cavallo, spargendo la magia della tavola e animando le statue, e raggiunge una rappresentazione del musical Camelot, irrompendo sul palcoscenico: qui Hugh Jackman e Alice Eve gli dicono che nulla \u00e8 reale (intendendo la rappresentazione teatrale) e Lancillotto va su tutte le furie, scappando irato. Il gruppo lo raggiunge ma i personaggi stanno per morire, Larry spiega a Lancillotto la realt\u00e0 sulla tavola. Quando anche Dexter sta per morire, il cavaliere comprende che Larry non desiderava la tavola, ma era spinto dal pi\u00f9 nobile intento di salvare gli amici. La tavola viene messa a posto ed esposta alla luce lunare, e tutti rinvengono.\nIl gruppo torna al museo e viene deciso di lasciare Ahkmenrah l\u00ec, coi suoi genitori, assieme alla tavola. Recuperato L\u00e8, Larry annuncia a Tilly che dalla notte successiva il suo lavoro sar\u00e0 molto pi\u00f9 bello. Il gruppo torna a New York e dopo una serie di addii, i personaggi si tramutano per sempre in statue.\nLarry capisce che \u00e8 importante lasciare che Nick, ormai non pi\u00f9 un bambino, faccia le sue scelte.\nTre anni dopo, una mostra itinerante britannica porta Tilly a New York assieme ai reperti inglesi: la donna incontra il direttore, il quale gli spiega che Larry ha ripreso a studiare, si \u00e8 laureato e ora insegna. Riattivata la tavola, finalmente il direttore si convince dei suoi poteri magici e tutti i reperti festeggiano assieme, mentre Larry osserva la scena dall'esterno del Museo.\nProduzione.\nLa 20th Century Fox dopo il successo dei primi due film gi\u00e0 dal gennaio del 2010 stava progettando il terzo film della saga e aveva chiesto a Thomas Lennon di scrivere la sceneggiatura. Nell'ottobre 2011 Ben Stiller diede la conferma dell'avvio del terzo film della saga, che arriver\u00e0 nel 2012 nelle sale americane e nel 2013 in quelle europee. Nel febbraio 2012 il regista Shawn Levy aveva gi\u00e0 dato la sua disponibilit\u00e0 a dirigere il film.\nDopo l'annuncio di Levy alla regia, cominciarono a circolare voci secondo cui le riprese del film sarebbero cominciate ad agosto 2012. Il 5 maggio 2012 la produzione ufficializz\u00f2 il ritorno di Ben Stiller e Ricky Gervais che torneranno a interpretare i rispettivi ruoli, mentre il 10 luglio 2012 Dan Stevens firm\u00f2 per interpretare Lancillotto, una new entry della saga. Successivamente i produttori confermarono che le riprese sarebbero iniziate tra l'inverno 2012 e la primavera 2013, e che quindi la pellicola sarebbe arrivata nelle sale statunitensi entro la fine del 2013, e nei primi mesi del 2014 in Europa.\nNel mese di febbraio 2013 venne confermato che Shawn Levy avrebbe diretto il film, mentre le riprese slittarono a causa dell'indecisa partecipazione al film di Robin Williams, che ancora non sapeva se accettare o meno il ruolo. Riguardo all'inizio delle riprese si vociferava che sarebbero cominciate ad ottobre del 2013, ma il 10 settembre 2013 venne confermato che le riprese incominceranno a febbraio 2014 tra Vancouver e Londra. Il 18 dicembre 2013 venne ufficializzato il ritorno di Robin Williams, mentre a gennaio 2014 completarono il cast Ben Kingsley, nel ruolo del padre di Akmenrah e Skyler Gisondo, che interpreter\u00e0 Nick Daley, il figlio di Larry.\nIl 7 maggio 2014 la 20th Century Fox ha rivelato il titolo del film ma non la trama e il 30 luglio ha diffuso il primo trailer del film.\nAlla fine dei titoli di coda vengono ricordati Mickey Rooney (al suo ultimo film) e Robin Williams deceduti rispettivamente il 6 aprile 2014 e l'11 agosto 2014.\nDistribuzione.\nIl film \u00e8 stato distribuito il 19 dicembre 2014 negli Stati Uniti e Regno Unito e il 28 gennaio 2015 in Italia.\nAccoglienza.\nIncassi.\nCon un budget stimato in 127 milioni di dollari, il film ha incassato in Nord America e $ nel resto del mondo, per un totale di $. \u00c8 quindi il film che ha incassato meno nella trilogia.\nCritica.\nIl film \u00e8 stato accolto da recensioni miste da parte della critica. Sul sito Rotten Tomatoes ottiene il 48% delle recensioni professionali positive, basata su 104 recensioni, con una media voto del 5/10. Su Metacritic ottiene 47 punti su 100, basato su 33 critiche.\nSpin-off.\nNel dicembre 2020, la The Walt Disney Company ha annunciato un film spin-off di Una Notte al Museo. Questa volta sar\u00e0 animato al computer e mostrer\u00e0 il figlio di Larry diventare il nuovo guardiano del museo. Il film avr\u00e0 una premiere su Disney+ nel 2021."}
{"id": "5072281", "revid": "1448629", "url": "https://it.wikipedia.org/wiki?curid=5072281", "title": "Christine Teigen", "text": "Biografia.\nHa origine norvegesi da parte del padre e thailandesi da parte della madre. Vive in California dall'adolescenza.\nCarriera.\nHa iniziato a lavorare come modella nel 2004 dopo essere stata scoperta da un fotografo durante il suo turno lavorativo in un negozio di surf. Ha fatto il suo debutto sulla rivista annuale \"Sports Illustrated Swimsuit Issue\" nel 2010. Nel 2013 appare nel videoclip della canzone \"All Of Me\" del marito John Legend, ispirata proprio a lei; nel video sono presenti anche immagini del loro matrimonio. Nel 2014 \u00e8 apparsa sulla copertina della prestigiosa rivista insieme a Nina Agdal e Lily Aldridge. \u00c8 apparsa anche sulle riviste \"Harper's Bazaar\", \"Vogue\", \"Esquire\", \"Glamour\" e \"Cosmopolitan\". Nel 2015 fa da co-presentatrice nel programma \"Lip Sync Battle\" e nel talk show FABLife. Posa inoltre per diverse marche di abbigliamento come Olay, Nike, Skullcandy Headphones, Gap Factory, XOXO, UGG Australia, Rock and Republic, Billabong, Beach Bunny Swimwear, Revolve e molte altre. Talvolta \u00e8 stata lei stessa una delle creatrici delle collezioni.\nNel febbraio 2016, dopo aver dichiarato di avere una grande passione per la cucina, decide di pubblicare un libro personale di ricette intitolato \"Cravings\" con l'aiuto della madre, Vilailuck. Dopo pochi mesi dall'uscita, la raccolta viene nominata uno dei New York Times Bestseller 2016 e vince addirittura successivamente un Good Read Choice Award. Nello stesso anno \u00e8 tra le protagoniste del videoclip \"M.I.L.F. Money\" della cantante Fergie, a fianco di Kim Kardashian e altre modelle amiche della cantante, in cui la si vede allattare la figlia Luna. Nel novembre 2016 la modella annuncia di aver iniziato a lavorare al suo secondo libro.\nNel 2017 entra per la prima volta nella classifica delle modelle pi\u00f9 pagate dell'anno, stilata dalla rivista \"Forbes\", venendo posizionata al terzo posto con un guadagno di 13.5 milioni di dollari, cifra raggiunta grazie alle collaborazioni con i brand Target, Vita Coco, Becca Cosmetics e Smirnoff. Il 18 settembre 2018 uscir\u00e0 il suo secondo libro di ricette intitolato \"Cravings: Hungry For More\". Sempre nel 2018, la modella registra come marchio la parola Cravings per lanciare una linea di prodotti per la cucina ed altro. Inoltre viene eletta da \"Forbes\" terza modella pi\u00f9 pagata dell'anno, posizione condivisa con la collega Rosie Huntington-Whiteley, con un guadagno di 11.5 milioni di dollari.\nNell'aprile 2019 fu inserita dalla rivista Time tra le 100 persone pi\u00f9 influenti del 2019, nella categoria \"Pionieri\".\nVita privata.\nIl 14 settembre 2013 si sposa con il cantante John Legend; la coppia ha due figli, Luna Simone, nata il 14 aprile 2016, e Miles Theodore, nato il 16 maggio 2018. Dopo aver dato alla luce la prima figlia, ha sofferto di depressione post-partum. Il 1\u00ba ottobre 2020, tramite post Instagram, Christine comunica di aver perso il terzo figlio, Jack, per un aborto spontaneo."}
{"id": "5072285", "revid": "1442080", "url": "https://it.wikipedia.org/wiki?curid=5072285", "title": "Massimiliano Giornetti", "text": "Biografia.\nNasce il 29 ottobre 1971 a Carrara, dove consegue la maturit\u00e0 scientifica. Si laurea quindi in Lingua e Letteratura Inglese nel 1996 presso l'Universit\u00e0 di Firenze. Nel 1999 si diploma in Fashion Design presso il Polimoda Fashion Design Institute di Firenze, frequentando un corso di studi frutto della collaborazione con il London's Fashion College e il Fashion Institute of Technology di New York. La formazione composita, ma allo stesso tempo creativa e concreta del designer italiano contraddistingue da subito lo stile delle sue collezioni che interpretano spesso \u00abun metodo filologico\u00bb che per\u00f2 non \u00e8 mai didascalico o ripetitivo.\nTerminati gli studi, inizia a Roma la sua carriera di stilista, dove collabora come assistente del designer Anton Giulio Grande alla collezione pr\u00eat-\u00e0-porter e haute couture.\nNel luglio 2000 Giornetti entra nella Divisione Uomo della Salvatore Ferragamo, per diventarne il Direttore Creativo nel gennaio 2004. Da allora, cresce all'interno dell'azienda, assimilandone i valori fino ad essere investito, nel gennaio 2010, della nomina di Direttore Creativo di tutte le linee di abbigliamento della maison fiorentina, inclusa la Divisione Donna e accessori. \u00c8 una posizione inedita nell'organizzazione dell'azienda, che fino ad allora conservava separate le direzioni creative delle proprie linee di prodotto.\nIn questi anni, Giornetti ha messo in atto una rivoluzione, soft ma incontrovertibile. \u00c8 stato in grado di raccontare i codici unici della maison Ferragamo mettendo in atto quanto aveva gi\u00e0 prefigurato il suo fondatore: Salvatore Ferragamo. Il lavoro dello stilista ha saputo modificare il repertorio Ferragamo nel rispetto della tradizione e dello stile, declinando in maniera contemporanea l'eredit\u00e0 autentica ricevuta.\nStile.\nLa nomina di Massimiliano Giornetti come direttore creativo \u00e8 legata alla sua inedita capacit\u00e0 di interpretazione dei valori forti di qualit\u00e0 e comfort che caratterizzano lo stile Ferragamo. Il designer toscano si contraddistingue per la realizzazione di collezioni secondo la sua concezione di moda democratica, ponendo al centro dell'attenzione la persona legata al tempo ed al contesto sociale in cui vive.\nIl suo orientamento stilistico, innovativo e artigianale al tempo stesso, si concentra sulla funzionalit\u00e0 \u201cdell'oggetto da indossare\u201d adatto ad un pubblico trasversale, ad un'utenza varia e ad un \u201cbello across\u201d, che sa attraversare categorie e demografie, come lui stesso definisce.\nCollezioni.\nGiornetti ha debuttato come Direttore Creativo della Salvatore Ferragamo con la sfilata Autunno/Inverno 2010-2011, a Palazzo Mezzanotte a Milano nel febbraio 2010. \nNel giugno 2011, nella splendida dimora newyorkese appartenuta all'ereditiera, filantropa e collezionista d'arte Doris Duke, ha presentato la prima sfilata della collezione Resort Salvatore Ferragamo 2012. \nLa successiva collezione Resort ha sfilato nel giugno 2013 sotto le arcate del peristilio dell'Ala Denon, al Mus\u00e9e du Louvre di Parigi, che per la prima e finora unica occasione nella sua storia ha prestato i suoi spazi espositivi interni a una sfilata di moda.\nNell'ottobre 2013 all'inaugurazione del Wallis Annenberg Center for the Performing Arts a Beverly Hills, California, di cui Salvatore Ferragamo era sponsor ufficiale, Giornetti ha presentato la collezione Primavera/Estate 2014 in un'edizione della sfilata arricchita da dodici abiti da sera disegnati per l'occasione."}
{"id": "5072288", "revid": "767487", "url": "https://it.wikipedia.org/wiki?curid=5072288", "title": "Stories We Tell", "text": "Stories We Tell \u00e8 un film del 2012 diretto da Sarah Polley prodotto dalla National Film Board of Canada. Il film esplora il tema del segreto e del ruolo che ha la narrazione nel tramandare i ricordi. \u00c8 stato presentato in anteprima al 69\u00ba Festival del cinema di Venezia, e successivamente al Telluride Film Festival e al Toronto Film Festival .\nTrama.\nIl film tratta la relazione tra Michael e Diane Polley, genitori di Sarah, compresa la rivelazione che Sarah \u00e8 il prodotto di un rapporto extra-coniugale con il produttore Harry Gulkin . Comprende interviste ai fratellastri di Sara e con altri parenti e amici di famiglia, ricordi in prima persona di Michael Polley e del girato in Super-8 creato apposta per simulare e ripercorrere eventi di rilievo nella storia famigliare dei Polley. Nel cast di queste ricostruzioni figura anche Rebecca Jenkins, che interpreta Diane Polley - morta di cancro la settimana dell'undicesimo compleanno di Sarah.\nDistribuzione.\n\"Stories We Tell\" \u00e8 stato distribuito nelle sale canadesi il 12 ottobre 2012. Il 17 maggio 2013 il film \u00e8 stato anche distribuito negli Stati Uniti in sale selezionate.\nIn Italia \u00e8 stato distribuito nelle sale cinematografiche a partire dal 26 giugno 2014."}
{"id": "5072290", "revid": "729019", "url": "https://it.wikipedia.org/wiki?curid=5072290", "title": "Mitrailleuse Montigny", "text": "La Mitrailleuse Montigny \u00e8 una mitragliatrice ad azionamento manuale ideata dal belga Joseph Montigny nel 1863.\nLa versione costruita per l'esercito francese del 1866 era denominata canon \u00e0 balles o la mitrailleuse Reffye dal nome dell'ingegnere francese Verch\u00e8res de Reffye responsabile della produzione in Francia. Joseph Montigny svilupp\u00f2 il suo modello di mitragliatrice da un prototipo del 1851 del connazionale Toussaint-Henry-Joseph Fafchamps, ingegnere minerario.\nFunzionamento.\nLa \"mitrailleuse\" Montigny era formata da 37 canne di 11 mm di calibro (25 canne da 13 mm per la mitrailleuse Reffye) contenute in un cilindro metallico. Le canne venivano caricate da una piastra forata in cui venivano inserite le cartucce-proietto che veniva bloccata contro le canne dal vitone azionato da una manovella, sostituito nella mitrailleuse Reffye con un leveraggio. Le cartucce venivano innescate da un percussore ad aghi multipli rilasciati in sequenza da una manovella sul lato destro.\nImpiego durante la guerra franco-prussiana del 1870.\nLa \"mitrailleuse Reffye\" o il \"canon \u00e0 balles\" (cannone a palle) fu adottata dall'arm\u00e9e fran\u00e7aise nel 1866 su richiesta dello stesso Napoleone III, che voleva colmare il vuoto fra la gittata massima del tiro a mitraglia () e la gittata minima delle spolette degli shrapnel, le due principali munizioni in dotazione all'artiglieria francese per il tiro contro la fanteria. Ma vennero aggregate alle unit\u00e0 di artiglieria, che le impiegarono come i cannoni in funzione di controbatteria.\nNell'agosto del 1870, l'esercito francese era dotato di 190 \"mitrailleuses,\" di cui 168 assegnate all'armata del Reno, divise in 28 batterie. Furono utilizzate intensamente in batterie di sei unit\u00e0 aggregate all'artiglieria che le utilizzava per il tiro di controbatteria. Il nemico adott\u00f2 presto adeguate contromisure, concentrando il fuoco sulle batterie di \"mitrailleuses\" neutralizzandole rapidamente. Questo impiego non adatto alle caratteristiche dell'arma (specialmente nelle battaglie di Wissembourg (4 agosto) e di Spicheren (6 agosto)) ne limit\u00f2 l'efficacia. Ottenne comunque un effetto psicologico sui soldati tedeschi ed inoltre consegu\u00ec qualche spettacolare risultato nelle battaglie diFr\u0153schwiller (6 agosto), Borny (14 agosto) Rezonville (16 agosto), e soprattutto durante la battaglia di Saint-Privat il 18 agosto. Ma, senza una strategia d'impiego adatta alle caratteristiche dell'arma, cio\u00e8 contro la fanteria e non contro l'artiglieria avversaria, le squadre di \"mitrailleus\"es venivano sopraffatte dall'artiglieria tedesca."}
{"id": "5072292", "revid": "767487", "url": "https://it.wikipedia.org/wiki?curid=5072292", "title": "Rock On, Rock Hard, Rock Animal", "text": "Rock On, Rock Hard, Rock Animal \u00e8 l'undicesimo album di Adam Bomb, uscito nel 2012 per l'Etichetta discografica Coalition Records.\nFormazione.\nAltri musicisti.\nArno Hecht; Billy Perez; Alan St Jon; Marge Raymond; Bobby Reynolds;"}
{"id": "5072296", "revid": "1305772", "url": "https://it.wikipedia.org/wiki?curid=5072296", "title": "The Painting", "text": ""}
{"id": "5072311", "revid": "123811534", "url": "https://it.wikipedia.org/wiki?curid=5072311", "title": "L'amore e la vita - Call the Midwife", "text": "L'amore e la vita - Call the Midwife (\"Call the Midwife\") \u00e8 una serie TV britannica prodotta dalla BBC e trasmessa in Inghilterra dal 15 gennaio 2012. La serie racconta le vicende di un gruppo di levatrici nel quartiere povero East End di Londra negli anni cinquanta e sessanta. La serie \u00e8 stata creata da Heidi Thomas e si basa sulle memorie di Jennifer Worth raccontate nel libro \"Chiamate la levatrice\" (\"Call the Midwife: A True Story of the East End in the 1950s\"), primo volume di una trilogia che comprende anche \"Shadows of the Workhouse\" e \"Farewell to The East End\", ma viene spesso integrata con nuove vicende basate su fonti storiche.\nLa serie \u00e8 prodotta dalla Neal Street Production e ha raggiunto sin dalla prima stagione ascolti altissimi rendendola la serie tv drammatica della BBC con maggior successo dal 2001. Seguono altre due stagioni nel 2013 e nel 2014 che consacrano il successo della serie raggiungendo oltre 10 milioni di spettatori. Il 28 febbraio 2014 la BBC ha confermato la messa in onda di una quarta stagione, trasmessa nel 2015.\nNel novembre 2016 la BBC ha ufficializzato l'ordine di ulteriori tre stagioni, portando cos\u00ec a nove il numero totale di stagioni previste.\nNel marzo 2019, la BBC ha annunciato di aver commissionato altre due serie (la decima e l'undicesima) ciascuna consistente in uno speciale natalizio pi\u00f9 8 episodi.\nLa trama sar\u00e0 ambientata verso la fine degli anni Sessanta.\nIn Italia, le prime due stagioni di questo dramma in costume sono state trasmesse dal 6 luglio al 17 agosto 2014 sul canale Rete 4. Il servizio di streaming online Netflix ha pubblicato cinque delle nove stagioni fino ad ora realizzate.\nProduzione.\nIl 11 febbraio 2013 \u00e8 stata annunciata la commissione di uno speciale natalizio per il Natale dello stesso anno e di 8 episodi da mandare in onda nel 2014.\nLa quarta stagione \u00e8 andata in onda nel 2015, sempre con uno speciale natalizio.\nUna quinta stagione \u00e8 stata commissionata per il 2016, poco dopo la fine delle riprese della quarta stagione.\nLocation.\nLa nave nei titoli di test \u00e8 la \"Dominion Monarch\" nel molo \"King George V\", mentre la strada \u00e8 \"Saville Road\", Silverton, East London.\nMolte delle scene esterne sono state girate al Chatham Historic Dockyard.\nTrama.\nAmbientata negli anni '50 del XX secolo, la serie narra le vicende di alcune giovani donne che lavorano come levatrici nel convento Nonnatus House, situato nell'East End di Londra, un quartiere povero e degradato. Jennifer Lee, protagonista della serie, \u00e8 la nuova arrivata del gruppo (composto da Chammy, Trixie e Cynthia), e sar\u00e0 proprio lei a narrare le vicende in prima persona.\nPrima stagione.\nNell'East End arriva una nuova levatrice, Jennifer Lee, piuttosto strana ed introversa. La ragazza si trasferisce nell'East End per una delusione d'amore e decide di lavorare nel convento chiamato Nonnatus House. La ragazza conosce sin da subito le sue colleghe: Trixie, ragazza carina, ma molto svampita e impacciata; Cynthia, ribelle e allo stesso tempo timida e Chummy, anch'essa nuova arrivata nel gruppo. Jenny fa la conoscenza di tutte le suore che si troveranno a collaborare con lei (Suor Julienne, Suor Evangelina, Suor Monica Joan e Suor Bernadette). Nella prima stagione Jennifer \u00e8 alle prese con il caso di Mary, una giovane prostituta rimasta incinta, adescata in giovane et\u00e0 da un uomo che finse di amarla per poi usarla per i suoi loschi interessi, e con il ritorno di un suo vecchio e caro amico, Jimmy, deciso a conquistarla. Si scopre inoltre che Chummy non \u00e8 in grado di andare in bicicletta, mezzo fondamentale per muoversi nel quartiere, e mentre impara investe per sbaglio un giovane agente di polizia che si innamora di lei. Suor Monica Joan, da sempre molto eccentrica, \u00e8 accusata del furto di alcuni gioielli che Jennifer riuscir\u00e0 a dimostrare essere suoi di diritto: la scelta di diventare suora non fu accolta bene dalla famiglia e per questo venne diseredata, ma la madre per impedire che la futura suor Monica Joan rimanesse senza denaro le intest\u00f2 alcuni gioielli che lei conserv\u00f2 con cura.\nSeconda stagione.\nA Jenny viene assegnata una nuova paziente, Molly Brignall, che ha un marito violento, e Jenny deve gestire il caso con molta cura ed attenzione.\nTrixie e suor Evangelina sono chiamate su una nave da carico di persone straniere, ormeggiata a Londra, per assistere la figlia del capitano che \u00e8 in procinto di avere un bambino dopo che suo padre ha permesso vari membri dell'equipaggio di fare sesso con lei in modo da alleviare le tensioni dei lunghi periodi passati in mare.\nNel frattempo, durante un parto assegnato a Cynthia, un bambino muore e la madre minaccia di fare causa alla Nonnatus House, coinvolgendo cos\u00ec la polizia, mentre le altre donne in gravidanza rifiutano l'assistenza di Cynthia, portando la giovane sull'orlo di una crisi. Suor Bernadette \u00e8 ricoverata in sanatorio e sta vivendo un periodo di grande conflitto: \u00e8 infatti innamorata del dottor Turner, ma non sa rinunciare all'abito. Dopo una vita passata ad onorare ed essere fedele alla religione, decide che la strada che Dio ha in serbo per lei \u00e8 quella di amare e contraccambiare l'amore di un uomo, quale il Dott. Turner.\nNel convento arriva l'italianissima Vespa,di cui Fred si assicura di insegnarne la guida a tutte le levatrici.\nNel finale, tornano Chummy e Peter dall'Africa con un bagaglio extra: anche lei \u00e8 in dolce attesa di un bimbo che la far\u00e0 patire non poco.\nL'eterna gioia alla Nonnatus House fortifica e protegge tutti coloro che vi abitano, distruggendo qualsiasi pensiero negativo o futuro avverso, ma il convento rischia di essere demolito.\nTerza stagione.\nSuor Bernardette (Shelagh) decide di abbandonare il velo e di sposarsi con il Dr. Turner, ma il matrimonio viene rimandato in quanto il figlio del dottore contrae la polio. Una bomba inesplosa della II guerra mondiale viene fatta brillare, ma ci\u00f2 mette a dura prova le fondamenta della Nonnatus House, che viene demolita.\n\u00c8 il 1959, e le suore e le ostetriche si trasferiscono in una nuova casa di Nonnatus, a cui giunge un nuovo arrivo: suor Winifred Victoria Yeates, mentre Chummy lotta per adattarsi alla vita di casalinga. Anche le visite settimanali cambiano sede, e all'inaugurazione partecipa la principessa Margaret. Dopo aver fatto nascere un bambino in un'emergenza, a Chummy viene chiesto di tornare alla Nonnatus House come ostetrica part-time.\nJenny \u00e8 promossa a responsabile delle levatrici e ci\u00f2 porta un po' di dissapore con Trixie.\nQuando il fidanzato di Jenny, Alec, la invita a trascorrere il fine settimana con lui a Brighton, \u00e8 sospettosa delle sue intenzioni. Poco dopo, \u00e8 coinvolto in un incidente sul lavoro e, anche se inizialmente sembra che si stia riprendendo, muore, lasciando Jenny devastata che decide di andare per un breve periodo alla Casa Madre.\nCon Jenny e suor Julienne ammalate, Shelagh subentra nell'amministrazione di Nonnatus House e assume una nuova ostetrica: Patsy Mount.\nTrixie inizia ad uscire con il curato Tom Hereward, Shelagh e il dottor Turner decidono di adottare un bambino.\nLa madre di Chummy muore a causa di un cancro terminale, Jenny decide di abbandonare la Nonnatus House e il mestiere di levatrice per andare in un ospedale per malati terminali.\nQuarta stagione.\nUna casa per madri incinte non sposate \u00e8 in situazioni critiche cos\u00ec Chummy e Patsy devono subentrare nella gestione. Cynthia lotta con una chiamata per diventare suora, ma un incontro con un ex detenuto in un ospedale psichiatrico la aiuta a prendere una decisione e lascia alle spalle l'ostetrica per diventare postulante. Sebbene il personaggio di Jenny sia uscito di scena alla fine della serie precedente, continua a essere presente come voce fuori campo come Jenny \"matura\" e appare per la prima volta sullo schermo in una scena ambientata nel 2005.\nNel 1960, la nuova infermiera Barbara Gilbert Charlotte Ritchie arriva alla Nonnatus House, ma fatica a fare una buona prima impressione, specialmente quando una bevuta a tarda notte con Chummy temporaneamente lascia il lavoro per prendersi cura della casa della madre e di suo figlio.\nTrixie riceve una proposta di matrimonio da Tom Hereward e inizia ad organizzare una fastosa festa di fidanzamento.\nPhyllis Crane Linda Bassett si unisce allo staff della Nonnatus House e i suoi modi autoritari portano un po' di scontento.\nDopo aver appreso che Tom sar\u00e0 assegnato a una parrocchia di livello inferiore, molto lontano a Newcastle , Trixie interrompe il suo fidanzamento con lui, e sviene dopo aver consumato una grande quantit\u00e0 di liquore.\nCynthia, ora suor Mary Cynthia, torna a Nonnatus House.\nPatsy deve nascondere la sua relazione con l'infermiera Delia. Chummy ritorna a Nonnatus House.\nTrixie ammette di essere un'alcolizzata e si unisce a un gruppo di Alcolisti Anonimi con l'aiuto di Suor Mary Cynthia.\nQuinta stagione.\nTrixie diventa istruttrice di ginnastica. Alla Nonnatus House arrivano le nuove uniformi. La signora Rhoda Mullocks partorisce una figlia focomelica.\nIl curato Tom Hereward inizia a corteggiare l'infermiera Gilbert.\nColonna Sonora.\nLa colonna sonora \u00e8 stata composta dal compositore bergamasco Maurizio Malagnini e gli e valsa il premio ASCAP come compositore dell'anno 2021.\nEpisodi.\nLa prima stagione, composta da 6 episodi, \u00e8 stata trasmessa nel Regno Unito dal 15 gennaio al 19 febbraio 2012. In Italia \u00e8 stata trasmessa dal 6 al 20 luglio 2014 su Rete 4 in una versione rimontata composta da tre puntate della durata complessiva di 100 minuti. La seconda stagione \u00e8 invece composta da 8 episodi nella versione originale (trasmessi dal 20 gennaio al 10 marzo 2013), e da quattro puntate in quella italiana (trasmesse dal 27 luglio al 17 agosto 2014, sempre su Rete 4).\nLa terza stagione \u00e8 stata trasmessa dal 19 gennaio al 9 marzo 2014 nel Regno Unito, mentre in Italia \u00e8 stata pubblicata interamente su Netflix il 1\u00ba marzo 2016. La quarta stagione \u00e8 stata trasmessa dal 18 gennaio 2015 all'8 marzo 2015. La quinta stagione \u00e8 \u00e8 stata trasmessa dal 17 gennaio 2016, mentre in Italia verr\u00e0 pubblicata su Netflix il 1\u00ba settembre 2016.\nDal 25 novembre 2018 la serie va in onda su TV2000."}
{"id": "5072312", "revid": "767487", "url": "https://it.wikipedia.org/wiki?curid=5072312", "title": "Az\u0259rbaycan Superkuboku 2013", "text": "La Az\u0259rbaycan Superkuboku 2013 \u00e8 stata la quarta edizione della supercoppa azera di calcio. La sfida ha visto contrapposti il Neftchi Baku, vincitore dia della campionato che della coppa e il Khazar Lenkoran, in qualit\u00e0 di finalista della coppa nazionale.\nAd aggiudicarsi il trofeo \u00e8 stato il Khazar Lenkoran, al suo primo titolo, grazie ad un gol segnato all'ultimo minuto."}
{"id": "5072319", "revid": "287204", "url": "https://it.wikipedia.org/wiki?curid=5072319", "title": "Craig Edwards", "text": "Carriera.\nIn carriera ha vinto due titoli di doppio, il South Australian Open nel 1981 e lo Stuttgart Indoor sempre nello stesso anno. Nei tornei del Grande Slam ha ottenuto il suo miglior risultato raggiungendo le semifinali di doppio agli Australian Open nel 1980, in coppia con il sudafricano Eddie Edwards."}
{"id": "5072322", "revid": "287204", "url": "https://it.wikipedia.org/wiki?curid=5072322", "title": "Zoot at Ease", "text": "Zoot at Ease \u00e8 un album di Zoot Sims, pubblicato dalla Famous Door Records nel 1973. I brani (di entrambe le sessioni) furono registrati all' A&amp;R Recording Studio di New York City, New York (Stati Uniti) nelle date indicate nella lista tracce."}
{"id": "5072324", "revid": "1226", "url": "https://it.wikipedia.org/wiki?curid=5072324", "title": "Magazine of Fantasy &amp; SF", "text": ""}
{"id": "5072325", "revid": "1226", "url": "https://it.wikipedia.org/wiki?curid=5072325", "title": "The Magazine of Fantasy &amp; SF", "text": ""}
{"id": "5072326", "revid": "1022840", "url": "https://it.wikipedia.org/wiki?curid=5072326", "title": "Matthew Koma", "text": "Ispirato da Elvis Costello e Bruce Springsteen, Koma ha scritto e prodotto brani per numerosi artisti, tra cui Zedd, Britney Spears, Carly Rae Jepsen, Kelly Clarkson, Shania Twain, 5 Seconds of Summer, Giorgio Moroder, Hardwell, Ti\u00ebsto e la moglie Hilary Duff.\nDal 2012 ha inoltre pubblicato due EP, \"Parachute\" e \"The Cherrytree Sessions,\" e numerosi singoli e collaborazioni, tra cui \"Wasted\" con Ti\u00ebsto e \"Spectrum\" con Zedd, vincendo un BMI Pop Awards come autore e un Billboard Music Awards.\nCarriera.\nMatthew Koma \u00e8 stato notato da Jimmy Iovine, che lo ha firmato per la Interscope Records dopo aver visto una performance acustica di \"She\". In seguito nel maggio del 2012 ha pubblicato il suo primo EP \"Parachute\", coprodotto con vari collaboratori: Twice as Nice, Alex da Kid, Sam Watters, Louis Biancanello e Ari Levine.\nDa allora, dopo aver terminato il precedente tour con Owl City, ha preso parte al tour mondiale Sorry For Party Rocking con i LMFAO e i Far East Movement. Nella primavera del 2013, insieme a Charli XCX, ha supportato Ellie Goulding durante il suo tour in Europa.\nIl 2014 \u00e8 stato un anno fondamentale per il cantante statunitense, ha infatti collaborato con Hardwell nel singolo \"Dare You\", con la star di musica elettronica Audien in \"Serotonin\", con Showtek in \"Cannonball (Eartquake)\" e con Afrojack nel suo album di debutto \"Forget the World\" e precisamente nei singoli \"Keep Your Love Alive\" e \"Illuminate\". Sempre nel 2014 ha collaborato nell'album \"A Town Called Paradise\" di Ti\u00ebsto per \"Wasted\" e \"Written In Reverse\".\nNel 2015 partecipa alla canzone \"Hysteria\" contenuta nell'album \"Neon Future II\" di Steve Aoki. Nello stesso anno conosce Hilary Duff durante le fasi di produzione e registrazione di alcune tracce per il nuovo progetto discografico \"Breathe In. Breathe Out.\", ed \u00e8 produttore e autore di alcuni brani per \"Piece by Piece\" di Kelly Clarkson, \"Interstellaires\" di Myl\u00e8ne Farmer, Bryan Rice e del brano \"Addicted to a Memory\" di Zedd.\nNel 2017, Koma ha prodotto diversi brani per il quinto album in studio di Shania Twain, \"Now\", tra cui il singolo principale \"Life's About to Get Good\". Nello Stesso anno \u00e8 ospite dell'album della Downes Braide Association \"Skyscraper Souls.\" Nell'agosto 2018 ha presentato per la prima volta il brano \"On the 5,\" sia come singolo che come video nell'ambito del suo nuovo progetto discografico con la RCA Records. \nNel 2019 collabora nelle tracce \"Traffic, I Like Girls, I Have a Rose\" del musicista newyorkese Jed Davis. Nel 2020 \u00e8 produttore di\"Swimming in the Stars\" di Britney Spears, singolo promozionale per la versione deluxe dell'album \"Glory\" della Spears.\nNel 2021 Demi Lovato sceglie Easy, canzone scritta da Koma, per il nuovo album Dancing With The Devil... The Art Of Starting Over e Matthew ne diventa produttore.\nVita personale.\nMatthew Koma ha frequentato la Seaford High School a Seaford (NY). \n\u00c8 stato fidanzato con la cantante canadese Carly Rae Jepsen.\nDa Gennaio 2017 frequenta la cantante/attrice Hilary Duff, conoscenza avvenuta nel corso della produzione dell'album della Duff \"Breathe In. Breathe Out.\", . Il 7 maggio 2019, durante una passeggiata romantica di fronte al fiume Hudson a New York, Matthew le chiede di sposarla, evento avvenuto il 21 dicembre dello stesso anno a Los Angeles. \nDa Hilary Duff, Matthew Koma ottiene due figli."}
{"id": "5072329", "revid": "205197", "url": "https://it.wikipedia.org/wiki?curid=5072329", "title": "Supercoppa di Bielorussia", "text": ""}
{"id": "5072344", "revid": "119165166", "url": "https://it.wikipedia.org/wiki?curid=5072344", "title": "Dedicato/Amico giorno", "text": "Dedicato/Amico giorno \u00e8 un 45 giri della cantante pop italiana Loredana Bert\u00e8, pubblicato nel 1978 dall'etichetta discografica CGD.\nI brani.\nIl brano, scritto dal cantante genovese Ivano Fossati, ebbe un grande successo diventando uno dei brani pi\u00f9 famosi della cantante .\nIncluso nell'album \"Bandabert\u00e8\", raggiunse il picco massimo della quinta posizione in hit-parade, e la trentaseiesima nella graduatoria dei singoli pi\u00f9 venduti in Italia nel 1978. Il brano venne inciso anche in inglese e in spagnolo, e successivamente commercializzato anche nel mercato francese, tedesco e brasiliano.\n\"Dedicato\" apr\u00ec definitivamente alla Bert\u00e9 le porte dei circuiti televisivi, malgrado la censura del verso \u201cai politici da fiera\u201d, in favore di un inoffensivo \u201calla faccia che ho stasera\u201d; la Bert\u00e9, comunque, dal vivo cant\u00f2 sempre il brano con il verso originale.\nNello stesso anno, il brano fu anche inciso da Gianni Morandi col testo originale senza censura.\nL'anno successivo venne tradotto in francese e ripreso da Dalida con il titolo di \"D\u00e9di\u00e9 \u00e0 toi\", dando anche il titolo all'omonimo album dell'artista franco-italiana del 1979.\nSempre nel 1979 \"Dedicato\" fu incisa dallo stesso Fossati e inserita nell'album \"La mia banda suona il rock\". \nNel 2014 Gianna Nannini ha inciso la canzone nel suo album di cover \"Hitalia\".\nNel 2016 Noemi ha reinterpretato la canzone al Festival di Sanremo, classificandosi quarta nella serata cover. La stessa Loredana Bert\u00e8 su Twitter si \u00e8 complimentata con la cantante romana definendo la sua cover come la migliore di sempre. Due mesi dopo \u00e8 uscito, infatti, l'album celebrativo in occasione dei quarant'anni di carriera della Bert\u00e8, intitolato \"Amici non ne ho... Ma amiche s\u00ec!\" (prodotto da Fiorella Mannoia), in cui \"Dedicato\" viene proposta in duetto proprio con Noemi.\nLato b.\nAmico giorno, scritto da Oscar Avogadro, Daniele Pace e Mario Lavezzi, era il lato b del disco. Il brano era stato pubblicato l'anno prima nell'album \"TIR\"."}
{"id": "5072346", "revid": "287204", "url": "https://it.wikipedia.org/wiki?curid=5072346", "title": "Audrey Lindvall", "text": "Biografia.\nEra sorella di Angela Lindvall. Nata in Missouri, ha iniziato a lavorare come modella per la IMG Models ed \u00e8 comparsa sulla copertina di \"Vogue\".\nIl 2 agosto 2006, a soli 23 anni, \u00e8 stata travolta mortalmente da un camion mentre passeggiava in bicicletta.\nTributi.\nIl gruppo britannico The Kooks ha dedicato il brano \"Ooh La\" alla memoria di Audrey."}
{"id": "5072353", "revid": "599013", "url": "https://it.wikipedia.org/wiki?curid=5072353", "title": "Brenda Remilton", "text": "\u00c8 conosciuta anche come Brenda Remilton-Ward.\nCarriera.\nIn carriera ha vinto un titolo di doppio, il Borden Classic nel 1982. Nei tornei del Grande Slam ha ottenuto il suo miglior risultato raggiungendo i quarti di finale di doppio all'Open di Francia nel 1984, in coppia con la giapponese Naoko Sat\u014d."}
{"id": "5072354", "revid": "857769", "url": "https://it.wikipedia.org/wiki?curid=5072354", "title": "Brenda Remilton-Ward", "text": ""}
{"id": "5072355", "revid": "182193", "url": "https://it.wikipedia.org/wiki?curid=5072355", "title": "FC Suedtirol", "text": ""}
{"id": "5072359", "revid": "599013", "url": "https://it.wikipedia.org/wiki?curid=5072359", "title": "Ilaria Toniolo", "text": "Con le Azzurrine U-17 ha conquistato il terzo posto nel Campionato europeo di categoria 2014 ed il terzo posto nel Mondiale della Costa Rica\nBiografia.\nIlaria Toniolo nasce a Camposampiero, in provincia di Padova, ma cresce con i genitori a Rossano Veneto.\nCarriera.\nClub.\nRaggiunti i termini di et\u00e0 per giocare nelle formazioni miste, nel 2011 si tessera con il Vicenza, societ\u00e0 che si appresta a disputare il campionato di Serie A2 2011-2012. La prima stagione \u00e8 inserita in rosa come riserva della titolare Alessia Rizzo e deve conquistarsi il posto di seconda confrontandosi con le compagne Giada Bernardelle e Francesca Gonella, rispettivamente con il Vicenza da un anno e da due. Durante la stagione ha l'opportunit\u00e0 di scendere in campo quattro volte, tre da titolare, con uno score negativo di 9 gol subiti. La stagione successiva (2012-2013) con la partenza di Rizzo e Gonella la societ\u00e0 le affida il ruolo di primo portiere.\nNell'estate 2014 trova un accordo con l'AGSM Verona per ricoprire il ruolo di portiere di riserva di St\u00e9phanie \u00d6hrstr\u00f6m durante la stagione 2014-2015. Il suo debutto in Serie A avviene l'8 novembre 2014, in occasione della partita vinta 1-11 fuori casa con il Cuneo, entrando al 9' del secondo tempo. Alla sua prima stagione con la maglia gialloblu scende in campo in sei delle 26 partite previste subendo una sola rete; al termine del campionato conquista il suo primo scudetto personale e il quinto titolo di Campione d'Italia per la societ\u00e0.\nRiscattato il cartellino dell'atleta, il Vicenza, durante il calciomercato estivo 2015, trova un accordo con Fimauto Valpolicella per far tornare Toniolo a vestire nuovamente la maglia rossoblu come titolare per la stagione 2015-2016 di Serie B. Durante il campionato viene impiegata in 17 incontri, alternandosi tra i pali con Giulia Meleddu, riuscendo grazie alle sue qualit\u00e0 a incassare solo 11 reti, che assieme alle 4 della collega a fine torneo risultano il miglior risultato del girone A, non sufficiente tuttavia a conquistare la promozione, fermandosi al secondo posto a due punti dal Como 2000.\nDurante il calciomercato estivo 2016 sottoscrive un accordo con il neopromosso Chieti che le offre l'opportunit\u00e0 di giocare nuovamente in Serie A per la stagione 2016-2017. Con il Chieti non disputa alcuna partita e nel mese di dicembre 2016 si svincola.\nDurante il calciomercato invernale trova un accordo con il Pro San Bonifacio dell'omonima cittadina della provincia di Verona per disputare la seconda parte della stagione in Serie B.\nNazionale.\nNel gennaio 2015 il selezionatore delle nazionali giovanili dell'Italia Corrado Corradini la convoca a Coverciano presso il Centro Tecnico Sportivo Federale della FIGC per uno stage in vista di un possibile inserimento in rosa nella nazionale italiana Under-19 in vista della Fase \u00c9lite del campionato europeo di categoria 2015.\nNel novembre 2016 viene inserita per la prima volta dal commissario tecnico Antonio Cabrini nella lista delle giocatrici convocate in nazionale maggiore, in occasione del \"Torneo Internazionale Manaus 2016\", in programma dal 7 al 18 dicembre 2016.\nPer la stagione 2018-2019 passa al , sorto dalla fusione tra Bassano e Pro San Bonifacio."}
{"id": "5072363", "revid": "599013", "url": "https://it.wikipedia.org/wiki?curid=5072363", "title": "Andrej Kovalenko (rugbista)", "text": "Biografia.\nNato a Kiev, nell'allora Ucraina sovietica, Kovalenko si avvicin\u00f2 al rugby a 14 anni, quando entr\u00f2 nelle giovanili della squadra cittadina del RC Aviator, con la quale esord\u00ec in prima squadra all'et\u00e0 di 16 anni.\nA 18 anni fu chiamato per il servizio militare e destinato a Mosca, citt\u00e0 in cui fu ingaggiato dal VVA-Podmoskov'e con cui disput\u00f2 il campionato sovietico; contemporaneamente rappresent\u00f2 l'URSS a livello Under-18 e Under-19; con lo scioglimento dell'URSS torn\u00f2 nell'Ucraina indipendente e rappresent\u00f2 anche detta nazione a livello giovanile prima di trasferirsi in Spagna al di Madrid.\nDopo pi\u00f9 di tre anni di permanenza in Spagna, secondo le norme dell'International Rugby Board divenne idoneo a militare nella Nazionale iberica, con la quale debutt\u00f2 nel 1998 nel corso delle qualificazioni alla Coppa del Mondo 1999 contro il e realizzando 23 punti; diede un grosso contributo alla qualificazione della alla competizione mondiale, l'unica edizione cui il Paese abbia al 2014 preso parte.\nDopo 10 anni a Madrid, con cui vinse un titolo nazionale nel 1999-2000, si trasfer\u00ec a Barcellona, giocando sia nella sezione rugbistica del pi\u00f9 famoso club di calcio catalano che nel Barcelona Universitari Club; fu in Nazionale spagnola fino al 2006, con 32 presenze e 182 punti marcati."}
{"id": "5072365", "revid": "1543377", "url": "https://it.wikipedia.org/wiki?curid=5072365", "title": "Spedizione artica in pallone di Andr\u00e9e del 1897", "text": "La spedizione artica in pallone di Andr\u00e9e del 1897 fu un tentativo di raggiungere il polo nord nel quale morirono tutti e tre i membri della spedizione. S.\u00a0A.\u00a0Andr\u00e9e (1854\u201397), il primo aeronauta svedese, progett\u00f2 un viaggio su un pallone aerostatico ad idrogeno che sarebbe partito dalle isole Svalbard e sarebbe atterrato in Russia o in Canada, con l'intento di passare, con un po' di fortuna, proprio sopra il polo nord durante il tragitto. Il progetto fu accolto con patriottico entusiasmo in Svezia, una nazione nordica che non si era mai fatta valere nella corsa al polo.\nAndr\u00e9e ignor\u00f2 molti segnali che indicavano i pericoli legati al suo volo in pallone. Essere in grado di guidare almeno parzialmente il pallone era essenziale per raggiungere una certa sicurezza, e c'erano molte prove che dimostravano l'inefficacia della tecnica di sterzata di sua concezione, le corde di trascinamento. Nonostante tutto egli ripose il destino della missione nelle corde di trascinamento. Inoltre il pallone polare \"\u00d6rnen\" (\"L'Aquila\") fu consegnato direttamente a Svalbard dal suo costruttore di Parigi senza essere stato mai testato. Quando le misurazioni mostrarono che perdeva pi\u00f9 aria del previsto, Andr\u00e9e si rifiut\u00f2 di accettare le allarmanti implicazioni. Molti moderni studiosi della spedizione considerano l'ottimismo di Andr\u00e9e e la sua fiducia nel potere della tecnologia, oltre al disprezzo per la forza della natura, come i fattori principali della serie di eventi che port\u00f2 alla morte sua e dei suoi due compagni, Nils Strindberg (1872\u20131897) e Knut Fr\u00e6nkel (1870\u20131897).\nDopo che Andr\u00e9e, Strindberg e Fr\u00e6nkel furono decollati da Svalbard nel luglio 1897, il pallone perse velocemente idrogeno e si schiant\u00f2 sulla banchisa dopo soli due giorni. Gli esploratori furono illesi ma dovettero affrontare un'estenuante marcia verso sud sul ghiaccio alla deriva. L'abbigliamento e l'equipaggiamento inadeguati, oltre alla scarsa preparazione ed all'asprezza del terreno, non permisero loro di fare ritorno. Quando l'inverno artico li colp\u00ec ad ottobre, il gruppo rimase bloccato sulla deserta Kvit\u00f8ya (isola Bianca) a Svalbard e vi mor\u00ec. Per 33 anni il destino della spedizione di Andr\u00e9e rimase uno dei misteri irrisolti dell'Artide. La casuale scoperta nel 1930 dell'ultimo accampamento della spedizione fece scalpore in Svezia, dove i morti erano stati pianti ed idolatrati.\nDa allora le ragioni di Andr\u00e9e sono state rivalutate, assieme al ruolo delle zone polari nella dimostrazione di virilit\u00e0 e patriottismo. Un primo esempio \u00e8 il romanzo best seller di Per Olof Sundman del 1967, \"Il volo dell'aquila\", che definisce Andr\u00e9e debole e cinico, alla merc\u00e9 di sponsor e media. Il romanzo fu poi adattato per il cinema col titolo di \"Il volo dell'aquila\", 1982, diretto da Jan Troell. Il parere su Andr\u00e9e da parte dei moderni scrittori per il fatto di aver sacrificato la propria vita e quella dei due compagni varia a seconda che venga visto come manipolatore o come vittima del fervore nazionalista svedese di inizio XX secolo.\nProgetto di S. A. Andr\u00e9e.\nLa seconda met\u00e0 del XIX secolo viene spesso definita Epoca Eroica delle esplorazioni polari. Le inospitali e pericolose regioni artica ed antartica stimolarono fortemente l'immaginario del tempo, non come terre con una propria ecologia e cultura, ma come sfida per essere conquistate tramite ingegnosit\u00e0 tecnologica e audacia virile.\nLo svedese Salomon August Andr\u00e9e condivise questo entusiasmo e propose un progetto secondo il quale il vento avrebbe dovuto sospingere un pallone ad idrogeno da Svalbard attraverso il mar Glaciale Artico fino allo stretto di Bering, per poi venire recuperato in Alaska, Canada o Russia, passando vicino o addirittura sopra il polo nord durante il tragitto. Andr\u00e9e era un ingegnere dell'ufficio brevetti di Stoccolma, con una passione per il volo aerostatico in pallone. Compr\u00f2 un proprio pallone, lo \"Svea\", nel 1893 e vi fece nove viaggi, partendo da G\u00f6teborg o Stoccolma e viaggiando in tutto per 1500\u00a0km. A causa dei venti prevalentemente occidentali, il volo dello \"Svea\" aveva la tendenza a portarlo senza controllo verso il mar Baltico trascinando pericolosamente la base sulla superficie dell'acqua o colpendo le numerose isolette rocciose dell'arcipelago di Stoccolma. In un caso fu sospinto oltre il Baltico fino in Finlandia. Il suo viaggio pi\u00f9 lungo part\u00ec da G\u00f6teborg, attravers\u00f2 tutta la Svezia e raggiunse il Gotland. Nonostante avesse visto un faro ed avesse sentito i frangenti contro \u00d6land, rimase convinto di aver viaggiato sulla terra e di aver visto dei laghi.\nIn un paio di voli dello \"Svea\" Andr\u00e9e prov\u00f2 la tecnica di sterzo con le corde di trascinamento che aveva sviluppato e che intendeva utilizzare durante la sua spedizione al polo nord. Le corde di trascinamento, che pendevano dal cesto del pallone e che si trascinavano al suo per parte della loro lunghezza, erano progettate per contrastare la tendenza dei velivoli pi\u00f9 leggeri dell'aria a viaggiare alla stessa velocit\u00e0 del vento, situazione che rendeva impossibile le virate con l'utilizzo delle vele. La frizione delle corde avrebbe dovuto rallentare il pallone al punto che le vele sarebbero state gonfiate dal vento. Andr\u00e9e sosteneva che, con il sistema di corde e vele, il suo \"Svea\" era diventato praticamente un dirigibile. Questa idea viene confutata dai moderni aeronauti: La Associazione Svedese degli Aeronauti attribuisce la convinzione di Andr\u00e9e al semplice desiderio, ai venti capricciosi ed al fatto che passava buona parte del tempo tra le nuvole, non sapendo quindi dove fosse o come si stesse muovendo. Inoltre le sue corde di trascinamento continuavano a rompersi, a cadere e ad impigliarsi tra loro, o semplicemente a incastrarsi nel terreno trascinando in basso il pallone in modo pericoloso. Nessun moderno studioso di Andr\u00e9e ha espresso fiducia nel sistema di sterzata con corde di trascinamento.\nPromozione e raccolta fondi.\nLe ambizioni artiche della Svezia non si erano ancora realizzate alla fine del XIX secolo, mentre la vicina e politicamente subordinata Norvegia era una potenza mondiale dell'esplorazione artica grazie a pionieri quali Fridtjof Nansen. L'\u00e9lite politica e scientifica svedese era ansiosa di vedere la Svezia prendere quel comando tra le nazioni scandinave che gli sembrava dovuto, ed Andr\u00e9e, carismatico oratore, trov\u00f2 facile ottenere sostegno per le proprie idee. In una conferenza del 1895 presso l'Accademia reale svedese delle scienze Andr\u00e9e appassion\u00f2 una platea composta da geografi e meteorologi. Un pallone esplorativo artico, disse, dovrebbe soddisfare quattro condizioni:\nAndr\u00e9e fece una descrizione ottimistica della facilit\u00e0 con la quale questi requisiti potessero essere soddisfatti. I palloni pi\u00f9 grandi erano stati costruiti in Francia, disse, cos\u00ec come i pi\u00f9 ermetici. Alcuni palloni francesi erano rimasti pieni di idrogeno per oltre un anno senza un'apprezzabile perdita di galleggiabilit\u00e0. Riguardo l'idrogeno, riempire il pallone sul punto di decollo sarebbe stato semplice con l'aiuto di unit\u00e0 mobili di produzione di idrogeno. La possibilit\u00e0 di dirigere il pallone era garantita dai suoi esperimenti con le corde di trascinamento usate sullo \"Svea\", che avrebbero garantito un angolo rispetto al vento di 27\u00a0gradi.\nAndr\u00e9e assicur\u00f2 alla platea che il tempo estivo artico era ottimale per il volo i pallone. Il sole di mezzanotte avrebbe concesso visibilit\u00e0 per tutto il giorno, dimezzando il tempo richiesto per il volo ed evitando il problema di ancorarsi durante la notte. Inoltre la galleggiabilit\u00e0 del pallone non sarebbe stata intaccata dal freddo notturno. Le corde di trascinamento erano particolarmente adatte ad una regione in cui il terreno, composto di ghiaccio, aveva un \"baso attrito ed era libero dalla vegetazione\". Disse che le scarse precipitazioni non rischiavano di appesantire il pallone. Se la pioggia o la neve fossero cadute sul pallone, disse Andr\u00e9e, \"le precipitazioni sopra lo zero di temperatura si sarebbero sciolte, e quelle sotto lo zero sarebbero state soffiate via, dato che il pallone viaggiava pi\u00f9 lento del vento\". Gli astanti si convinsero di queste sue opinioni, tanto erano estranei alla realt\u00e0 delle tempeste estive artiche, delle nebbie, dell'alta umidit\u00e0 e del costante rischio della formazione di ghiaccio. L'accademia approv\u00f2 il preventivo di spesa di Andr\u00e9e di 130\u00a0800\u00a0corone, corrispondenti a circa 750\u00a0000 euro del giorno d'oggi, di cui la maggior parte, 36\u00a0000, per il pallone. Grazie a questa approvazione si scaten\u00f2 una corsa per sostenere il progetto, guidata dal re Oscar II che finanzi\u00f2 personalmente 30\u00a0000\u00a0corone e da Alfred Nobel, il magnate della dinamite nonch\u00e9 fondatore del premio Nobel.\nVi fu un importante interesse internazionale, ed i lettori dei giornali europei e statunitensi erano curiosi riguardo ad un progetto che sembrava moderno e scientifico come i libri dello scrittore contemporaneo Giulio Verne. La stampa aliment\u00f2 l'interesse con una serie di previsioni, dalla morte sicura degli esploratori alla riuscita ed alla confortevole \"guida\" del pallone (paragonato dal giornalista ad un \"dirigibile\") fino al polo nord, come progettato dagli esperti parigini e dagli scienziati svedesi.\n\"In questi giorni, la costruzione e la guida dei dirigibili \u00e8 migliorata enormemente\", scrisse \"The Providence Journal\", \"e sia gli esperti parigini che gli scienziati svedesi che assistono M. Andree sostengono che il problema del volo prolungato verr\u00e0 superato grazie alle caratteristiche del pallone, dalla guida maneggevole e, ammesso che venga sospinto da una corrente d'aria polare, dagli elementi stessi\".\nLa fiducia in esperti e scienziati era molto comune nella stampa popolare, ma con l'attenzione internazionale giunsero anche le prime critiche. Essendo Andr\u00e9e il primo aeronauta svedese, nessun compatriota aveva le conoscenze per confermare le sue ipotesi su galleggiabilit\u00e0 o corde di trascinamento. Germania e Francia avevano una lunga tradizione aeronautica, e molti dei loro esperti espressero scetticismo riguardo ai metodi e alle invenzioni di Andr\u00e9e. Comunque, come con i contrattempi del \"Svea\", tutte le obiezioni non riuscirono ad intaccare l'ottimismo di Andr\u00e9e. Seguito impazientemente dai media nazionali ed internazionali, allacci\u00f2 una relazione con il famoso aeronauta e costruttore di palloni Henri Lachambre di Parigi, capitale mondiale del volo in pallone, ordinandogli un pallone in seta colorati a tre strati, con un diametro di 20,5\u00a0metri. Il pallone, chiamato originariamente \"Le P\u00f4le Nord\", fu poi rinominato \"\u00d6rnen\" (termine svedese per \"L'Aquila\").\nFurono progettate soluzioni tecniche per permettere il volo di tre adulti nel piccolo cesto per 30 giorni. Furono aggiunti ancoraggi sul fondo del cesto per il sonno, l'equipaggiamento e le provviste. Il fatto che l'idrogeno fosse altamente infiammabile rendeva impossibile il cucinare all'interno del cesto. La soluzione fu una stufetta (progettata da un amico di Andr\u00e9e) che avrebbe potuto venir calata a 8 metri dal cesto e poi accesa ad una distanza di sicurezza. Uno specchio permetteva all'equipaggio di capire se si fosse correttamente accesa o meno.\nIl fallimento del 1896.\nPer il tentativo di decollo del 1896, Andr\u00e9e aveva a disposizione molti volontari tra cui scegliere. Scelse Nils Gustaf Ekholm (1848\u20131923), esperto ricercatore meteorologo artico e suo precedente capo durante una spedizione geofisica del 1882\u201383 a Spitsbergen, e Nils Strindberg (1872\u20131897), brillante studente che stava svolgendo ricerche originale di fisica e chimica. Il principale obiettivo scientifico della spedizione era la mappatura della zona grazie a fotografie aeree, e Strindberg era sia un fotografo amatore che un capace costruttore di fotocamere di qualit\u00e0. Era una squadra con utili capacit\u00e0 tecniche e scientifiche, ma carente di addestramento fisico per la sopravvivenza in condizioni estreme. I tre erano tipi tutt'altro che atletici ed uno di loro, Strindberg, era giovane. Andr\u00e9e si aspettava un viaggio sedentario in pallone, e la forza e le tecniche di sopravvivenza erano in fondo alla sua lista.\nGli scrittori moderni concordano sul fatto che il progetto polare di Andr\u00e9e fosse irrealizzabile. Si basava sul fatto che i venti soffiassero pi\u00f9 o meno nella direzione che serviva a lui, sul fatto di essere in grado di direzionare il pallone con le corde di trascinamento, sul fatto che il pallone fosse abbastanza ermetico da stare in aria per 30 giorni e sul fatto che non si formasse ghiaccio o neve che appesantissero l'aeromobile. Nel tentativo del 1896 i venti rifiutarono subito il suo ottimismo soffiando continuamente da nord, dritti sull'hangar del pallone a Dansk\u00f8ya, finch\u00e9 la spedizione non dovette fare le valigie, permettere all'idrogeno di uscire dal pallone e tornare a casa. Oggi si sa che i venti settentrionali sono normali a Dansk\u00f8ya, ma alla fine del XIX secolo le informazioni su venti e precipitazioni artiche erano solo dubbie ipotesi accademiche. Anche Ekholm, ricercatore climatologo artico, non obiett\u00f2 alla teoria di Andr\u00e9e riguardo alla direzione dei venti. Semplicemente non esistevano dati di osservazione.\nD'altra parte, Ekholm era scettico, avendola misurata, riguardo alla capacit\u00e0 del pallone di mantenere l'idrogeno. I suoi test sulla galleggiabilit\u00e0 svolti nell'estate del 1896, durante la produzione dell'idrogeno ed il suo pompaggio nel pallone, lo convinsero che il pallone ne perdeva troppo per poter raggiungere il polo, figuriamoci raggiungere Russia o Canada. La perdita peggiore era dovuta ai circa otto milioni di piccoli fori lungo le cuciture, che nessuna quantit\u00e0 di strisce incollate o di applicazione di ricette segrete a base di lacca sembravano sigillare. Il pallone perdeva 68\u00a0kg di portanza al giorno. Considerando il suo enorme peso, Ekholm stim\u00f2 che sarebbe rimasto in volo per al massimo 17 giorni, e non i 30 previsti. Quando fu il momento di tornare a casa, avvis\u00f2 Andr\u00e9e del fatto che non avrebbe partecipato al tentativo previsto per l'estate del 1897, a meno che non venisse acquistato un nuovo pallone pi\u00f9 robusto e sigillato in maniera migliore.\nAndr\u00e9e si oppose alle critiche di Ekholm arrivando anche ad ingannarlo. Durante il viaggio di ritorno dalle isole Svalbard, Ekholm venne a sapere dal capo ingegnere della piattaforma di produzione dell'idrogeno di alcune anomalie che aveva notato nelle misurazioni: di tanto in tanto Andr\u00e9e aveva segretamente ordinato di pompare altro idrogeno nel pallone. Non \u00e8 chiaro il motivo che spinse Andr\u00e9e ad un comportamento tanto autodistruttivo. Molti autori moderni, seguendo il ritratto di Andr\u00e9e fatto da Sundman nel romanzo semidocumentario \"Il volo dell'aquila\" (1967), hanno ipotizzato che Andr\u00e9e fosse ormai rimasto prigioniero della sua gloriosa raccolta fondi. I mecenati ed i media seguivano ogni ritardo e riportavano ogni battuta d'arresto, e chiedevano risultati a gran voce. Andr\u00e9e, Strindberg ed Ekholm furono accolti da folle osannanti a Stoccolma e G\u00f6teborg, ed ora tutte le aspettative venivano deluse dalla lunga attesa per i venti meridionali a Dansk\u00f8ya. Si mettevano a confronto il contemporaneo ritorno di Nansen, coperto di gloria polare per la sua audace spedizione ben programmata sulla nave \"Fram\" ed il fallimento di Andr\u00e9e perfino nel riuscire a far decollare la sua tanto pubblicizzata spedizione. Sundman sostenne che Andr\u00e9e non poteva ammettere con la stampa di non conoscere la principale direzione dei venti, e di aver eseguito male i calcoli per l'acquisto del pallone. Non voleva ammettere di aver bisogno di un nuovo pallone per correggere l'errore.\nDopo il 1896 fu annullato il decollo, scem\u00f2 l'entusiasmo per la partecipazione al secondo tentativo del 1897. Tra i candidati Andr\u00e9e scelse il ventisettenne ingegnere Knut Fr\u00e6nkel al posto di Ekholm. Fr\u00e6nkel era un ingegnere civile originario del nord della Svezia, un atleta appassionato di lunghe escursioni in montagna. Fu assunto per sostituire Ekholm nelle osservazioni meteorologiche. Nonostante la mancanza della conoscenza teorica e scientifica di Ekholm, svolse il lavoro in maniera efficiente. Il suo diario meteorologico ha permesso ai ricercatori di ricostruire i movimenti dei tre uomini nei loro ultimi mesi con considerevole precisione.\nIl disastro del 1897.\nDecollo, volo ed atterraggio.\nTornati a Dansk\u00f8ya nell'estate del 1897, la spedizione scopr\u00ec che l'hangar del pallone costruito l'anno prima aveva resistito bene alle tempeste invernali. Anche i venti erano favorevoli. Andr\u00e9e aveva rafforzato il suo carisma sostituendo il vecchio e critico Ekholm, autorit\u00e0 nel suo campo, con il ventisettenne entusiasta Knut Fr\u00e6nkel. L'11 luglio, con un costante vento da sudovest, il tetto dell'hangar fu smantellato, i tre esploratori salirono a bordo del pallone e Andr\u00e9e dett\u00f2 un telegramma dell'ultimo minuto diretto a re Oscar ed un altro al giornale \"Aftonbladet\", detentore dei diritti sulla spedizione. L'ampia squadra di sostegno tagli\u00f2 le funi che bloccavano il pallone e questo sal\u00ec lentamente. Partendo a bassa quota sul mare, il pallone fu trascinato tanto in basso dall'attrito dalle corde di trascinamento lunghe centinaia di metri che il cesto tocc\u00f2 l'acqua. L'attrito fece anche avvolgere le funi, svitando le viti che le tenevano bloccate. Queste viti erano una novit\u00e0 che Andr\u00e9e accett\u00f2 malvolentieri, con l'intenzione di facilitare il loro sganciamento in caso di blocco al suolo.\nMolte funi si svitarono scontemporaneamente e 530\u00a0kg di corde furono perse, mentre i tre esploratori buttarono fuori bordo 210\u00a0kg di sabbia per permettere al cesto di uscire dall'acqua. In tutto 740\u00a0kg di peso fu perso nei primi minuti. Prima di sparire dal punto di decollo, l'\"\u00d6rnen\" si era trasformato da pallone che si supponeva potesse essere manovrato in un normalissimo pallone ad idrogeno, con poche corde ed alla merc\u00e9 dei venti. Il suo equipaggio non aveva modo di dirigerlo verso una direzione precisa e poteva fare ben poco per migliorarne la stabilit\u00e0. Alleggerito, il pallone raggiunse i 700\u00a0metri, un'altezza inimmaginabile, dove la bassa pressione atmosferica permise all'idrogeno di uscire velocemente dagli 8 milioni di buchi.\nIl pallone aveva due mezzi di comunicazione con il mondo esterno, boe e piccioni viaggiatori. Le boe, cilindri d'acciaio racchiusi da sughero, venivano lanciate dal pallone nell'acqua o sul ghiaccio, in modo che le correnti le portassero alla civilt\u00e0. Solo due boe sono state ritrovate. La prima, lanciata da Andr\u00e9e l'11 luglio, poche ore dopo la partenza, recitava: \"V\u00e5r resa har hittills g\u00e5tt bra. Seglatsen fortg\u00e5r p\u00e5 ungef\u00e4r 250\u00a0m. h\u00f6jd med en riktning till en b\u00f6rjan \u00e5t N 10\u00b0 ost r\u00e4ttvisande men sednare \u00e5t N 45\u00b0 ost r\u00e4ttvisande. [\u2026] V\u00e4dret h\u00e4rrligt [sic]. Hum\u00f6ret utm\u00e4rkt\" (\"Il nostro viaggio va bene fino ad ora. Voliamo ad un'altitudine di circa 250\u00a0m, prima a N\u00a010\u00b0 est, ma poi a N 45\u00b0 est. [\u2026] Il tempo \u00e8 delizioso. Il morale \u00e8 alto\"). La seconda fu lanciata un'ora dopo e riportava un'altezza di 600\u00a0metri.\nIl giornale \"Aftonbladet\" aveva fornito i piccioni, allevati in Norvegia settentrionale nella speranza che vi sarebbero tornati, ed i loro messaggi contenevano istruzioni prestampate in norvegese che chiedevano di consegnare il messaggio al giornale a Stoccolma. Andr\u00e9e invi\u00f2 quattro piccioni, ma solo uno fu recuperato da un piroscafo norvegese sul quale il piccione atterr\u00f2, e dove fu abbattuto prontamente. Il messaggio era datato 13 luglio e forniva una direzione di viaggio a quel punto di est di 10\u00b0 \"Sud\". Il messaggio recitava: \"Fr\u00e5n Andr\u00e9es Polarexp. till \"Aftonbladet, Stockholm.\" Den 13 juli kl. 12,30 midd. Lat. 82\u00b0 2' Long. 15\u00b0 5' ost god fart \u00e5t ost 10\u00b0 syd. Allt v\u00e4l ombord. Detta \u00e4r tredje dufposten. \"Andr\u00e9e\"\" (\"Dalla spedizione polare Andree all'\"Aftonbladet\", Stoccolma. 13 luglio 12.30, 82\u00b0 di latitudine nord, 15\u00b0 5' di longitudine est. Buon viaggio verso est, 10 gradi a sud. Tutto va bene a bordo. \u00c8 il terzo messaggio che mando tramite piccione. Andree\"). Lundstr\u00f6m ed altri fanno notare che nessuno dei tre messaggi parlava dell'incidente occorso in partenza, o del fatto che la situazione stesse diventando disperata, che invece Andr\u00e9e descrisse ampiamente nel proprio diario principale. Il pallone era fuori equilibrio, viaggiava a quota troppo alta perdendo quindi idrogeno troppo velocemente, anche pi\u00f9 di quanto avesse temuto Nils Ekholm, mettendo continuamente la spedizione a rischio di schianto. Il pallone fu appesantito dalla pioggia che lo inzupp\u00f2 (\"dripping wet\", gocciolante d'acqua lo descrisse Andr\u00e9e nel diario) e gli uomini avevano lanciato fuori bordo tutta la sabbia e parte del carico utile in modo da restare in volo.\nIl volo libero dur\u00f2 10 ore e 29 minuti, seguito da 41 ore di viaggio sconnesso con frequenti contatti con il suolo prima dell'inevitabile schianto. L'\"\u00d6rnen\" aveva viaggiato in tutto per due giorni 3 ore e 30 minuti durante i quali, secondo Andr\u00e9e, nessuno dei tre aveva dormito. Sembra che l'atterraggio sia stato morbido. Nessuno degli uomini o dei piccioni contenuti nelle gabbie si ferirono, e nessun pezzo dell'equipaggiamento si danneggi\u00f2, neanche i delicati strumenti ottici e le due camere di Strindberg.\nA piedi sul ghiaccio.\nDal momento in cui i tre uomini atterrarono il 14 luglio, la fotocamera cartografica di Strindberg, portata per mappare la regione dall'alto, divenne un modo per registrare la vita quotidiana sulla banchisa, i costanti pericoli e la fatica del percorso. Strindberg scatt\u00f2 circa 200 fotografie con la propria camera da sette chili per tutto il tragitto dei tre mesi che passarono sul ghiaccio. Una delle foto pi\u00f9 famose raffigura Andr\u00e9e e Fr\u00e6nkel che contemplano l'\"\u00d6rnen\" abbattuto.\nAndr\u00e9e e Fr\u00e6nkel tennero precisi diari delle loro esperienze e delle posizioni geografiche, mentre Andr\u00e9e redasse il \"diario principale\", Fr\u00e6nkel tenne un diario meteorologico. Strindberg uno stenografico pi\u00f9 personale nel contenuto, che comprendeva le sue riflessioni generali sulla spedizione ed i messaggi alla fidanzata Anna Charlier. Tutti i manoscritti furono recuperati dal ghiaccio a Kvit\u00f8ya nel 1930.\nL'\"\u00d6rnen\" era stato attrezzato con equipaggiamento di sicurezza come armi, racchette da neve, slitte, sci, una tenda ed una piccola barca (con la forma di un fascio di bastoni piegati, da assemblare e ricoprire con la seta del pallone). Questi oggetti non erano stati preparati con cura, o conoscendo le tecniche degli abitanti locali per sopravvivere in queste condizioni estreme. Andr\u00e9e si era comportato in maniera opposta non solo rispetto ai successivi esploratori, ma anche a molti di quelli che lo precedettero. Sven Lundstr\u00f6m punta il dito contro gli incredibili sforzi che furono necessari a causa del cattivo progetto delle slitte di Andr\u00e9e, con una costruzione rigida che non somigliava per nulla alla lunghe slitte Inuit, e che si rivelarono tutt'altro che pratiche a causa del terreno difficile. Andr\u00e9e lo defin\u00ec \"terreno terribile\", con canali che dividevano banchi di ghiaccio, alte scogliere e pozze d'acqua parzialmente ghiacciate. Tra i loro vestiti non c'erano pellicce ma cappotti e pantaloni di lana, oltre a tele cerate. Indossarono le tele cerate ma gli esploratori riferirono di sentirsi sempre umidi o bagnati a causa delle pozze semi-ghiacciate e dell'aria umida nebbiosa. Si preoccupavano di asciugare i propri vestiti, soprattutto indossandoli.\nI pericoli erano ovunque, ad esempio sarebbero sicuramente morti se avessero perso le provviste caricate sulle scomode slitte a causa dei numerosi canali.\nPrima di iniziare la marcia sul \"terribile terreno\" i tre passarono una settimana in una tenda sul luogo dell'atterraggio, impacchettando tutto e scegliendo quanto e cosa portare con s\u00e9 e che direzione prendere. Il lontanissimo polo nord non fu neanche citato come opzione. La scelta era tra due depositi di cibo e munizioni previsti per la loro salvezza, uno sull'isola di Northbrook nella terra di Francesco Giuseppe e l'altro sulle Sette Isole di Svalbard. Convinti erroneamente dalle loro mappe sbagliate che le distanze erano simili, decisero di provare a raggiungere il deposito pi\u00f9 grande a Northbrook. Strindberg fece pi\u00f9 foto in questa settimana che nel resto del viaggio, compresi dodici scatti che hanno permesso di ricostruire una panoramica a 360 gradi del punto di atterraggio.\nIl pallone trasportava molto cibo, di un genere pi\u00f9 adatto ad un viaggio in pallone che per un viaggio a piedi. Secondo Andr\u00e9e il cibo sarebbe stato lanciato fuori bordo come zavorra, se fosse servito perdere peso. C'erano poca zavorra e molto cibo pesante, in tutto 767\u00a0kg, compresi 200\u00a0litri d'acqua ed alcune casse di champagne, porto, birra, ecc., donate da sponsor e produttori. C'era anche del succo di limone, anche se non abbastanza da poter combattere lo scorbuto come altri esploratori polari ritenevano necessario. Buona parte del cibo era composto da lattine di pemmican, carne, salse, formaggio e latte condensato. Al momento dell'impatto una parte fu sbalzata fuori bordo. I tre uomini portarono con s\u00e9 il resto quando ripartirono, oltre ad altro materiale come armi, la tenda, munizioni ed utensili da cucina, caricando ogni slitta con oltre 200\u00a0kg. Non era una cosa realistica, dato che rompeva le slitte e sfiancava gli uomini. Dopo una settimana abbandonarono molto cibo e l'equipaggiamento non necessario, abbassando il peso a 130\u00a0kg per slitta. Divenne necessario cacciare per procurarsi il cibo. Fu cos\u00ec che durante la marcia mangiarono foche, trichechi e soprattutto orsi polari.\nPartendo dalla terra di Francesco Giuseppe e diretti a sudest il 22 luglio, i tre dovettero lottare sul ghiaccio, con creste alte come palazzi a due piani. La deriva del ghiaccio era nella direzione opposta a quella che gli sarebbe servita, il che li allontanava dal loro obiettivo. Il 4 agosto decisero, dopo una lunga discussione, di dirigersi alle Sette Isole a sudovest nella speranza di raggiungere il deposito dopo sei o sette settimane di marcia, con l'aiuto delle correnti. In quella direzione il terreno era molto pi\u00f9 difficoltoso, richiedendo a volte di avanzare a quattro zampe. A volte incontravano specchi d'acqua nei quali la piccola barca (non progettata da Andr\u00e9e) si dimostr\u00f2 funzionale e sicura, o piccole isole di ghiaccio piatte. \"Il paradiso!\" scrisse Andr\u00e9e. \"Grossi banchi di ghiaccio con pozze di acqua dolce e qui e l\u00e0 un giovane e tenero orso polare!\". Proseguirono in modo apparentemente semplice, ma il vento vanificava quanto facevano, e venivano spinti indietro, lontano dalle Sette Isole. Il vento cambi\u00f2 da sudovest a nordovest nelle successive settimane. Provarono invano a contrastarlo dirigendosi molto pi\u00f9 ad ovest, ma fu chiaro che le Sette Isole erano fuori dalla loro portata.\nIl 12 settembre gli esploratori si rassegnarono a passare l'inverno sul ghiaccio e si accamparono su una grande isola ghiacciata. Andando alla deriva velocemente verso sud in direzione di Kvit\u00f8ya, costruirono in tutta fretta una \"casa\" invernale contro il freddo crescente, con mura fatte di neve rinforzata con acqua su progetto di Strindberg. Osservando la velocit\u00e0 della loro deriva, Andr\u00e9e scrisse di sperare di arrivare abbastanza a sud da potersi sfamare grazie al mare. L'isolotto inizi\u00f2 a rompersi proprio sotto la capanna il 2 ottobre per il fatto di venire schiacciato contro Kvit\u00f8ya, e furono obbligati a portare le loro cose sull'isola, il che gli richiese un paio di giorni. \"Il morale resta alto\", dice Andr\u00e9e verso la fine della parte coerente del suo diario, che termina con: \"Med s\u00e5dana kamrater b\u00f6r man kunna reda sig under snart sagdt hvilka omst\u00e4ndigheter som helst\" (\"Con tali compagni si dovrebbe essere in grado di gestire, direi, ogni circostanza\"). Si capisce dalle incoerenti e danneggiate ultime pagine del diario di Andr\u00e9e che i tre uomini morirono tutti pochi giorni dopo essersi trasferiti sull'isola.\nSpeculazione e recupero.\nPer i successivi 33 anni il destino della spedizione fu avvolto nel mistero e la sua scomparsa divenne parte della tradizione culturale svedese. La spedizione fu ricercata per un paio di anni prima di restare oggetto di leggende e voci, con frequenti notizie dei giornali internazionali che parlavano di possibile ritrovamenti. Un ampio archivio degli articoli di giornale dei primi anni, 1896\u20131899, intitolato \"The Mystery of Andree\", mostra un maggiore interesse dei media per la spedizione rispetto a prima della sua scomparsa. Furono suggerite varie ipotesi ispirate dai ritrovamenti, o supposti ritrovamenti, di quello che poteva essere stato un cesto da pallone aerostatico, o grandi pezzi di seta, o da storie di uomini caduti dal ghiaccio, tutti che localizzavano la spedizione ben distante da Dansk\u00f8ya e Svalbard.\nLundstr\u00f6m fa notare (p.\u00a0134) che alcuni resoconti nazionali ed internazionali si basavano su leggende metropolitane. Riflettevano una mancanza di rispetto per i popoli indigeni dell'Artide, ritratti nei giornali come selvaggi violenti che avevano ucciso i tre uomini o che si erano disinteressati della loro situazione. Queste speculazioni furono tutte confutate nel 1930, quando fu scoperto il punto finale della spedizione su Kvit\u00f8ya dagli equipaggi di due navi, la \"Bratvaag\" e la \"Isbj\u00f8rn\".\nLa spedizione norvegese Bratvaag, nel corso di studi dei ghiacciai e dei mari dell'arcipelago di Svalbard a bordo del vascello \"Bratvaag\" di \u00c5lesund, trov\u00f2 i resti della spedizione di Andr\u00e9e il 5 agosto 1930. Kvit\u00f8ya era solitamente inaccessibile alle navi che cacciavano foche e balene, essendo solitamente circondata da uno spesso strato di ghiaccio e nascosta dalla fitta nebbia. L'estate del 1930 fu per\u00f2 particolarmente calda, ed il mare che la circondava era libero dai ghiacci. Dato che Kvit\u00f8ya era famosa per essere un luogo di caccia dei trichechi e la nebbia quel giorno era quasi inesistente, alcuni membri dell'equipaggio della \"Bratvaag\" colsero l'occasione per sbarcare su quella che chiamavano \"isola inaccessibile\". Due dei cacciatori di foche in cerca di acqua, Olav Salen e Karl Tusvick, scoprirono la barca di Andr\u00e9e nei pressi di un piccolo fiume, congelata sotto un cumulo di neve e completamente equipaggiata compreso il palo utilizzato per lo spostamento con incise le parole \"Spedizione polare di Andr\u00e9e, 1896\". Quando fu presentato il palo al capitano della \"Bratvaag\", Peder Eliassen, questi ordin\u00f2 all'equipaggio di cercare sull'isola. Tra le varie cose trovarono un giornale e due scheletri, identificati come Andr\u00e9e e Strindberg dai monogrammi sui loro abiti.\nLa \"Bratvaag\" lasci\u00f2 l'isola proseguendo la caccia e le osservazioni, con l'intenzione di tornarvi pi\u00f9 tardi per vedere se il ghiaccio si fosse ulteriormente sciolto restituendo altri oggetti. Altre scoperte furono fatte dalla M/K \"Isbj\u00f8rn\" di Troms\u00f8, Norvegia, uno sloop per la caccia alle foche noleggiato dai giornalisti per intercettare il \"Bratvaag\". Non riuscendo a trovarla, i giornalisti e l'equipaggio della \"Isbj\u00f8rn\" si diressero a Kvit\u00f8ya, sbarcando sull'isola il 5 settembre approfittando del bel tempo e trovandovi ancora meno ghiaccio rispetto alla \"Bratvaag\". Dopo aver fotografato la zona effettuarono le ricerche e trovarono il corpo di Frankel ed alcuni oggetti, compresa una scatola di stagno con all'interno le pellicole di Strindberg, il suo diario e le mappe. I due equipaggi consegnarono le loro scoperte ad una commissione scientifica dei governi svedese e norvegese a Troms\u00f8 rispettivamente il 2 e 16 settembre. I corpi dei tre esploratori furono trasportati a Stoccolma, dove giunsero il 5 ottobre.\nCausa delle morti.\nI corpi dei tre furono cremati nel 1930 senza ulteriori analisi al loro ritorno in Svezia. Il dubbio di cosa, esattamente, ne abbia causato la morte ha suscitato interesse e discussioni tra gli studiosi. Molti medici esperti ed amatori lessero gli ampi diari con occhio investigativo, cercando la chiave nella loro dieta, alla ricerca di possibili sintomi, o altri dettagli sul luogo del decesso. Concordano tutti su molti particolari. Ad esempio, si sa che gli esploratori mangiavano soprattutto scarse quantit\u00e0 di cibi in scatola o essiccati provenienti dalle scorte del pallone, oltre a grandi quantit\u00e0 di carne semicotta di orsi polari ed occasionali foche. Soffrivano spesso di dolore ai piedi e di diarrea, ed erano stanchi, infreddoliti e bagnati. Quando si trasferirono su Kvit\u00f8ya dal ghiaccio, lasciarono molto materiale e le scorte all'esterno della tenda, abbandonandolo lungo il percorso mentre diventavano troppo stanchi o malati per trasportarlo. Strindberg, il pi\u00f9 giovane, mor\u00ec per primo e fu \"sepolto\" (infilato nella crepa di una scogliera) dagli altri. L'interpretazione di queste osservazioni \u00e8 per\u00f2 in discussione.\nL'ipotesi pi\u00f9 conosciuta e pi\u00f9 accreditata \u00e8 quella esposta da Ernst Tryde, un medico, nel suo libro \"De d\u00f6da p\u00e5 Vit\u00f6n\" (\"La morte su Kvit\u00f8ya\") del 1952: secondo lui gli uomini morirono per trichinellosi, contratta mangiando carne poco cotta di orso polare. Furono trovate larve di \"trichinella spiralis\" in alcune carcasse di orso polare sul luogo del decesso. Sia Lundstr\u00f6m che Sundman sostengono questa ipotesi. Chi la critica fa notare che la diarrea, citata da Tryde come sintomo principale, potrebbe essere semplicemente dovuta alla dieta povera ed al fisico deperito, mentre mancano altri sintomi della trichinellosi. Inoltre, Fridtjof Nansen ed il collega Fredrik Hjalmar Johansen vissero mangiando orso polare nella stessa zona per 15 mesi senza ammalarsi. Tra le altre ipotesi c'\u00e8 l'avvelenamento da vitamina A per aver mangiato il fegato degli orsi. Il diario dimostra per\u00f2 che Andr\u00e9e era a conoscenza di questo pericolo. L'avvelenamento da monossido di carbonio \u00e8 una teoria che trova pochi sostenitori, come ad esempio l'esploratore Vilhjalmur Stefansson. La principale obiezione \u00e8 che la loro stufa aveva ancora del kerosene nella tanica quando fu ritrovata, per cui era spenta al momento della morte. Stefansson sostiene che usassero una stufa malfunzionante, una cosa che lui stesso aveva vissuto in precedenti spedizioni. L'avvelenamento da piombo causato dalle lattine che contenevano la carne in scatola \u00e8 un'ipotesi alternativa, cos\u00ec come lo scorbuto, il botulismo, il suicidio (avevano un sacco d'oppio) ed un attacco degli orsi polari. Una combinazione sostenuta da Kjellstr\u00f6m considerava il freddo e l'ipotermia alla fine dell'inverno artico, uniti alla disidratazione ed allo sfinimento generale, l'apatia e la delusione. Kjellstr\u00f6m sostiene che Tryde non consider\u00f2 mai il loro stile di vita, soprattutto la rottura del ghiaccio sotto la loro promettente casa mobile che li obblig\u00f2 a trasferirsi su un'isola ghiacciaio. \"I posteri si sono stupiti per il fatto che siano morti su Kvit\u00f8ya, circondati dal cibo\", scrive Kjellstr\u00f6m. \"La sorpresa \u00e8 piuttosto che trovarono la forza di vivere cos\u00ec a lungo\" (p.\u00a054).\nNel 2010 il ricercatore Bea Uusma Schyffert del Karolinska institutet, Svezia, rifiut\u00f2 l'ipotesi delle larve di \"trichinella spiralis\". Dopo aver esaminato gli abiti dei tre esploratori, concluse che almeno Strindberg sia stato ucciso dagli orsi polari.\nRetaggio.\nNel 1897 si svolse l'audace e temeraria impresa di Andr\u00e9e, piena di orgoglio patriottico e dei sogni svedesi di conquista artica. Il titolo di \"Ingegnere\" (\"Ingenj\u00f6r Andr\u00e9e\") fu usato da allora per riferirsi ad Andr\u00e9e, e divenne uno stimato ideale di ingegnere di fine XIX secolo per il suo utilizzo del progresso tecnologico. I tre esploratori furono osannati alla partenza e pianti da tutta la nazione alla loro scomparsa. Quando furono ritrovati, furono celebrati per l'eroismo della loro lotta lunga due mesi nel tentativo di raggiungere le aree popolate, e furono considerati come martiri morti per seguire gli ideali di scienza e progresso. La processione che trasport\u00f2 i loro resti mortali dalle navi a Stoccolma il 5 ottobre 1930, scrive lo storico svedese Sverker S\u00f6rlin, \"deve essere stata una delle pi\u00f9 solenni e grandiose manifestazioni di orgoglio nazionale avvenute in Svezia. Uno dei rari eventi paragonabili all'orgoglio nazionale che segu\u00ec il disastro della \"Estonia\" nel mar Baltico nel settembre 1994\" (p.\u00a0100).\nPi\u00f9 recentemente, le motivazioni eroiche di Andr\u00e9e sono state messe in discussione, a partire dal romanzo bestseller semidocumentario di Per Olof Sundman del 1967, intitolato \"Il volo dell'aquila\". Sundman ritrae un Andr\u00e9e vittima della pressione dei media e della classe politica e scientifica svedese, motivato quindi pi\u00f9 dalla paura che dal coraggio. L'interpretazione di Sundman delle personalit\u00e0 coinvolte, i punti ciechi della cultura nazionale svedese ed il ruolo della stampa sono riflessi nell'adattamento cinematografico \"Il volo dell'aquila\" (1982), basato sul romanzo e diretto da Jan Troell. Ricevette una nomination all'Oscar.\nL'apprezzamento del ruolo di Nils Strindberg sembra essere in crescendo, sia per la forza d'animo con la quale lo studente impreparato e non addestrato scatt\u00f2 le fotografie che per la qualit\u00e0 artistica del risultato. Dei 240 negativi ritrovati a Kvit\u00f8ya in contenitori zuppi d'acqua, 93 furono salvati da John Hertzberg del Istituto Reale di Tecnologia di Stoccolma, ex luogo di lavoro di Strindberg. Nel suo articolo, \"Recupero della storia visiva della spedizione Andr\u00e9e\" (2004), Tyrone Martinsson si lament\u00f2 della tradizionale attenzione riservata dai precedenti ricercatori alle fonti scritte (i diari) come fonte primaria di informazioni, sostenendo l'importanza storica delle fotografie.\nAlcuni oggetti della spedizione, compresa la barca fatta con la seta del pallone e la tenda, sono esposti presso l'Andr\u00e9eexpeditionen Polar Centre del museo di Grenna in Svezia.\nRappresentazione nei media.\nNel 1983 il compositore statunitense Dominick Argento scrisse un ciclo di canzoni per baritono e piano intitolata \"The Andr\u00e9e Expedition\". Il ciclo utilizza i testi di diari e lettere. L'opera del compositore svedese Klas Torstensson intitolata \"Expeditionen\" (1994\u201399) si basa sulla storia di Andr\u00e9e.\nUn racconto della spedizione \u00e8 compreso in \"The Ghost Disease and Twelve Other Stories of Detective Work in the Medical Field\", di Michael Howell e Peter Ford (Penguin, 1986). La storia fu adattata per la radio da Michael Butt per la BBC Radio 4 col titolo di \"The Stranded Eagle,\" come parte della serie \"Medical Detectives\". La radio trasmise la trasmissione il 1\u00ba aprile 1998 interpretata da John Woodvine (Knut Stubbendorf), Clive Merrison (Ernst Tryde), Ken Stott (S.A. Andr\u00e9e), Jack Klaff (Knut Fraenkel) e Scott Handy (Nils Strindberg). Il programma fu poi trasmesso sul canale digitale BBC 7.\nNel 2013 Il NIE Theatre Group produsse un'opera sulla spedizione, intitolata \"North, North, North,\" e presentata in un tour in tutto il Regno Unito."}
{"id": "5072366", "revid": "974994", "url": "https://it.wikipedia.org/wiki?curid=5072366", "title": "Ritratto di Letizia Ramolino Bonaparte", "text": "Ritratto di Letizia Ramolino Bonaparte \u00e8 una scultura in marmo di Antonio Canova eseguita tra il 1804 e il 1807 e conservata nella collezione Devonshire a Chatsworth House.\nEsposta al Salon parigino nel 1808, l'opera riscosse immediato successo ma ricevette anche numerose critiche da parte di alcuni che la volevano rifatta pedissequamente alla celebre statua romana della \"Agrippina\" in Campidoglio. Canova quasi presago delle critiche che si sarebbero susseguite in seguito alla comparsa della statua nell'esposizione, scriveva a Quatrem\u00e8re de Quincy nel 1806 che \"se io ho posato la mia figura presso a poco come la sposa di Germanico, non ci si trover\u00e0 nessun'altra somiglianza, non solo nella testa e questo si intende, ma nel suo insieme\". Nell'opera l'anziana donna - madre di Napoleone - \u00e8 rappresentata sorridente seduta comodamente su una sedia alla greca con cuscini e che a sua volta poggia su un tronco cavo, mentre volge il capo verso sinistra con il braccio sinistro appoggiato allo schienale e le gambe accavallate su un poggiapiedi, in un movimento rotatorio che spezza la linearit\u00e0 della posa e che crea una sensazione di naturalezza che non ha nulla a che vedere con la frontalit\u00e0 e la rigidit\u00e0 della statuaria classica.\nCi\u00f2 che caratterizza la scultura \u00e8 l'espressione viva e coinvolgente di Letizia, che rivolge un sorriso d'intesa allo spettatore, e il vestito riccamente drappeggiato che rende la morbidezza e la flessuosit\u00e0 della scultura. Sar\u00e0 proprio la scelta di ritrarre donne sedute o distese a ricorrere di frequente nelle opere di Canova divenendo una delle sue rappresentazioni favorite. Dell'opera l'artista ha realizzato alcuni bozzetti preparatori che presentano sensibili varianti, tra cui uno in terracotta in cui Letizia \u00e8 rappresentata con le braccia conserte sul grembo e il capo non ruotato verso sinistra bens\u00ec frontale, e oggi custodito nella Gipsoteca di Possagno. Il soggetto \u00e8 conosciuto in numerose varianti, come calchi in gesso e anche repliche in marmo."}
{"id": "5072368", "revid": "46291", "url": "https://it.wikipedia.org/wiki?curid=5072368", "title": "Phalaenopsis sanderiana", "text": "Phalaenopsis sanderiana \u00e8 una pianta della famiglia delle Orchidacee endemica delle Filippine.\nDescrizione.\n\u00c8 un'orchidea epifita di media taglia, a crescita monopodiale. Si presenta come una pianta pendente, con un corto fusto avvolto dalle foglie conduplicate, affusolate alla base, di forma da ellittica ad oblungo-ellittica, ad apice acuto, di colore verde soffuso di porpora con variegature argentee. La fioritura avviene normalmente da met\u00e0 primavera fino alla tarda estate, mediante un'infiorescenza racemosa o paniculata, ramificata, che aggetta lateralmente, eretta, incurvata, lunga mediamente 80 centimetri, ricoperta da minute brattee floreali di forma triangolare, portante da 15 a 20 fiori. Questi sono grandi dai 7 agli 8 centimetri, sono molto vistosi, di consistenza membranosa e di colore bianco soffuso di rosa, in petali (di forma ovata) e sepali (di forma ovato-lanceolata e pi\u00f9 piccoli dei petali). Il labello si presenta trilobato, coi lobi laterali rialzati ed \u00e8 bianco con macchie gialle arancioni e porpora.\nDistribuzione e habitat.\nLa specie \u00e8 originaria delle Filippine, in particolare \u00e8 endemica dell'isola di Mindanao, dove cresce epifita su alberi della foresta tropicale.\nSinonimi.\n\"Phalaenopsis amabilis subvar. sanderiana\" \n\"Phalaenopsis aphrodite var. sanderiana\" \n\"Phalaenopsis amabilis var. sanderiana\" \n\"Phalaenopsis sanderiana var. marmorata\"\n\"Phalaenopsis alcicornis\"\n\"Phalaenopsis sanderiana subvar. alba\" \n\"Phalaenopsis sanderiana subvar. marmorata\" \n\"Phalaenopsis sanderiana var. punctata\" \n\"Phalaenopsis sanderiana subvar. punctata\" \n\"Phalaenopsis sanderiana var. alba\" \n\"Phalaenopsis amabilis f. alba\" \n\"Phalaenopsis amabilis f. marmorata\" \n\"Phalaenopsis amabilis f. punctata\" \n\"Phalaenopsis sanderiana var. pulcherrima\" \n\"Phalaenopsis sanderiana f. alba\" \nColtivazione.\nQuesta pianta \u00e8 bene coltivata in panieri appesi, su supporto di sughero oppure su felci arboree e richiede in coltura esposizione all'ombra, temendo la luce diretta del sole, con temperature fresche nella fase di riposo e calde nella fase della fioritura."}
{"id": "5072375", "revid": "124123", "url": "https://it.wikipedia.org/wiki?curid=5072375", "title": "Juan V\u00e9lez de Guevara", "text": "Figlio di Luis V\u00e9lez de Guevara, fece carriera in magistratura. \u00c8 noto soprattutto per il dramma \"El manceb\u00f3n de los palacios o agraviar para alcanzar\" (1668) e per la commedia \"I sette figli di Lara\" (1651)."}
{"id": "5072376", "revid": "125740743", "url": "https://it.wikipedia.org/wiki?curid=5072376", "title": "Juan de Mal Lara", "text": "Nel 1568 pubblic\u00f2 la \"Filosofia volgare\", vasta raccolta di proverbi popolari. Diresse inoltre una celebre scuola di grammatica. Scrisse inoltre una \"Descripci\u00f3n de la galera real del seren\u00edssimo se\u00f1or Don Juan de Austria\".\nDiscepolo di L\u00e9on de Castro e Hern\u00e1n N\u00fa\u00f1ez e amico di Brocense, fu insegnante di Francisco de Medina."}
{"id": "5072377", "revid": "767487", "url": "https://it.wikipedia.org/wiki?curid=5072377", "title": "Beatrice Morgari", "text": "Biografia.\nFiglia dei pittori Paolo Emilio Morgari (1815-1882) e Clementina Lomazzi (1819-1897), Beatrice Morgari fu sorella di Luigi (1857-1935), anch'egli pittore, e di Oddino (1865-1944), uomo politico socialista. Anche il nonno Giuseppe Morgari (1788-1847), lo zio Rodolfo (1827-1909) e il cugino Pietro (1852-1885) furono pittori.\nIstruita nell'arte della pittura dal padre e da Federico Pastoris, esord\u00ec con la \"Testa di giovinetta\", esposta nel 1879 alla Promotrice delle Belle Arti di Torino. Dipinse nature morte e fu ritrattista: noto \u00e8 il suo \"Ritratto della baronessa Olimpia Savio\", conservato nel Museo del Risorgimento di Torino. \nSpos\u00f2 Giovanni Vezzetti e insegn\u00f2 disegno nell'Istituto professionale femminile Maria Laetitia di Torino. Dopo il \"Ritratto del tenente Mario Sacco\" (1916) lasci\u00f2 ogni attivit\u00e0 per motivi di salute."}
{"id": "5072378", "revid": "1226", "url": "https://it.wikipedia.org/wiki?curid=5072378", "title": "Francisco de Medina", "text": "Allievo di Juan de Mal Lara, scrisse una celebre \"Ode a Garcilaso\" e fu studioso di Garcilaso de la Vega, su cui scrisse anche un saggio (1580). Tradusse da Properzio e da Ausonio."}
{"id": "5072379", "revid": "282094", "url": "https://it.wikipedia.org/wiki?curid=5072379", "title": "Beatrice Morgari Vezzetti", "text": ""}
{"id": "5072382", "revid": "72396", "url": "https://it.wikipedia.org/wiki?curid=5072382", "title": "Guerrino Tramonti", "text": "Biografia e produzione artistica.\nDopo aver frequentato la Regia Scuola per la Ceramica di Faenza, frequent\u00f2 per alcuni mesi l'ambiente artistico di Venezia. Dopo un anno trascorso ad Albisola Superiore, ottenne alcuni premi ed insegn\u00f2 presso istituti d'arte di Civita Castellana, di Cagli e di Forl\u00ec. A partire dagli anni settanta abbandon\u00f2 la ceramica per darsi esclusivamente alla pittura, elaborando uno stile fra surrealismo e post-cubismo.\nFra le numerose esposizioni si ricordano in particolare la partecipazione alla IV Quadriennale di Roma (1943) e le retrospettive di Urbino (2010) e al Museo d'arte moderna di Tokyo (2011) (successivamente in \"tour\" per altre localit\u00e0 del Giappone).\nA Faenza \u00e8 stata inaugurata nel 2010 la Fondazione Guerrino Tramonti, casa-museo in cui sono esposti circa 390 suoi lavori."}
{"id": "5072386", "revid": "767487", "url": "https://it.wikipedia.org/wiki?curid=5072386", "title": "C\u00e1ndido Mar\u00eda Trigueros", "text": "Scrisse due poemi, \"Il poeta filosofo\" (1778) e la \"Riada\" (1784), per poi dedicarsi completamente al teatro."}
{"id": "5072387", "revid": "124123", "url": "https://it.wikipedia.org/wiki?curid=5072387", "title": "Diego Gir\u00f3n", "text": "Cognato di Juan de Mal Lara, alla morte di questi (1571) divenne direttore della sua scuola di grammatica. Riscosse successo come versificatore e traduttore di Esopo."}
{"id": "5072388", "revid": "287204", "url": "https://it.wikipedia.org/wiki?curid=5072388", "title": "Lloyd Bourne", "text": "Carriera.\nIn carriera ha vinto un titolo di doppio, il Rye Brook Open nel 1987, in coppia con il connazionale Jeff Klaparda. Nei tornei del Grande Slam ha ottenuto il suo miglior risultato raggiungendo i quarti di finale di doppio agli US Open nel 1981, e agli Australian Open nel 1983 e nel 1984."}
{"id": "5072390", "revid": "205250", "url": "https://it.wikipedia.org/wiki?curid=5072390", "title": "Lancino Corti", "text": "Epigrammista, di lui ci rimane inoltre il carme \"De Mediolano\". Fu cortigiano e protetto di Ludovico Sforza."}
{"id": "5072406", "revid": "76963", "url": "https://it.wikipedia.org/wiki?curid=5072406", "title": "Francisco Manuel do Nascimento", "text": "Sacerdote dal 1755, l'Inquisizione lo perseguit\u00f2 al punto da farlo emigrare in Francia. Nel 1790 a Lisbona entra a far parte della rifondata Arcadia Lusitana di Cruz e Silva, sotto lo pseudonimo di \"Filinto El\u00edsio.\" Nel 1819 pubblic\u00f2 l\"'Opera completa\", raccolta di tutte le sue composizioni."}
{"id": "5072418", "revid": "47767", "url": "https://it.wikipedia.org/wiki?curid=5072418", "title": "Playstation Store", "text": ""}
{"id": "5072422", "revid": "113030149", "url": "https://it.wikipedia.org/wiki?curid=5072422", "title": "Emergency (album Kool &amp; the Gang)", "text": "Emergency \u00e8 il sedicesimo album del gruppo musicale statunitense Kool &amp; the Gang, pubblicato nel 1984 su etichetta discografica De-Lite Records.\nL'album, prodotto da Ronald Bell, contiene in tutto 7 brani. Tra questi, figurano \"Emergency\", la canzone che d\u00e0 il titolo all'album, in seguito pubblicata anche come singolo, e le hit \"Fresh\", \"Misled\" e \"Cherish\", pure pubblicate come singolo. Questi successi hanno reso Kool &amp; the Gang l'unico gruppo ad aver piazzato quattro hit di uno stesso album nella top 20 a tutto il 1985.\nL'album fu registrato presso i Compass Point Studios di Nassau (Bahamas). Si tratta dell'ultimo album del gruppo uscito su etichetta De-Lite Records, dopo 15 anni di collaborazione."}
{"id": "5072423", "revid": "163662", "url": "https://it.wikipedia.org/wiki?curid=5072423", "title": "Gerolamo Ortis", "text": ""}
{"id": "5072424", "revid": "436907", "url": "https://it.wikipedia.org/wiki?curid=5072424", "title": "Ti ricordi di me?", "text": ""}
{"id": "5072442", "revid": "809148", "url": "https://it.wikipedia.org/wiki?curid=5072442", "title": "Difetto topologico", "text": "In matematica e fisica, un difetto topologico o solitone topologico \u00e8 una soluzione di un sistema di equazioni differenziali parziali omotopicamente distinta dalla soluzione di vuoto in una teoria quantistica dei campi. Si pu\u00f2 dimostrarne l'esistenza perch\u00e9 le condizioni al contorno implicano l'esistenza di soluzioni omotopicamente distinte. In genere questo si verifica perch\u00e9 il confine su cui sono specificate le condizioni al contorno ha un gruppo di omotopia non banale che si conserva nell'equazioni differenziali. Le soluzioni delle equazioni differenziali sono poi topologicamente distinte e sono classificate per la loro classe di omotopia. I difetti topologici sono stabili non solo rispetto a piccole perturbazioni, ma non possono decadere o essere annullati, proprio perch\u00e9 non vi \u00e8 alcuna trasformazione continua che li descriva (omotopicamente) con soluzioni uniformi."}
{"id": "5072443", "revid": "46291", "url": "https://it.wikipedia.org/wiki?curid=5072443", "title": "Nepenthes maxima", "text": "Nepenthes maxima \u00e8 una pianta carnivora della famiglia delle Nepenthaceae.\nDistribuzione e habitat.\n\u00c8 diffusa in Nuova Guinea, Sulawesi) e nelle isole Molucche.\nRecentemente \u00e8 stata segnalata anche nella catena del monte Hamiguitan, nelle Filippine meridionali (Mindanao).\nCresce come epifita nella foresta nebulosa o terrestre nei campi paludosi, ad altitudini comprese tra 600 e 2500\u00a0m."}
{"id": "5072446", "revid": "729019", "url": "https://it.wikipedia.org/wiki?curid=5072446", "title": "CRAL Cirio 1960-1961", "text": "Questa voce raccoglie le informazioni riguardanti la Dopolavoro Cirio nelle competizioni ufficiali della stagione 1960-1961."}
{"id": "5072462", "revid": "767487", "url": "https://it.wikipedia.org/wiki?curid=5072462", "title": "The Painting (film 1909)", "text": "The Painting \u00e8 un cortometraggio muto del 1909. Il nome del regista non viene riportato nei credit.\nProduzione.\nIl film fu prodotto dalla Vitagraph Company of America.\nDistribuzione.\nDistribuito dalla Vitagraph Company of America, il film - un cortometraggio di 131 metri - usc\u00ec nelle sale cinematografiche statunitensi il 5 gennaio 1909. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio della Vitagraph, \"\"."}
{"id": "5072466", "revid": "599013", "url": "https://it.wikipedia.org/wiki?curid=5072466", "title": "Paulo Jorge Pedro Lopes", "text": "Carriera.\nPaulo Lopes \u00e8 cresciuto calcisticamente nel Mirandela, club della sua citt\u00e0, per poi passare al pi\u00f9 prestigioso Benfica con cui firma un contratto da professionista a partire dalla stagione 1997-1998.\nViene ceduto in prestito per due stagioni, a Gil Vicente e Barreirense, per poi venire relegato alla formazione B.\nNonostante abbia disputato una buona annata viene ceduto, questa volta a titolo definitivo.\nDopo aver difeso le porte di Salgueiros, Estrela Amadora, Trofense e Feirense, fa ritorno al Benfica in qualit\u00e0 di terzo portiere. Si ritira dal calcio giocato il 2 agosto 2018, dopo dodici trofei vinti in sole 11 presenze con la maglia del Benfica."}
{"id": "5072467", "revid": "729019", "url": "https://it.wikipedia.org/wiki?curid=5072467", "title": "Ol'chon", "text": "Ol'chon (in russo: \u043e\u0441\u0442\u0440\u043e\u0432 \u041e\u043b\u044c\u0445\u043e\u043d; in buriato \u041e\u0439\u0445\u043e\u043d \u0430\u0440\u0430\u043b, \"Ojchon aral\") \u00e8 un'isola situata nel lago Bajkal, Russia. \u00c8 la pi\u00f9 grande e l'unica isola abitata del lago, ed \u00e8 la terza pi\u00f9 grande isola lacustre del mondo dopo Manitoulin e l'isola Ren\u00e9-Levasseur (entrambe in Canada). Amministrativamente, Ol'chon appartiene all'oblast' di Irkutsk del Circondario federale della Siberia. Dista da Irkutsk 256\u00a0km.\nDeve il suo nome alla parola buriata \"oj-chon\" (\"un po' boschiva\" o \"piccola foresta\") poich\u00e9 l'isola \u00e8 composta da steppa per il 55% e foresta per il restante 45%. La popolazione \u00e8 di persone, per la maggior parte buriati, che vivono prevalentemente nel villaggio di Chu\u017eir. Kurbat Ivanov la raggiunse nel 1643 nel suo viaggio alla scoperta del lago Bajkal.\nGeografia.\nOl'chon si trova nella parte centrale del lago, vicino, e quasi parallela, alla costa nord-occidentale, formando uno stretto che si chiama Maloe more (\u043f\u0440\u043e\u043b\u0438\u0432 \u041c\u0430\u043b\u043e\u0435 \u043c\u043e\u0440\u0435, \"piccolo mare\"). A sud-ovest, nel punto pi\u00f9 vicino alla costa, lo stretto Ol'chonskie vorota (\u043f\u0440\u043e\u043b\u0438\u0432 \u041e\u043b\u044c\u0445\u043e\u043d\u0441\u043a\u0438\u0435 \u0432\u043e\u0440\u043e\u0442\u0430) mette in comunicazione le acque del lago con quelle dello stretto Maloe more.\nL'isola ha una lunghezza di 71,7\u00a0km, e una larghezza di 15\u00a0km, la sua superficie \u00e8 di 730\u00a0km\u00b2. Il punto pi\u00f9 alto, a nord-est, \u00e8 il monte \u017dima (1276\u00a0m s.l.m., 818\u00a0m sul livello del lago Bajkal). Vicino al lato esterno di Ol'chon si trova il punto pi\u00f9 profondo del lago Bajkal (1.642 m).\nCapo Burchan (\u043c\u044b\u0441 \u0411\u0443\u0440\u0445\u0430\u043d) detto la \"roccia dello sciamano\" insieme ai pilastri di preghiera \"Sergee\", sulla costa nord-ovest dell'isola, che si protende nelle acque del Maloe more, sono i monumenti pi\u00f9 famosi dell'isola, un luogo sacro per lo sciamanesimo. Anche ora una parte della popolazione adora gli spiriti e la natura. La roccia, composta di calcare dolomitico e marmo, \u00e8 alta 42\u00a0m e ha una tortuosa caverna vicino alla riva.\nNello stretto Maloe more si trovano alcune piccole isole: I\u017eilchej, Zamogoj, Ogoj, Ol'trek, Chibin (\u0418\u0436\u0438\u043b\u0445\u0435\u0439, \u0417\u0430\u043c\u043e\u0433\u043e\u0439, \u041e\u0433\u043e\u0439, \u041e\u043b\u044c\u0442\u0440\u0435\u043a, \u0425\u0438\u0431\u0438\u043d).\nClima e vegetazione.\nLa regione del Bajkal \u00e8 molto soleggiata, su Ol'chon ci sono solo 48 giornate nuvolose all'anno. Le precipitazioni annue non superano una media di 140\u00a0mm. La massa d'acqua del Bajkal influenza il clima del territorio costiero. L'inverno qui \u00e8 pi\u00f9 mite e l'estate \u00e8 fresca. L'arrivo della primavera sul lago Bajkal \u00e8 in ritardo di 10-15 giorni rispetto alle zone circostanti, e l'autunno \u00e8 spesso molto lungo.\nSull'isola c'\u00e8 una diversit\u00e0 di paesaggi: taiga, steppa, baie riparate, spiagge di sabbia con dune, colline, boschi di larici e abeti, massi ricoperti di muschio, paludi con piante acquatiche. L'isola \u00e8 ventosa e soggetta a erosione e tende alla desertificazione: il villaggio di Chu\u017eir, il centro abitato pi\u00f9 importante dell'isola, una volta zona di foresta, \u00e8 gi\u00e0 stato invaso dalla sabbia. In un tratto sabbioso 20\u00a0km a nord del villaggio, nel golfo Baia Njurganskaja (\u0437\u0430\u043b\u0438\u0432 \u041d\u044e\u0440\u0433\u0430\u043d\u0441\u043a\u0430\u044f \u0433\u0443\u0431\u0430), particolare per le sue dune di sabbia, cresce una pianta endemica estremamente rara, l\"'Astragalus olchonensis\", pianta perenne della famiglia delle leguminose, del genere \"Astragalus\"."}
{"id": "5072469", "revid": "599013", "url": "https://it.wikipedia.org/wiki?curid=5072469", "title": "J\u00f6el Veltman", "text": ""}
{"id": "5072473", "revid": "767487", "url": "https://it.wikipedia.org/wiki?curid=5072473", "title": "Antonio Testa", "text": "Biografia.\nLaureatosi in giurisprudenza a Padova, esercita la professione di avvocato. Interessato all'economia e sostenitore della laicit\u00e0 dello Stato, aderisce al Partito Socialista Italiano (PSI). Due volte segretario della Federazione del PSI (dal 1969 al 1972 e dal 1975 al 1976), viene eletto consigliere regionale del Veneto il 7 giugno 1970, quando per la prima volta debutta l'assemblea regionale ed il partito di Pietro Nenni ottiene il 10,45% dei voti. \u00c8 quattro volte deputato alla Camera: nel 1976, 1983, 1987 e 1992."}
{"id": "5072474", "revid": "287204", "url": "https://it.wikipedia.org/wiki?curid=5072474", "title": "Joe and Zoot", "text": "Joe and Zoot \u00e8 un album del violinista jazz Joe Venuti e Zoot Sims, pubblicato dalla Chiaroscuro Records nel 1974. Il disco fu registrato il 27 settembre del 1973 a New York City, New York (Stati Uniti)."}
{"id": "5072495", "revid": "1354930", "url": "https://it.wikipedia.org/wiki?curid=5072495", "title": "Gran Premio Industria e Artigianato 2014", "text": "Il Gran Premio Industria e Artigianato 2014, trentottesima edizione della corsa e valida come evento dell'UCI Europe Tour 2014 categoria 1.1, si svolse il 26 luglio 2014 su un percorso totale di 199,2\u00a0km. La vittoria fu appannaggio del britannico Adam Yates, che complet\u00f2 il percorso in 4h38'57\", precedendo gli italiani Davide Formolo e Francesco Manuel Bongiorno.\nSul traguardo di Larciano 57 ciclisti portarono a termine la competizione."}
{"id": "5072496", "revid": "599013", "url": "https://it.wikipedia.org/wiki?curid=5072496", "title": "Frans Aerenhouts", "text": "Professionista tra il 1957 ed il 1967, vinse due edizioni della Gand-Wevelgem e una tappa alla Vuelta a Espa\u00f1a.\nCarriera.\nDopo aver corso come indipendente nel 1957 e all'inizio del 1958, vincendo la Berliner Etappenfahrt del 1957, pass\u00f2 alla Groene Leeuw nel maggio del 1958, conquistando una vittoria di tappa al Tour de l'Ouest. Nel 1959 pass\u00f2 alla Mercier, vincendo l'Omloop Mandel-Leie-Schelde nel 1959, la Gand-Wevelgem nel 1960 e nel 1961, ed il Grote Bankprijs Roeselare nel 1962. Nel 1963 corse per la G.B.C., imponendosi nella tappa di Barcellona alla Vuelta a Espa\u00f1a. Nel 1964 torn\u00f2 alla Mercier, conquistando il Grote Prijs Stad Zottegem nel 1965 ed il Tour du Brabant nel 1966. Nel 1967, ultimo anno da professionista, corse con la Mann, imponendosi al Grand Prix d'Antibes. Partecip\u00f2 a quattro edizioni del Tour de France, due della Vuelta a Espa\u00f1a, una del Giro d'Italia e quattro campionati del mondo."}
{"id": "5072497", "revid": "767487", "url": "https://it.wikipedia.org/wiki?curid=5072497", "title": "The Perpetual Proposal; or, An Ardent Wooer", "text": "The Perpetual Proposal; or, An Ardent Wooer \u00e8 un cortometraggio muto del 1909. Il nome del regista non viene riportato nei credit.\nProduzione.\nIl film fu prodotto dalla Vitagraph Company of America.\nDistribuzione.\nDistribuito dalla Vitagraph Company of America, il film usc\u00ec nelle sale cinematografiche statunitensi il 23 febbraio 1909. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dalla Vitagraph, \"The Poor Musician\"."}
{"id": "5072501", "revid": "122848903", "url": "https://it.wikipedia.org/wiki?curid=5072501", "title": "Vanderley Dias Marinho", "text": "Carriera.\nDopo alcuni anni fra club minori del Brasile viene acquistato dal Mar\u00edtimo sottoscrivendo un contratto quadriennale.\nSi mette in mostra alla sua prima stagione in Portogallo andando a segno ben 16 volte, terminando secondo nella classifica marcatori dietro a Jackson Mart\u00ednez.\nAl termine della stagione viene acquistato dal Benfica per 3 milioni di euro."}
{"id": "5072502", "revid": "767487", "url": "https://it.wikipedia.org/wiki?curid=5072502", "title": "Come ammazzare il capo 2", "text": "Come ammazzare il capo 2 (\"Horrible Bosses 2\") \u00e8 un film del 2014 scritto e diretto da Sean Anders.\nLa pellicola \u00e8 il sequel del film \"Come ammazzare il capo... e vivere felici\" (\"Horrible Bosses\") del 2011.\nTrama.\nNick, Kurt e Dale hanno deciso di mettersi in proprio: vogliono avviare una loro impresa e produrre un accessorio per la doccia, ispirato all'attrezzatura per il lavaggio auto. Ricevono un'offerta di finanziamento da parte del miliardario Bert Hanson, che promette di acquistare 100.000 unit\u00e0 del loro prodotto. I tre amici, incoraggiati, si indebitano e riescono a produrre le unit\u00e0 pattuite, ma scoprono di essere stati truffati: Hanson annulla l'ordine con l'intenzione di mandare in fallimento Nick, Kurt e Dale e, in questo modo, rilevare a basso costo la loro attivit\u00e0 e delocalizzare la produzione in Cina.\nI tre amici, disperati, decidono di rapire Rex Hanson, unico figlio di Bert, e di chiedere un riscatto di 500.000 dollari al padre per pagare i propri debiti. Seguendo i consigli di \"Fottimadre\" Jones i tre elaborano un piano e per addormentare Rex rubano del gas esilarante dallo studio dentistico della dottoressa Julia Harris (che finisce a letto con Nick durante il furto) e riescono a introdursi nella villa del miliardario, ma si addormentano nell'armadio di Rex per un guasto alla bombola del gas. Proprio quando pensano di rinunciare al rapimento, i tre scoprono che Rex si \u00e8 chiuso da solo nel bagagliaio della macchina: vuole collaborare con loro e fingere di essere stato rapito, per poter chiedere al padre 5 milioni di riscatto.\nDopo qualche incertezza iniziale, i tre si mettono d'accordo con Rex e decidono di elaborare un nuovo piano, ma tutto va storto. Bert Hanson avvisa la polizia del rapimento, che inizia subito ad indagare su di loro e quando i tre decidono di dare il via al piano vengono ricattati dalla dottoressa Julia (che ha scoperto il furto del gas) e Kurt sostituisce per errore il suo telefono con il telefono non tracciabile che avrebbero dovuto consegnare a Bert Hanson, per informarlo dei dettagli sul pagamento del riscatto. Quando i tre amici incontrano Bert nel parcheggio accordato per la consegna dei soldi, Rex spara al padre, uccidendolo. Nick, Kurt e Dale scoprono che Rex in realt\u00e0 voleva appropriarsi dei milioni del padre e dare a loro la colpa dell'omicidio. Rex torna al magazzino (dove secondo il piano originale avrebbe dovuto essere rinchiuso, pronto ad accusare i suoi tre complici), ma con l'aiuto di \"Fottimadre\" Jones il trio si fa seguire dalla polizia, cercando di arrivare al magazzino prima di Rex e di provare la loro innocenza. Rex riesce comunque ad arrivare prima, ma viene tradito dalla suoneria del cellulare di Kurt (che aveva in tasca quando Rex aveva sostituito i propri pantaloni, sporchi di sangue, con i suoi). Rex prende in ostaggio un detective della polizia, ma Dale riesce a distrarlo, permettendo agli agenti di arrestarlo.\nGrazie all'atto di eroismo di Dale, i tre vengono liberati dalle accuse. Anche la loro azienda viene acquistata e salvata dall'ex capo di Nick, Harken, che lascia a loro l'incarico della produzione. \"Fottimadre\" Jones, che di nascosto ha rubato i milioni del riscatto, usa i soldi per aprire dei Pinkberry in franchising.\nDistribuzione.\nIl primo trailer del film viene diffuso il 1\u00ba luglio 2014, mentre la versione italiana viene diffusa il 31 luglio 2014.\nLa pellicola \u00e8 stata distribuita nelle sale cinematografiche statunitensi a partire dal 26 novembre 2014, mentre in Italia dall'8 gennaio 2015.\nDivieto.\nLa pellicola, in America, \u00e8 stata vietata ai minori di 17 anni non accompagnati per la presenza di \"linguaggio scurrile e forte contenuto sessuale\"."}
{"id": "5072504", "revid": "256896", "url": "https://it.wikipedia.org/wiki?curid=5072504", "title": "Zoot Sims' Party", "text": "Zoot Sims' Party \u00e8 un album di Zoot Sims, pubblicato dalla Choice Records nel 1974. Il disco fu registrato il 20 aprile del 1974 al MacDonald's Studio di Sea Cliff presso New York City, New York (Stati Uniti)."}
{"id": "5072505", "revid": "1543377", "url": "https://it.wikipedia.org/wiki?curid=5072505", "title": "Torico", "text": "Torico () era un demo dell'Attica situato sulla sua costa sud-orientale, a circa 11\u201312\u00a0km a nord di Capo Sunio e 60 stadi da Anaflisto.\nMitologia.\nSecondo la tradizione Torico fu il primo posto dell'Attica che Demetra tocc\u00f2 nel suo viaggio verso Eleusi.\nTorico \u00e8 inoltre ricordato nella mitologia come residenza di Cefalo, che fu trasportato da Eos ad abitare con gli dei. Nell'Ottocento Wordsworth ipotizz\u00f2 che, nella psicologia ateniese, Torico fosse associato agli dei, in quanto Sofocle parla di una \"pietra torichia\" () in riferimento al trasferimento di Cefalo parlando di un'azione simile compiuta da Edipo.\nStoria.\nL'area era abitata gi\u00e0 nel tardo Calcolitico (fine del IV millennio a.C.); vi si trov\u00f2 un importante insediamento miceneo con una grande necropoli annessa.\nStrabone, citando Filocoro, afferma che Torico era una delle dodici citt\u00e0 fondate in Attica dal mitico re di Atene Cecrope e che in seguito Teseo aveva unito nella citt\u00e0 di Atene. Le importanti famiglie ateniesi degli Ionidi e i Cefalidi avevano le proprie radici in questo demo. Continu\u00f2 ad essere un luogo importante fino a quando venne fortificato nel 409 a.C., durante la guerra del Peloponneso.\nDescrizione.\nLe fortificazioni di Torico racchiudevano una piccola pianura che terminava nel porto della citt\u00e0, ora chiamato Porto Mandr\u00ec. I resti delle mura, lunghe seicento metri con almeno sei torri e sette porte, sono ancora presenti lungo il crinale delle colline sui lati nord, sud ed ovest della pianura. L'acropoli si trovava su un'altura sovrastante il torrente Frasng\u00f3 Limi\u00f3na. Sotto di essa, sul lato nord, ci sono le rovine di un teatro del VI secolo a.C., di una forma strana, cio\u00e8 una curva irregolare con una delle ali pi\u00f9 lunga rispetto alle altre. Nella pianura, verso occidente, sono presenti i resti di un porticato quadrangolare con colonne doriche.\nNell'area erano presenti numerosi laboratori per la fusione e la lavorazione dei metalli, che venivano portati qui dalle miniere del Laurio, una parte delle quali si trovava proprio all'interno del demo; l'arte della metallurgia era praticata in questo luogo sin dal periodo miceneo."}
{"id": "5072506", "revid": "339392", "url": "https://it.wikipedia.org/wiki?curid=5072506", "title": "Associazione Sportiva Dilettantistica Vis Portici 1906", "text": ""}
{"id": "5072543", "revid": "287204", "url": "https://it.wikipedia.org/wiki?curid=5072543", "title": "Giro di Toscana 2014", "text": "Il Giro di Toscana 2014, ottantasettesima edizione della corsa e valido come evento dell'UCI Europe Tour 2014 categoria 1.1, si svolse il 27 luglio 2014 su un percorso totale di 195,6\u00a0km. Fu vinto dall'olandese Pieter Weening, che termin\u00f2 la gara in 4h41'18\", alla media di 41,72\u00a0km/h.\nAll'arrivo 80 ciclisti portarono a termine la gara."}
{"id": "5072559", "revid": "767487", "url": "https://it.wikipedia.org/wiki?curid=5072559", "title": "Ai no Kotodama", "text": "Ai no Kotodama (letteralm. \"parole di devozione\") \u00e8 un film del 2007 diretto da Satoshi Kaneda.\nPellicola giapponese di genere BL (Boys' Love=amore tra ragazzi) ispirato al manga \"Yaoi\" di Keiko Kanno.\nTrama.\nOtani e Tachbana sono inseparabili fin dai tempi del liceo ed ora che si ritrovano all'universit\u00e0 assieme hanno deciso di convivere in un appartamento preso in affitto; sono fidanzati ma tengono il loro amore segreto agli altri studenti, tanto per evitarsi complicazioni inutili. Un giorno per\u00f2 incontrano casualmente Yuki, una loro vecchia compagna di scuola; Tachibana la accoglie subito festosamente, Otani un po' meno.\nVia via che il tempo passa Otani viene preso sempre pi\u00f9 da una forma strisciante di gelosia nei confronti della ragazza, anche perch\u00e9 nota quanto questa si trovi perfettamente a proprio ago accanto a Tachibana; le ha perfino regalato per il suo compleanno un profumo chiamato, guarda caso, proprio \"gelosia\". Otani si fa sempre pi\u00f9 imbronciato e scostante e forse anche un po' insicuro dei sentimenti autentici del fidanzato nei suoi confronti; questo fino a che, per una serie di malintesi venutisi a verificare uno di seguito all'altro, non decidono si separarsi per un po'.\nOtani chiede ospitalit\u00e0 per qualche giorno da un amico di college il quale gli confida la sua storia a distanza con un giovane americano. Infine i dubbi tra i due amanti si chiariscono quando Yuki trova il coraggio di confessare ad Otani che in realt\u00e0 \u00e8 proprio di lui, non di Tachibana, che ella \u00e8 sempre stata innamorata. Tutti e tre si ritrovano una sera a far esplodere i fuochi d'artificio: compreso che Otani non potr\u00e0 mai essere suo, Yuki lo lascia con un abbraccio, sotto lo sguardo affettuoso di Tachibana."}
{"id": "5072567", "revid": "67331675", "url": "https://it.wikipedia.org/wiki?curid=5072567", "title": "Territorio confederato dell'Arizona", "text": ""}
{"id": "5072609", "revid": "256896", "url": "https://it.wikipedia.org/wiki?curid=5072609", "title": "Nirvana (Zoot Sims Bucky Pizzarelli Buddy Rich)", "text": "Nirvana (che fu pubblicato anche dalla Pilz Records con il titolo di \"Send in the Clowns\") \u00e8 un album di Zoot Sims con il chitarrista Bucky Pizzarelli ed il batterista Buddy Rich, pubblicato dalla Groove Merchant Records nel 1974. Il disco fu registrato il 22 aprile 1974 a New York City, New York (Stati Uniti)."}
{"id": "5072610", "revid": "71433", "url": "https://it.wikipedia.org/wiki?curid=5072610", "title": "Horrible Bosses 2", "text": ""}
{"id": "5072612", "revid": "1543377", "url": "https://it.wikipedia.org/wiki?curid=5072612", "title": "Reggina Calcio 2014-2015", "text": "Questa voce raccoglie le informazioni riguardanti la Reggina Calcio nelle competizioni ufficiali della stagione 2014-2015.\nStagione.\nPrecampionato.\nDopo 5 anni consecutivi in Serie B e 19 stagioni tra Serie A e Serie B, la squadra amaranto a seguito della retrocessione avvenuta nella precedente stagione si trova a giocare in Lega Pro (che ritorna alla formula della vecchia Serie C a tre gironi, esistita dal 1935 al 1978), inserita nel girone C, il raggruppamento delle squadre meridionali.\nSul piano economico la societ\u00e0 si trova in difficolt\u00e0 poich\u00e9 se non fosse riuscita a pareggiare il bilancio sarebbe stata esclusa dal campionato di terza serie, cos\u00ec come successo al e al . Pertanto il maggior azionista della Reggina, il patron Pasquale Foti, avvia una lunga serie di cessioni e rescissioni che vanno a far scomparire la maggior parte della rosa della scorsa stagione, e a risolvere vari contratti con ex tesserati, che vantano ancora delle somme con il club dello stretto. Il 30 luglio 2014, ultimo giorno utile per iscriversi, la Reggina presenta la domanda di partecipazione alla Lega Pro, che risulta essere incompleta, mancante della fidejussione. La societ\u00e0 ha quindi tempo fino al 17 agosto per fare ricorso, e il 15 luglio viene presentato il ricorso alla COVISOC, con la presentazione della mancante parte della documentazione, compresa la fidejussione di 600.000 euro e una tassa di 9.000 euro. La sentenza arriva il giorno successivo: la Reggina pu\u00f2 partecipare al campionato.\nIl 21 luglio viene ingaggiato l'allenatore Francesco Cozza, ex capitano della squadra e cresciuto nel vivaio della Reggina; egli \u00e8 il decimo tecnico che \u00e8 stato sia giocatore che allenatore nella storia della squadra. Nel suo staff sono presenti Mozart (anche lui ex calciatore amaranto) come collaboratore tecnico, Giovanni Saffioti come preparatore atletico e Antonio La Serra come preparatore dei portieri.\nLa campagna abbonamenti si \u00e8 conclusa con la sottoscrizione di 2.245 tessere.\nLa stagione inizia il 22 luglio con il ritiro presso il centro sportivo Sant'Agata; la Reggina cos\u00ec si trova a essere l'ultima squadra del campionato ad avviare l'attivit\u00e0 sportiva. Il primo impegno ufficiale \u00e8 il 10 agosto in Coppa Italia contro la Casertana; i convocati per questo ritiro vengono ufficializzati il 21 luglio e si tratta di fatto della Primavera dell'anno scorso, infatti su 30 giocatori 26 sono uscenti dal vivaio della squadra.\nCoppa Italia.\nLa Reggina esordisce in Coppa Italia il 10 agosto 2014 in casa, allo Stadio Oreste Granillo, contro la Casertana, squadra che milita in Lega Pro nello stesso raggruppamento della Reggina, e che gli amaranto ritroveranno subito nel primo impegno ufficiale di campionato. Nonostante la buona prestazione della squadra amaranto, la squadra campana ha la meglio, espugnando il Granillo per 0-1, determinando cos\u00ec l'eliminazione del torneo della squadra in riva allo Stretto.\nCoppa Italia Lega Pro.\nAvendo partecipato anche alla coppa maggiore, la squadra amaranto entra al secondo turno della Coppa Italia Lega Pro, il 29 ottobre 2014, affrontando un altro derby calabrese, quello con il Cosenza, battuto in campionato per 3-0. Gli amaranto con questa partita cercano di riportare su il morale dopo la pesante sconfitta avvenuta in campionato contro la Vigor Lamezia, derby che non si sblocca e che arriva ai rigori, determinando vincitrice il Cosenza per 4-2.\nCampionato.\nIl debutto il campionato avviene in casa, con un 2-2 sempre contro la Casertana, mentre la prima vittoria arriva alla seconda giornata in trasferta allo stadio Marcello Torre di Pagani per 1-2 contro la Paganese, vittoria che mancava dall'8 marzo 2014 contro il Carpi e che da carica in vista del primo derby stagione, molto atteso dai tifosi, quello contro il , partita dichiarata dall'Osservatorio nazionale sulle manifestazioni sportive ad alto rischio.\nA causa della concomitanza con i festeggiamenti per la festa patronale della Madonna della Consolazione, la Questura di Reggio Calabria decide di rinviare la partita; la Lega Pro decide quindi di anticipare l'incontro da domenica 14 settembre alle ore 18.00 a venerd\u00ec 12 settembre alle ore 20:30: lo scontro \u00e8 perso 0-1 dagli amaranto e il 70\u00ba Derby dello Stretto se lo aggiudicano i peloritani, nonostante un'ottima performance della squadra di casa che coglie la prima sconfitta stagionale, subito bissata nella partita seguente col Lecce dopo una pessima prestazione.\nIl 20 settembre 2014 viene rinnovato il Cda facendo tornare presidente Lillo Foti, che era stato alla guida della squadra calabrese fino al novembre del 2013. Sul piano dei risultati continua ancora la scia negativa facendo registrare un 0-0 col , partita caratterizzata dalla scissione della curva sud e una sconfitta per 2-1 contro la Juve Stabia a causa degli errori difensivi.\nArriva subito il secondo derby pi\u00f9 sentito dai tifosi amaranto, quello con il Cosenza vinto 3-0 grazie alla tripletta di Insigne e facendo sperare in una scia positiva, cosa che nonostante il bel gioco espresso finora in campionato non vuole arrivare, andando a far registrare la sconfitta per 1-0 a Matera e il pareggio in casa contro la Lupa Roma, nonostante questo a peggiorare le cose \u00e8 la prima tanto attesa penalizzazione di 4 punti che porta gli amaranto da 9 a 5 punti in classifica facendoli risultare al penultimo posto in classifica.\nDopo una striscia di risultanti assai negativa, il 15 novembre 2014 - a seguito della sconfitta con la - l'allenatore Francesco Cozza si dimette dall'incarico: al suo posto subentra Pierantonio Tortelli.\nL'esordio del nuovo tecnico non \u00e8 dei migliori, infatti collezione subito due sconfitte, allungando ulteriormente la striscia di risultati assai negativi portando ad un nuovo esonero e consegnare la panchina ad Roberto Alberti Mazzaferro che nonostante tutto riesce a far chiudere il girone di andata con 3 punti preziosi conquistati in casa contro il Martina franca grazie al sedicienne Gjuci regalando la prima vittoria del nuovo anno e avviando una striscia utile che porta a conquistare 5 punti in 3 partite, interrotta dalla disfatta per 4-1 avvenuta in trasferta a davanti a 700 tifosi reggini che nonostante l'ultimo posto in classifica si presentano al San Filippo a sostenere la squadra.\nil 3 febbraio 2015 le sezioni riunite accolgono il ricorso della Reggina annullando l'intera penalizzazione inflitta nel corso di questo campionato.\nIl 26 marzo la Reggina ottiene un deferimento di 4 punti culminato il 15 aprile con una penalizzazione di dodici punti, che si aggiungono ai quattro gi\u00e0 presenti. Il 28 aprile la penalizzazione viene ridotta di dieci punti.\nGli amaranto, sotto la guida del subentrato mister Giacomo Tedesco, non riescono ad evitare la retrocessione. Il 20 maggio, tuttavia, al termine della riunione tenuta dall'Alta Corte circa l'ennesimo ricorso stagionale presentato dalla societ\u00e0, la classifica del campionato viene ancora una volta ridisegnata; le Sezioni Unite del Tribunale d'Appello, infatti, decidono di restituire ulteriori due punti alla societ\u00e0 di Lillo Foti, dando speranza di salvezza alla societ\u00e0. Dunque, la sfida play-out decisiva vede il presentarsi del derby dello Stretto; nel doppio confronto prevalgono i calabresi (1-0 al Granillo e 0-1 al San Filippo), che ottengono cos\u00ec la permanenza fra i professionisti, condannando il Messina alla retrocessione nei dilettanti.\nMaglie e sponsor.\nLo sponsor tecnico \u00e8 Legea; il primo sponsor sulle maglie \u00e8 Canale costruzioni, il secondo sponsor \u00e8 Stocco&amp;Stocco mentre lo sponsor sui pantaloncini \u00e8 Puliservice.\nOrganigramma societario.\nOrganigramma societario tratto dal sito ufficiale della squadra.\nArea direttiva\n\"Collegio Sindacale\"\nArea organizzativa\nUfficio comunicazione\nUfficio marketing\nArea tecnica\nArea sanitaria\nRosa.\n\"Rosa aggiornata al 21 gennaio 2015.\"\nStatistiche.\n\"Statistiche aggiornate all'8 aprile 2015.\"\nStatistiche dei giocatori.\naggiornata al 30 maggio 2015.\nSono in \"corsivo\" i calciatori che hanno lasciato la societ\u00e0 a stagione in corso."}
{"id": "5072614", "revid": "599013", "url": "https://it.wikipedia.org/wiki?curid=5072614", "title": "Darene Thomas", "text": "Carriera.\nHa giocato in Europa con BSE Esma Budapest e Panathinaikos, e in Italia con Schio e Termini Imerese."}
{"id": "5072617", "revid": "88740", "url": "https://it.wikipedia.org/wiki?curid=5072617", "title": "Il Mese Enigmistico", "text": "Il Mese Enigmistico \u00e8 un mensile di giochi, enigmistici e non, spin-off de \"La Settimana Enigmistica\". \nStoria.\nNato come edizione antologica di giochi col nome \"Il Blocco Enigmistico\", al presente \u00e8 costituito quasi interamente di lavori inediti.\nIl primo numero fu diffuso a luglio 1995: presentava, come il periodico maggiore, una serie di giochi a carattere enigmistico con la soluzione nella pagina successiva o alle volte anche nel numero successivo. Era edito in forma di block-notes, la cadenza era bimestrale, e vi era una edizione speciale estiva nel mese di luglio.\nNel corso del tempo divenne mensile e le soluzioni finirono tutte quante in fondo al periodico, tranne quelle dei concorsi (almeno due al mese).\nDa maggio 2016 la testata assume il nome attuale, \u00e8 edita a fascicolo, e similmente alla Settimana ha alcuni enigmi in posizione fissa.\nA dicembre 2020 ha raggiunto i 200 numeri editi.\nDescrizione.\nOltre a proporre molti giochi della \"Settimana\", in esso sono spesso presenti anche alcune esclusive, come il \"Samurai\" (multi Sudoku a 5 schemi incrociati), i polizieschi \"Professione: detective\" e \"L'incredibile Baldo\" (non pi\u00f9 editi), e gli spazi umoristici Zits (\"Il mondo di Bruno\") e \"Casa, dolce casa\", e inoltre ripropone personaggi non pi\u00f9 editi dal settimanale.\nUna particolarit\u00e0 del Mese \u00e8 di usare i colori del semaforo per la difficolt\u00e0 dei giochi:\nIl colore blu indica anche notizie e curiosit\u00e0 di tipo diverso dai giochi enigmistici.\nAlcuni giochi di difficolt\u00e0 semplice hanno le istruzioni tradotte in varie lingue."}
{"id": "5072620", "revid": "1543377", "url": "https://it.wikipedia.org/wiki?curid=5072620", "title": "Galaxy Science Fiction", "text": "Galaxy Science Fiction \u00e8 stata una rivista statunitense di fantascienza in formato digest pubblicata per un trentennio dal 1950 al 1980. Venne fondata da un'editrice italo-francese, la World Editions di Cino Del Duca, che stava cercando di penetrare nel mercato americano. La World Editions assunse come curatore editoriale H. L. Gold, che rese in poco tempo \"Galaxy\" la rivista fantascientifica leader dell'epoca, concentrandosi su storie dai temi sociali piuttosto che tecnologici.\nGold pubblic\u00f2 diverse storie importanti durante la sua direzione, tra cui il romanzo breve \"Gli anni del rogo\" (\"The Fireman\", 1951) di Ray Bradbury, poi espanso in \"Fahrenheit 451\"; \"Il terrore dalla sesta luna\" (\"The Puppet Masters\", 1951) di Robert A. Heinlein; e \"L'uomo disintegrato\" (\"The Demolished Man\", 1952) di Alfred Bester. Nel 1952 la rivista fu acquisita da Robert Guinn, il suo tipografo. Verso la fine del 1950 Frederik Pohl affianc\u00f2 Gold in molti aspetti della produzione della rivista. Con il peggioramento della salute di Gold, Pohl fece le veci di curatore, subentrando ufficialmente alla fine del 1961, anche se svolgeva gi\u00e0 da qualche tempo la maggior parte del lavoro legato alla produzione della rivista.\nSotto Pohl, \"Galaxy\" continu\u00f2 il suo successo, pubblicando regolarmente narrativa di scrittori come Cordwainer Smith, Jack Vance, Harlan Ellison e Robert Silverberg. Pohl non vinse mai l'annuale premio Hugo per la sua gestione di \"Galaxy\", vedendosi invece assegnati tre Hugo per la sua rivista sorella, \"If\". Nel 1969 Guinn vendette \"Galaxy\" alla Universal Publishing and Distribution Corporation (UPD) e Pohl diede le dimissioni, venendo sostituito da Ejler Jakobsson. Sotto Jakobsson la rivista declin\u00f2 in termini qualitativi; recuper\u00f2 sotto James Baen, che fu assunto a met\u00e0 1974, ma quando egli si licenzi\u00f2 alla fine del 1977 il peggioramento riprese e si verificarono problemi finanziari: gli scrittori non erano pagati alle scadenze e la programmazione delle uscite divenne irregolare. Entro la fine del 1970 il periodo di tempo che intercorreva tra le uscite si allung\u00f2 e la testata venne infine venduta all'editore della rivista \"Galileo\", Vincent McCaffrey, che pubblic\u00f2 un solo numero nel 1980. Segu\u00ec una breve rinascita come rivista semiprofessionale nel 1994 a cura dal figlio di H. L. Gold, E. J. Gold, durata otto numeri bimestrali.\nAl suo apice, \"Galaxy\" ebbe una notevole influenza nel campo della fantascienza. Fu considerata una delle principali riviste di fantascienza quasi fin dagli inizi e la sua influenza non venne meno fino all'abbandono di Pohl nel 1969. Gold apport\u00f2 alla fantascienza su rivista una \"sofisticata sottigliezza intellettuale\" secondo Pohl, il quale aggiunse che \"dopo \"Galaxy\" era impossibile continuare a essere na\u00eff\". Lo storico della fantascienza David Kyle concorda, commentando che \"di tutti i curatori dentro e fuori della scena postbellica, il pi\u00f9 influente \u00e8 stato al di l\u00e0 di ogni dubbio H. L. Gold\". Kyle suggerisce che la nuova direzione impostata da Gold condusse \"inevitabilmente\" alla sperimentazione della New Wave, il movimento letterario che defin\u00ec la fantascienza degli anni sessanta.\nStoria editoriale.\nLa prima rivista di fantascienza,\" Amazing Stories\", fece la sua comparsa nel 1926. Entro la fine del 1930, il genere stava fiorendo negli Stati Uniti, ma la seconda guerra mondiale e le conseguenti carenze di carta decretarono la scomparsa di diverse riviste. Alla fine del 1940 il mercato inizi\u00f2 a recuperare: dal minimo di otto riviste attive negli Stati Uniti nel 1946, il settore si estese a 20 solo quattro anni pi\u00f9 tardi. \nL'apparizione di \"Galaxy\" nel 1950 faceva parte di questo boom. Secondo lo storico e critico della fantascienza Mike Ashley, il suo successo fu il motivo principale di una successiva marea di nuove pubblicazioni: 22 altre riviste di fantascienza apparvero dal 1954, quando il mercato declin\u00f2 nuovamente come effetto collaterale delle udienze al Senato degli Stati Uniti riguardanti la connessione ipotizzata tra fumetti e delinquenza minorile\nOrigini e anni cinquanta.\nH. L. Gold, primo curatore di \"Galaxy\", aveva lavorato per Standard Magazines nei primi anni quaranta come vice curatore, leggendo per Standard tre \"pulp\" di fantascienza: \"Startling Stories\", \"Thrilling Wonder\" e \"Captain Future\". Con l'avvento della guerra, Gold abbandon\u00f2 l'editoria per andare sotto le armi, ma alla fine del 1949 fu avvicinato da Vera Cerutti, che aveva un tempo lavorato per lui. Cerutti stava ora lavorando per una casa editrice italo-francese, la \u00c9ditions Mondiales Del Duca fondata da Cino Del Duca, che aveva aperto una succursale a New York col nome World Editions. Inizialmente Cerutti chiese a Gold una guida su come produrre una rivista, che egli forn\u00ec. World Editions sub\u00ec pesanti perdite con \"Fascination\", il suo primo tentativo di lanciare una rivista americana, cos\u00ec Vera Cerutti torn\u00f2 da Gold per ottenere suggerimenti su nuove testate. Gold conosceva \"The Magazine of Fantasy &amp; Science Fiction\", una rivista in formato digest lanciata nell'autunno del 1949, ma sentiva che c'era ancora spazio nel mercato per un'altra rivista seria di fantascienza. Invi\u00f2 un prospetto alla World Editions che comprendeva una proposta per una collana di romanzi \"paperback\" di fantascienza, nonch\u00e9 un periodico, e propose di pagare tre centesimi a parola, un compenso incredibilmente alto, dato che la maggior parte delle riviste concorrenti pagavano solo un centesimo a parola. La World Editions fu d'accordo, assumendo Gold come curatore editoriale e pubblicando il primo numero nell'ottobre del 1950. La collana di romanzi in seguito apparve come \"Galaxy Science Fiction Novels\".\nGold propose inizialmente due titoli per la rivista, \"If\" e \"Galaxy\". Il direttore artistico di Gold, Washington Irving van der Poel, compose vari layout di prova e Gold invit\u00f2 centinaia di scrittori, curatori, artisti e appassionati a visionarli e votare il loro preferito; il voto fu espresso con forza per \"Galaxy\" come titolo. Per il primo numero, Gold ottenne racconti da diversi autori ben noti, tra cui Isaac Asimov, Fritz Leiber e Theodore Sturgeon, cos\u00ec come la prima parte di \"Time Quarry\" di Clifford D. Simak (poi pubblicato in volume come \"Oltre l'invisibile\"). Insieme a un saggio di Gold, il primo numero introdusse una rubrica di recensioni letterarie dell'antologista Groff Conklin, che apparve fino al 1955, e una rubrica scientifica di Willy Ley. Gold cerc\u00f2 di applicare tecniche di stampa di alta qualit\u00e0, anche se la qualit\u00e0 della carta disponibile era insufficiente per rendere visibili tutti i benefici.\nMentre \"le nuove riviste - e molte delle vecchie - stanno morendo di cirrosi letteraria, La causa? Avvelenamento da narrativa deteriorata\", afferm\u00f2 Gold, \"Galaxy\" divenne redditizia entro cinque uscite; un'\"incredibile\" realizzazione, nelle sue parole. Lo scoppio della guerra di Corea condusse alla scarsit\u00e0 di carta - Gold scrisse in un editoriale del 1951 che \"l'acquisto di carta in questi giorni \u00e8 come essere aggrediti in una strada buia\" \u2014 ci\u00f2 costrinse la rivista a trovare un nuovo tipografo, Robert M. Guinn. La nuova carta era di qualit\u00e0 ancora pi\u00f9 bassa, una delusione per Gold. Quell'estate, dissidi interni alla World Editions condussero a tentativi di interrompere la distribuzione di \"Galaxy\". Secondo Gold, il direttore della distribuzione e il capo dell'ufficio americano avevano accumulato molti numeri, invece di distribuirli, e fatto in modo che quelli che avevano distribuito andassero in zone degli Stati Uniti, come il Sud, dove c'era poco o nessun pubblico per la rivista. Il capo della succursale francese della World Editions giunse negli Stati Uniti per scoprire quale fosse il problema e raccomand\u00f2 che la rivista fosse venduta ai due americani per 3.000 dollari, un prezzo molto basso. Cercarono di assoldare Gold, ma lui contatt\u00f2 l'ufficio italiano, che respinse la vendita e infine accett\u00f2 di vendere \"Galaxy\" al tipografo, Robert M. Guinn. Fu solo dopo che la vendita fu completata che il sabotaggio della distribuzione venne alla luce; la World Editions voleva riacquistare la rivista, ma Guinn propose un prezzo quattro volte pi\u00f9 alto di quanto aveva pagato. Nelle parole di Gold, \"egli, Guinn, sapeva quello che stava comprando, mentre World Editions non sapeva cosa stesse vendendo\".\nLa nuova societ\u00e0 di Guinn fu chiamata Galaxy Publishing Corporation e subentr\u00f2 a partire dal numero di ottobre 1951. Gold rimase come curatore editoriale, perdendo per\u00f2 l'assistenza del personale della World Editions, basandosi invece sull'aiuto offerto da Jerome Bixby, Algis Budrys, Theodore Sturgeon e dalla moglie di Gold, Evelyn Paige. Lo scrittore di fantascienza Frederik Pohl, in seguito attivo come agente letterario, fu utile anche per mettere in collegamento gli scrittori con Gold.\nEntro la fine del 1950 il boom delle riviste di fantascienza era finito e la diffusione relativamente scarsa delle riviste non attirava i favori dei distributori, degli intermediari che trasportavano le riviste dagli editori alle edicole e ad altri punti vendita. Gold cambi\u00f2 il titolo da \"Galaxy Science Fiction\" a \"Galaxy Magazine\" con il numero di settembre 1958, commentando che il termine \"fantascienza\" \"spaventa molte persone allontanandole dal comprare\". La diffusione di \"Galaxy\", di circa 90.000 copie, era la pi\u00f9 alta delle riviste di fantascienza, ma Guinn decise di tagliare i costi: nel 1959 aument\u00f2 il prezzo di copertina e pianific\u00f2 di cambiare la cadenza della rivista a bimestrale, aumentando il numero di pagine. Guinn tagli\u00f2 anche le tariffe pagate agli autori da tre (e, occasionalmente, quattro) centesimi a parola a 1,5 centesimi a parola. Queste modifiche fecero risparmiare a \"Galaxy\" oltre 12.000 dollari all'anno. Il risultato fu un calo della diffusione a circa 80.000 copie entro due anni, ma ci\u00f2 era sostenibile a causa dei risparmi di bilancio.\nNel suo editoriale del dicembre 1958, Gold descrisse i cambiamenti come risultanti in \"una nuova rivista\" con \"una volta e mezzo pi\u00f9 [pagine rispetto alla concorrenza di 35\u00a2] per solo 15\u00a2 pi\u00f9\". Spieg\u00f2 il programma bimestrale come necessario per mantenere la \"qualit\u00e0 di \"Galaxy\"\":\nAnni sessanta.\nGuinn acquist\u00f2 \"If\", un'altra rivista di fantascienza, nel 1959, affidandola a Gold perch\u00e9 la curasse come faceva con \"Galaxy\". Il numero di luglio 1959 di \"If\" fu il primo con la conduzione di Gold. Lo spostamento di \"Galaxy\" a una cadenza bimestrale era stato pensato per contribuire a ridurre il carico di lavoro di Gold, il quale non godeva di buona salute; era in grado di curare \"If\" anche perch\u00e9 le due riviste venivano pubblicate a mesi alterni. Verso la fine del 1950 Frederik Pohl cominci\u00f2 ad aiutare Gold, prima di tanto in tanto, poi al punto di eseguire tutte le mansioni editoriali, tra cui la scrittura degli editoriali e dei trafiletti e lavorare con la tipografia. Gold, che era agorafobico, stava in quel momento facendo sforzi per lasciare il suo appartamento, ma nel 1960 rimase gravemente ferito in un incidente in taxi e si dimostr\u00f2 incapace di continuare la cura editoriale. Pohl subentr\u00f2 a un certo punto nei primi mesi del 1961, anche se non fu elencato nella testata come redattore fino al numero di dicembre 1961.\nPohl tent\u00f2 di persuadere Guinn a raddoppiare i livelli retributivi di 1,5 centesimi a parola al livello dei precedenti tre. Guinn rifiut\u00f2, ma Pohl fu in grado di trovare abbastanza materiale che si potesse acquistare a un basso compenso per consentire loro di offrire ad alcuni autori tre centesimi a parola. La strategia ebbe successo nel migliorare la diffusione, cos\u00ec Guinn infine acconsent\u00ec all'aumento della retribuzione.\nPohl si sforz\u00f2 anche di convincere Guinn e Sol Cohen, che Guinn aveva assunto per aiutare con le mansioni editoriali, di passare sia \"Galaxy\" sia \"If\" a una cadenza mensile. Alla fine del 1962 trovarono un accordo, ma presto cambiarono idea e decisero piuttosto di fondare una terza rivista di fantascienza, \"Worlds of Tomorrow\", che venne lanciata nell'aprile 1963 e dur\u00f2 fino alla met\u00e0 del 1967 (venendo brevemente ripresa nel 1970-71). Alla fine del 1967 fu provata un'altra rivista sorella, \"Science Fiction International\", ma dur\u00f2 solo due uscite; presentava storie tradotte da altre lingue e le vendite erano molto deboli. Infine, nel 1968, Guinn lanci\u00f2 \"Worlds of Fantasy\", a cura inizialmente di Lester del Rey, curatore amministrativo di \"Galaxy\"; ne uscirono solo quattro numeri. A met\u00e0 del 1968, \"Galaxy\" vide restaurata la sua cadenza mensile.\nAnni settanta e successivi.\nNel 1969 Guinn vendette \"Galaxy\" alla Universal Publishing and Distribution Corporation (UPD). Pohl era a Rio de Janeiro al World Science Fiction Symposium quando la vendita si verific\u00f2; sent\u00ec poi la notizia quando ritorn\u00f2 alla sede di \"Galaxy\" e nel giro di pochi giorni decise di dimettersi. Il suo nome rimase sulla testata come \"redattore emerito\" - una carica inventata per trattenere Pohl dal trasferirsi in una delle altre riviste di fantascienza - e torn\u00f2 alla propria carriera di scrittore. Il suo posto venne assunto da Ejler Jakobsson, che lavorava all'epoca nel reparto libri della UPD. Lester del Rey rimase come redattore delle rubriche e Judy-Lynn Benjamin assunse il suo ruolo di direttore editoriale. Jack Gaughan divenne direttore artistico.\nLa diffusione di \"Galaxy\", mantenutasi relativamente stabile alla met\u00e0 degli anni 1960, era compresa tra 73.000 e 78.000 copie, ma l'acquisizione della UPD coincise con una sua precipitosa flessione: da 75.300 per l'esercizio chiuso a ottobre 1968, la distribuzione scese a 51.479 copie solo un anno dopo. Le difficolt\u00e0 con la distribuzione incisero anche sui profitti, cos\u00ec Arnold Abramson, proprietario di UPD, decise di ridurre i costi e massimizzare i profitti. \"Galaxy\" divenne bimestrale nell'agosto 1970, terminando un periodo di due anni di programmazione mensile (anche se un paio di mesi erano saltati). Il numero di pagine, che era stato tagliato da 196 a 160 quando UPD l'aveva comprata, era di nuovo aumentato e il prezzo venne portato da 60 a 75 centesimi. Venne inoltre inaugurata una edizione britannica nel maggio 1972, pubblicata da Tandem Books, che era di propriet\u00e0 di UPD. L'effetto complessivo di tutti questi cambiamenti fu un sostanziale incremento della redditivit\u00e0. La diffusione nel 1972 venne anche aumentata di circa 6.000 copie, bench\u00e9 sia possibile che questo fosse dovuto esclusivamente alla nuova edizione britannica.\nLa UPD inizi\u00f2 a sperimentare difficolt\u00e0 finanziarie all'inizio degli anni settanta e quando Judy-Lynn del Rey (all'anagrafe Judy-Lynn Benjamin) se ne and\u00f2 nel maggio 1973 per lavorare alla Ballantine Books, il carico di lavoro di Jakobsson s'ingrand\u00ec enormemente. Si dimise meno di un anno dopo, citando il superlavoro e altri motivi, e fu sostituito da James Baen, che assunse la direzione nel giugno 1974 dopo che Pohl aveva rifiutato il posto. Baen assunse altres\u00ec la direzione di \"If\", tuttavia l'aumento dei costi della carta forz\u00f2 la chiusura di \"If\" alla fine del 1974 e la testata venne fusa con \"Galaxy\". Quest'ultima era tornata mensile nel settembre 1973, ma rientr\u00f2 in tale cadenza con difficolt\u00e0, perdendo almeno un paio di uscite ogni anno tranne il 1974. Baen riusc\u00ec ad aumentare di nuovo la diffusione, portandola da 47.789 copie quando venne assunto a 81.035 quando si licenzi\u00f2. La rivista era redditizia per la UPD, ma la pressione finanziaria sull'azienda capogruppo esigette il suo pedaggio e Baen se ne and\u00f2 alla fine del 1977 a lavorare per Ace Books: il numero di ottobre fu l'ultimo da lui curato.\nBaen fu sostituito da John J. Pierce, ma la situazione peggior\u00f2 soltanto. Pierce si dimise entro un anno: l'azienda era in crescente debito e il suo assistente d'ufficio ricorda che l'ufficio sembrava condotto in modo inefficiente, anche se comment\u00f2 che Pierce \"chiaramente amava quello che faceva e sapeva quello di cui stava parlando\". Il rimpiazzo di Pierce fu Hank Stine, che subentr\u00f2 alla fine del 1978, ma a causa dell'uscita irregolare di \"Galaxy\" l'ultimo numero di Pierce fu quello di marzo-aprile 1979. Stine riusc\u00ec a produrre solo altri due numeri, quelli di giugno-luglio 1979 e settembre-ottobre 1979, prima che i problemi finanziari della UPD segnassero la fine. I diritti della testata furono trasferiti a una nuova societ\u00e0, Galaxy Magazine, Inc., di propriet\u00e0 di Vincent McCaffrey, titolare di Avenue Victor Hugo, un negozio di libri di seconda mano di Boston; la UPD mantenne una quota del dieci per cento, al fine di percepire un reddito da vendite future per pagare i propri debiti. Stine aveva composto altri due numeri, ma nessuno di essi fu mai pubblicato; McCaffrey, che aveva anche lanciato una rivista indipendente, \"Galileo\", ebbe problemi di liquidit\u00e0 che gli impedirono di distribuire la rivista come aveva pianificato. Un ulteriore numero apparve infine per McCaffrey, nel luglio del 1980, in grande formato; venne curato da Floyd Kemske. Il numero seguente, destinato ad essere quello di ottobre 1980, venne composto ma mai distribuito.\nGli ultimi anni di vita di \"Galaxy\" furono segnati da problemi di mancato pagamento dei collaboratori. John Varley, per esempio, ha riferito che stava ancora aspettando dei soldi per le sue storie cinque anni dopo la loro pubblicazione. I contributi di scrittori famosi vennero meno e la mancanza di sostegno finanziario dalla UPD fece s\u00ec che il compenso fosse un poco attraente centesimo a parola. La rivista dovette dibattersi con maggiori costi postali, maggiori costi della carta e la continua concorrenza del mercato delle edizioni economiche di fantascienza. Tali problemi non furono risolti con la vendita a McCaffrey, che non aveva neanche i soldi per pagare l'affrancatura per la distribuzione, con la conseguenza che non tutti gli abbonati di \"Galaxy\" ricevettero una copia dell'ultimo numero. Frederik Pohl addebita la colpa della scomparsa di \"Galaxy\" ad Arnie Abramson, che - afferma Pohl - \"semplicemente non svolse i compiti basilari di un editore\": pagare gli autori, assicurarsi che gli abbonati ricevessero le copie e assolvere ad altri impegni.\nNel 1994 la rivista riapparve per breve tempo come pubblicazione semiprofessionale, sotto la direzione di E. J. Gold, figlio di H. L. Gold. E. J. Gold produsse otto edizioni con regolare cadenza bimestrale, a partire dal numero di gennaio-febbraio 1994 fino a quello di marzo-aprile 1995.\nContenuti e accoglienza.\nPrimi anni.\nGold intendeva che \"Galaxy\" pubblicasse storie di qualit\u00e0 letteraria sufficiente ad attirare i lettori delle riviste patinate, cos\u00ec come quelli che giungevano alla rivista gi\u00e0 familiarizzati con il genere fantascientifico. La sua linea editoriale era pi\u00f9 ampia di quella di John W. Campbell, il direttore della rivista leader nel settore, \"Astounding Science Fiction\": Gold era interessato alla sociologia, alla psicologia e ad altre scienze \"morbide\" ed era anche disposto a pubblicare racconti umoristici e satirici. Gold riusc\u00ec a convincere l'editore a fargli offrire da 3 a 4 centesimi a parola, il che superava le tariffe pi\u00f9 elevate retribuite nel settore all'epoca. Oltre che per le tariffe elevate, \"Galaxy\" era un mercato interessante per gli scrittori perch\u00e9 Gold acquistava solo i diritti di prima pubblicazione su rivista, a differenza delle altre importanti riviste. \"Galaxy\" venne rapidamente affermandosi come una delle tre principali riviste di fantascienza, insieme ad \"Astounding\" di Campbell e \"The Magazine of Fantasy and Science Fiction\" (normalmente abbreviata in \"F&amp;SF\"). Campbell era stato enormemente influente nel corso del decennio precedente, ma l'aspetto di \"Galaxy\" e di \"F&amp;SF\", lanciata appena un anno prima, segn\u00f2 la fine del suo dominio sul genere.\nGold credeva che \"la fantascienza dovesse presentare sviluppi \"possibili\" sulla base di tendenze o andamenti attuali, per rispondere in \"termini drammatici\" alla domanda inespressa: 'Che cosa accadrebbe se...?'\" Una pubblicit\u00e0 della rivista nel primo numero paragonava un racconto di fantascienza e un western. Dopo avere mostrato che il racconto di fantascienza utilizzava la stessa trama del western semplicemente \"trapiantata su qualche pianeta alieno e impossibile\", l'annuncio dichiarava: \"NON LO TROVERAI MAI SU GALAXY!\", promettendo \"la pi\u00f9 bella fantascienza... autentica, plausibile, riflessiva... scritta da autori che non passano automaticamente dalle ondate del crimine alle invasioni della Terra\". La pubblicit\u00e0 richiam\u00f2 molta attenzione, anche se James Blish comment\u00f2 che \"Galaxy\" non fece sempre a meno di stampare il tipo di narrativa che parodiava.\nGold detestava l'uso delle altre riviste di copertine con ci\u00f2 che ha descritto come \"aggraziate femmine endomorfe con reggiseni bronzei, battaglieri maschi mesomorfi rivestiti di muscoli e spaventosi mostri alieni in cerca di un pasto umano\". La copertina del primo numero, opera di David Stone, rappresentava una scena di \"Time Quarry\" di Clifford D. Simak. L'immagine era muta, in contrasto con l'arte sensazionale tipicamente presente sulle copertine dei pulp di fantascienza; l'intenzione era che \"Galaxy\" avrebbe dovuto sembrare una rivista di fantascienza, ma una \"che non eri in imbarazzo a tenere\", secondo le parole di Mike Ashley. L'illustrazione grafica all'inizio era in genere insignificante, anche se la divertente copertina di Ed Emshwiller per il numero di giugno 1951, la sua prima vendita professionale come artista, fu un segno positivo. \"Emsh\", come era noto ai lettori di fantascienza, divenne ben presto un collaboratore regolare. I processi di produzione relativamente costosi su cui Gold aveva insistito consentirono illustrazioni pi\u00f9 sofisticate all'interno, che potevano essere integrate con i caratteri tipografici in modi impossibili con la meno costosa stampa a rilievo.\nGold sperava di stampare storie che erano superiori a ci\u00f2 che descrisse come \"scaglie di forfora letteraria\" riguardo a \"macchine pensanti che impazziscono quando gli viene chiesto di risolvere il problema della sopravvivenza dell'uomo... individui arguti privi di senso dell'umorismo, pattugliatori dello spazio dal piglio duro, eroine ninfomani che sono pure come la neve\" che \"Galaxy\" generalmente riceveva. La guerra e il disastro apocalittico erano temi particolarmente comuni; Gold rifer\u00ec che \"Oltre il 90% delle storie sottoposte ronzavano attorno [al soggetto] ... Se non fossero state cos\u00ec noiose, sarebbe stato divertente vedere le nostre transitorie rivalit\u00e0 politiche trasportate nei futuri pi\u00f9 remoti. Disse ai potenziali scrittori: \"Per salvare il loro tempo e il nostro, ecco un elenco parziale di idee sovrautilizzate che dovrebbero essere strenuamente evitate\":\n\"Non c'\u00e8 giorno senza posta\" con tali proposte a \"Galaxy\", scrisse Gold, ma talvolta arrivava \"una scoperta\" come il racconto \"Uovo d'angelo\" (\"Angel's Egg\") di Edgar Pangborn; Gold consigli\u00f2 altri autori: \"Perch\u00e9 non darsi da fare e vedere le tendenze positive cos\u00ec come quelle sconvolgenti?\" e \"chi ha detto che scrivere \u00e8 facile?\" Scrisse nel dodicesimo numero che la rivista aveva pubblicato oltre 750.000 parole in circa 60 storie, scelte da 3.000 opere sottoposte per un totale di oltre 25 milioni di parole, e che oltre la met\u00e0 delle storie avrebbe potuto comparire in antologie. Rifer\u00ec che la diffusione era aumentata del 5% a ogni numero e afferm\u00f2 che \"in base alle migliori informazioni disponibili, GALAXY ha \"tante storie che le vengono sottoposte quanto tutte le altre riviste di fantascienza!\"\"\nNel primo numero, Gold chiese il parere dei lettori su ci\u00f2 che avrebbe dovuto essere compreso nelle riviste: lettere, editoriali, recensioni librarie o altre rubriche. La risposta fu contraria a una rubrica di lettere, ma i lettori volevano editoriali e brevi recensioni librarie con raccomandazioni che li aiutassero a identificare i libri da acquistare, al contrario di critiche approfondite. Gold era anche preoccupato del fatto che delle aspre recensioni critiche avrebbero spaventato i nuovi scrittori che altrimenti avrebbero potuto presentare le loro opere. Groff Conklin inizi\u00f2 una rubrica di recensioni librarie, intitolata \"\"Galaxy\"'s Five Star Shelf\" (\"Lo scaffale a cinque stelle di \"Galaxy\"\"), nel primo numero; fu assegnata a Floyd Gale col numero di novembre 1955; Gale era in realt\u00e0 il fratello di Gold, con un cognome leggermente modificato. Il numero inaugurale comprendeva anche un concorso per i lettori per spiegare gli UFO in meno di 200 parole, il primo di molti concorsi che Gold avrebbe indetto.\nI primi sei numeri contenevano storie di autori famosi, tra cui alcune che hanno guadagnato grande apprezzamento come \"Prossimamente\" (\"Coming Attraction\") di Fritz Leiber, \"Servire l'uomo\" (\"To Serve Man\") di Damon Knight e \"Gli anni del rogo\" (\"The Fireman\") di Ray Bradbury, poi espanso in \"Fahrenheit 451\". Gold, tuttavia, riteneva che questi primi temi fossero esplorativi e parte del materiale proveniente dai grandi nomi era chiaramente una produzione minore. Con il suo secondo volume, a partire da aprile 1951 \"Galaxy\" raggiunse una qualit\u00e0 elevata e costante, con una storia destinata ad avere una reputazione duratura praticamente in ogni numero, tra cui \"Gli idioti in marcia\" (\"The Marching Morons\") di C. M. Kornbluth, \"Oltre la follia\" (\"Beyond Bedlam\") di Wyman Guin e \"Il terrore dalla sesta luna\" (\"The Puppet Masters\") di Robert A. Heinlein, la cui pubblicazione a puntate si sovrappose ai volumi 2 e 3.\nI pareri preliminari dei lettori erano contrari ai romanzi a puntate, ma qui Gold non segu\u00ec il loro parere, cos\u00ec \"Galaxy\" \u00e8 ricordato per alcune serie di grande successo. Un'antologia contemporanea di racconti di fantascienza, \"The Best Science Fiction Stories: 1951\" di E. F. Bleiler e T. E. Dikty, commentava in un editoriale che il lavoro di Gold \"riuscir\u00e0 a collocare la fantascienza su un piano di uguaglianza con qualsiasi altro campo della letteratura moderna\". Con una diffusione di oltre 100.000 copie nel suo secondo anno, \"Galaxy\" sorpass\u00f2 \"Astounding\".\nMet\u00e0 e fine degli anni cinquanta.\nGold mantenne alti gli standard di \"Galaxy\" per buona parte degli anni cinquanta. \"L'uomo disintegrato\" (\"The Demolished Man\") di Alfred Bester - secondo il critico Peter Nicholls \"tra i pochi veri classici del genere fantascientifico\" - fu pubblicato a puntate nei primi mesi del 1952. Segu\u00ec pochi mesi dopo \"I mercanti dello spazio\" (\"The Space Merchants\") di Pohl e Kornbluth, pubblicato a puntate come \"Gravy Planet\"; Brian Aldiss, nel suo studio critico sul genere \"Un miliardo di anni\" (\"Trillion Year Spree\", 1973), lo chiama \"uno dei pi\u00f9 famosi libri di fantascienza\". Sempre del 1952 sono i racconti \"Surface Tension\" di James Blish e \"Baby ha tre anni\" (\"Baby is Three\") di Theodore Sturgeon, entrambi largamente acclamati. I lettori avevano espresso il loro sostegno per gli articoli di tema scientifico, cos\u00ec nel marzo del 1952 Willy Ley, che aveva contribuito con saggi occasionali fin dal primo numero, diede inizio a una rubrica, \"For Your Information\", in cui rispondeva alle domande dei lettori sulla scienza. La rubrica, pubblicata ininterrottamente fino alla morte di Ley nel 1969, fu descritta da Frederik Pohl come \"la pi\u00f9 popolare che \"Galaxy\" abbia mai avuto\". I Premi Hugo furono inaugurati l'anno seguente: \"L'uomo disintegrato\" vinse il primo Hugo al miglior romanzo e \"Galaxy\" condivise il primo Hugo per la migliore rivista professionale con \"Astounding\".\nBench\u00e9 Gold pubblicasse una vasta gamma di materiale, \"Galaxy\" divenne nota in particolare per l'ironia e la satira; nella rivista apparvero regolarmente le opere di autori in grado di adottare lo stile ironico che prediligeva, come Damon Knight e Robert Sheckley. Nel 1953, con il maccartismo al suo apice, Gold rifiut\u00f2 di pubblicare \"La liberazione della Terra\" (\"The Liberation of Earth\"), un racconto di William Tenn che satireggiava ambedue i fronti sovietico e statunitense nella guerra di Corea. Tenn riferisce che a Gold, un ex radicale, l'idea aveva causato i \"sudori freddi\", anche se l'anno prima aveva pubblicato \"Maledetti marziani\" (\"The Martian Way\") di Isaac Asimov, un racconto velatamente anti-McCarthy.\nL. Sprague de Camp comment\u00e0 che Gold \"stabilisce un elevatissimo standard di eccellenza letteraria per i suoi scrittori\" e ha osservato che spesso egli richiedeva pi\u00f9 revisioni e riscritture. Gold era anche tristemente famoso per apportare modifiche radicali alle storie che pubblicava. Negli incontri e nelle telefonate egli divenne ben noto come un curatore editoriale difficile, la cui determinazione per raggiungere la perfezione a volte gli alienava i suoi scrittori. Non era per nulla dispiaciuto nel dichiarare: \"Ho lavorato sodo con gli scrittori e non si sono sempre divertiti\". I risultati erano spesso molto positivi: si dice che alcune storie di successo abbiano avuto inizio con un'idea che egli forniva a uno dei suoi autori. Nel caso de \"L'uomo disintegrato\", il suo coinvolgimento fu esteso quasi al punto di diventare una collaborazione. Gold era agorafobico e raramente lasciava il suo appartamento, ma gli scrittori spesso gli facevano visita e teneva regolarmente feste e partite di poker settimanali; oltre ai membri della comunit\u00e0 fantascientifica, fu spesso frequentato dal compositore d'avanguardia John Cage.\nNel marzo 1953 Gold annunci\u00f2 un concorso letterario per romanzi inediti, ma senza riuscire a ottenere alcuna opera che fosse utilizzabile. Egli chiese a Pohl e Kornbluth se fossero disposti a permettergli di stampare \"Gladiatore in legge\" (\"Gladiator-at-Law\"), che avevano appena completato, sotto uno pseudonimo in modo da poter sostenere che il concorso aveva trovato un nuovo talento. Essi rifiutarono, ma poco dopo Pohl e Lester del Rey decisero di lasciare che Gold prendesse il loro romanzo recentemente completato \"Rischio di vita\" (\"Preferred Risk\") e lo pubblicasse come il vincitore, sotto lo pseudonimo di Edson McCann. Pohl e del Rey costruirono una falsa identit\u00e0 per McCann, ma la notizia trapel\u00f2 e Gold non indisse mai pi\u00f9 un altro concorso letterario. Nel luglio 1953 lanci\u00f2 una rivista sorella, \"Beyond Fantasy Fiction\", dedicata al fantasy, genere che la politica editoriale di \"Galaxy\" non prediligeva; \"Beyond\" dur\u00f2 dieci numeri bimestrali, l'ultimo dei quali usc\u00ec nel gennaio 1955. Dopo il suo fallimento, Gold apr\u00ec maggiormente \"Galaxy\" al fantastico, pubblicando scrittori come Cordwainer Smith.\nLa serie radiofonica della ABC \"Tales of Tomorrow\", derivata nel 1951 dalla serie televisiva omonima, utilizzava storie tratte da \"Galaxy\": tale collegamento veniva annunciato all'inizio di ognuno dei suoi quindici episodi. Il 24 aprile 1955 un'altra serie radiofonica, \"X Minus One\" della NBC, inizi\u00f2 un ciclo molto pi\u00f9 lungo di 125 episodi, terminato nel gennaio 1958; dal febbraio 1956 in poi le sceneggiature erano esclusivamente adattamenti di storie tratte da \"Galaxy\" e la rivista stessa, a partire dal numero di aprile 1956, pubblicizz\u00f2 la serie, con opere di Pohl, Sturgeon e Philip K. Dick.\nNel corso degli anni cinquanta gli scrittori che pubblicavano su \"Galaxy\" dominavano abitualmente le finali dei premi Hugo, tuttavia n\u00e9 la rivista n\u00e9 le storie che pubblicava vinsero molti premi, nonostante quello che gli storici della fantascienza Marshall Tymn e Mike Ashley descrivono come la sua \"meritata reputazione di eccellenza\". Dopo diversi anni che era tagliata fuori dai premi Hugo, \"Galaxy\" pubblic\u00f2 nel 1958 due opere che ottennero il riconoscimento: il romanzo breve \"Il grande tempo\" (\"The Big Time\") di Fritz Leiber e il racconto \"Tutte le ostriche dei mari\" (\"Or All the Seas with Oysters\") di Avram Davidson.\nAnni sessanta.\nQuando Pohl venne assunto come curatore editoriale nel 1961 ampli\u00f2 la portata della rivista, inserendovi pi\u00f9 materiale fantastico. Tra i collaboratori regolari nel 1960 vi erano Jack Vance, Larry Niven, Frank Herbert, Robert Silverberg e Cordwainer Smith. Le storie di \"Galaxy\" di quest'epoca che vinsero premi sono \"I signori dei draghi\" (\"The Dragon Masters\") e \"L'ultimo castello\" (\"The Last Castle\") di Vance; \"La casa dalle finestre nere\" (\"Way Station\") di Clifford D. Simak, pubblicato a puntate come \"Here Gather the Stars\"; \"\u00abPentiti Arlecchino!\u00bb disse l'uomo del tic-tac\" (\"\"Repent, Harlequin!\" Said the Ticktockman\") e \"La bestia che gridava amore al cuore del mondo\" (\"The Beast That Shouted Love at the Heart of the World\") di Harlan Ellison; e \"Ali della notte\" (\"Nightwings\") di Silverberg. Pohl non riusc\u00ec mai a vincere un Premio Hugo come curatore editoriale di \"Galaxy\", pur avendolo vinto per tre volte consecutive dal 1966 al 1968 come curatore editoriale di \"If\", la rivista sorella di \"Galaxy\" e, in teoria, la minore delle due pubblicazioni.\nLa qualit\u00e0 della narrativa in \"Galaxy\" era peggiorata verso la fine della curatela di Gold: Pohl lavor\u00f2 duramente per ripristinare gli elevati standard della rivista. La difficile personalit\u00e0 editoriale di Gold aveva allontanato alcuni dei suoi collaboratori ma Pohl, che aveva lavorato come agente letterario negli anni cinquanta, era una figura centrale nella comunit\u00e0 fantascientifica e fu in grado di attirare contributi provenienti da famosi scrittori del suo tempo. A una di queste star offr\u00ec un accordo commerciale insolito: Robert Silverberg poteva scrivere quello che voleva e Pohl promise che lo avrebbe invariabilmente acquistato. Silverberg, che era stato un produttore di elevati volumi di competente, ma non notevole fantascienza, inizi\u00f2 di conseguenza a scrivere opere pi\u00f9 ambiziose, gran parte delle quali vennero pubblicate su \"Galaxy\" durante tutti gli anni sessanta.\nNel febbraio 1965, Pohl introdusse Algis Budrys come recensore letterario, dopo un anno in cui non era apparsa alcuna rubrica di recensioni. Le penetranti recensioni di Budrys attirarono molte lodi, tanto che il curatore David Hartwell lo ha classificato come uno dei migliori critici fantascientifici della sua generazione.\nLa differenza tra l'approccio di Pohl e quello di Gold risiedeva apparentemente negli editoriali che Pohl scriveva, che erano informali, divertenti e radicati nella sua profonda familiarit\u00e0 col genere. Con Pohl al timone, \"Galaxy\" torn\u00f2 a rivolgersi all'appassionato ben informato, allontanandosi dal mercato mainstream a cui Gold aveva mirato.\nAnni settanta.\nIl mandato di Ejler Jakobsson inizi\u00f2 pubblicando una grande quantit\u00e0 di storie arretrate che Pohl aveva acquistato, ma entro un anno o due divennero evidenti alcune modifiche sostanziali. Nei primi anni settanta Jakobsson tent\u00f2 di aggiornare l'immagine di \"Galaxy\", ad esempio aggiungendovi un fumetto, \"Sunpot\" di Vaughn Bod\u00e9. Theodore Sturgeon prese il posto di Budrys come titolare delle recensioni letterarie nel gennaio 1972 e tenne l'incarico fino alla met\u00e0 del 1975. Jakobsson non riusc\u00ec a conferire a \"Galaxy\" un nuovo carattere distintivo: \"Sunpot\" dur\u00f2 solo quattro numeri, le recensioni di Sturgeon erano mediocri e molti dei nuovi autori da lui pubblicati erano, secondo le parole di Mike Ashley, \"misericordiosamente sconosciuti fino ad allora\". La qualit\u00e0 della carta e della stampa a loro volta peggiorarono e le prime illustrazioni di copertina erano molto brutte. Jakobsson all'inizio pubblic\u00f2 gli editoriali scritti da ospiti piuttosto che scriverne di suo pugno e quando prese in mano la pagina dell'editoriale la sua opera risultava insignificante. Egli riusc\u00ec tuttavia ad attirare alcuni dei nuovi scrittori che stavano per raggiungere una larga fama sulla scena fantascientifica, tra cui George R. R. Martin, Joe Haldeman e Joanna Russ. Tre romanzi pubblicati nella rivista di Jakobsson vinsero dei premi: \"Neanche gli dei\" (\"The Gods Themselves\") di Isaac Asimov e \"Incontro con Rama\" (\"Rendezvous with Rama\") di Arthur C. Clarke vinsero ognuno sia il premio Hugo sia il Nebula, rispettivamente nel 1972 e 1973, mentre \"Il tempo delle metamorfosi\" (\"A Time of Changes\") di Robert Silverberg vinse il Nebula nel 1971. Il racconto \"Scultura lenta\" (\"Slow Sculpture\") di Sturgeon vinse entrambi i premi nella sua categoria nel 1970.\nAlla fine del 1971 venne aggiunta una rubrica di lettere: per la prima volta \"Galaxy\" pubblicava le lettere inviate dai lettori. Il redattore scientifico di lungo corso Willy Ley, morto nel 1969, venne rimpiazzato da Donald Menzel, sostituito a sua volta da Jerry Pournelle nell'aprile 1974.\nJames Baen, il successore di Jakobsson, fu in grado di pubblicare narrativa di elevata qualit\u00e0, incluso materiale di Roger Zelazny, John Varley, Larry Niven e Pohl, il cui romanzo \"La porta dell'infinito\" (\"Gateway\", 1976) vinse sia l'Hugo sia il Nebula. Baen elev\u00f2 in modo sostanziale il livello della rivista e Ashley si riferisce alla sua curatela come all'\"estate indiana\"' di \"Galaxy\". Sotto la direzione di Baen il recensore letterario fu Spider Robinson, che vinse un premio Locus nel 1977 principalmente per il suo lavoro in \"Galaxy\". Baen pubblic\u00f2 inoltre una serie di saggi di autori che trattavano della propria opera. A parte \"La porta dell'infinito\", Baen pubblic\u00f2 solo un'altra storia premiata: il racconto \"La vigilia della rivoluzione\" (\"The Day Before the Revolution\") di Ursula K. Le Guin, nell'agosto 1974, che vinse un premio Nebula.\nPierce, Stine e Kemske, i successori di Baen, furono in grado di mantenere il suo standard. Pohl rimase fedele alla rivista, ma la pubblicazione a puntate del suo romanzo \"Jem\" \u00e8 indicativo dei crescenti problemi che doveva affrontare \"Galaxy\": grazie alle date di uscita sempre pi\u00f9 irregolari della rivista, la pubblicazione a puntate si prolung\u00f2 dall'ultimo numero del 1978 fino al 1980, quando ormai il romanzo era stato pubblicato da tempo in formato libro. Nel novembre 1977 Paul Walker rilev\u00f2 la rubrica letteraria da Spider Robinson, mentre Jerry Pournelle lasci\u00f2 la rubrica scientifica alla fine del 1978. La qualit\u00e0 grafica scese a livelli amatoriali e nonostante l'apparenza di alcuni racconti e romanzi di successo, come ad esempio \"Kesrith\" (\"The Faded Sun: Kesrith\") di C. J. Cherryh, la qualit\u00e0 complessiva fu drasticamente peggiore di quanto non fosse stata sotto Baen. Il peggioramento di \"Galaxy\" era dovuto in gran parte ai problemi finanziari dell'editore Arnold Abramson, che ridusse la tariffa pagata agli autori (in un periodo di alta inflazione) a un penny a parola. Persino il pagamento di un compenso cos\u00ec basso non era garantito in modo tempestivo, tanto che molti scrittori si fermarono a causa della reputazione che \"Galaxy\" si era fatta di pagare lentamente o di non pagare affatto. I costi erano in aumento per carta, spese postali e produzione, mentre il mercato delle antologie tascabili era in piena espansione, aggiungendosi alla competizione che \"Galaxy\" stava affrontando. L'unico numero curato da Floyd Kemske non raggiunse mai la distribuzione in edicola, condannato dai problemi finanziari dell'editore della rivista Vincent McCaffrey.\nImpaginazione e illustrazione.\n\"Galaxy\" aveva un caratteristico stile di copertina negli anni 1950 con una \"L\" bianca di forma invertita che incornicia la copertina in alto e a sinistra; tale stile fu copiato da diverse altre riviste, tra cui \"Authentic Science Fiction\" e \"Startling Stories\". Quando \"Astounding\" segu\u00ec l'esempio alla fine del 1951, Gold comment\u00f2 sarcasticamente in un editoriale che \"Galaxy\" \"vorrebbe sapere quando possiamo averlo [il formato] indietro\". La prima variazione giunse col numero di settembre 1956, che ampli\u00f2 la fascia sinistra di bianco per lasciare spazio per i titoli delle storie e i nomi degli autori. Il numero di dicembre 1961 fu il primo a eliminare la striscia a sinistra e fino a luglio 1969 la rivista vari\u00f2 tra questa disposizione, la \"L\" rovesciata, e una versione completamente senza bianco, usata per la prima volta nel numero di agosto 1965. Un altro cambiamento che si pu\u00f2 vedere in tale numero \u00e8 l'inversione del colore del titolo, in lettere bianche su fondo rosso; questo venne usato da agosto 1963 a dicembre 1965. Nell'agosto 1969 il titolo venne ampliato per riempire la larghezza della rivista; questo numero presentava nuovamente la \"L\" bianca invertita, ma fu l'ultimo con questa caratteristica fino a 1980. Dopo agosto 1969 le illustrazioni coprivano l'intera copertina, anche se con alcune variazioni minori di composizione, come si pu\u00f2 vedere nel numero di ottobre 1976. Poi, nel settembre 1978 (non datato sulla copertina, ma numerato vol. 39 n. 7) il carattere originale per la scritta \"Galaxy\" fu abbandonato per gli ultimi pochi numeri. L'ultimo numero, a cura di Kemske, torn\u00f2 al layout e al carattere precedenti, anche se con una rivista di dimensioni doppie rispetto all'originale formato digest. Quando E. J. Gold resuscit\u00f2 la rivista nel 1994 ripristin\u00f2 la \"L\" rovesciata, utilizzando uno stile prevalentemente in bianco e nero per gli otto numeri da lui pubblicati.\nTra gli artisti di rilievo che contribuirono regolarmente a \"Galaxy\" vi furono Ed Emshwiller, che vinse numerosi premi Hugo per il suo lavoro, il candidato all'Hugo Wallace Wood e Jack Gaughan, che vinse tre Hugo alla fine degli anni sessanta, in parte per il suo lavoro in \"Galaxy\". A Gaughan fu commissionato da Pohl di fornire la copertina e le illustrazioni interne per \"I signori dei draghi\" di Jack Vance nel 1962; le illustrazioni prodotte resero immediatamente famoso Gaughan nel campo della fantascienza. Negli anni cinquanta e sessanta \"Galaxy\" tratteneva le illustrazioni originali inviate dai suoi artisti, anche se Emshwiller - che aveva pubblicato sulla rivista gran parte delle sue opere migliori a colori - fu in grado di negoziare un'eccezione a tale regola, conservando le illustrazioni per i suoi portfolio. Nel 1972 gran parte di queste opere d'arte, sia le illustrazioni interne sia quelle di copertina, fu venduta da Robert Guinn, che aveva tenuto tale materiale quando aveva venduto \"Galaxy\" alla UPD nel 1969.\nInfluenza nel campo.\nLo storico e critico della fantascienza Mike Ashley considera il successo di \"Galaxy\" il motivo principale del successivo boom delle riviste di fantascienza, commentando che \"ha rivoluzionato il campo durante la notte\". Sotto la direzione di Gold, \"Galaxy\" forn\u00ec un mercato per le storie di fantascienza basate sulle scienze sociali che non sarebbero state accettate dalle altre riviste importanti, \"Astounding\" e \"Fantasy &amp; Science Fiction\". Pohl considera \"Galaxy\" il luogo dove \"le straordinarie nuove tipologie di fantascienza... fiorirono, e cambi\u00f2 tutto nella fantascienza\". Secondo la sua opinione, l'innovazione di Gold fu chiedere agli scrittori di considerare non solo la nuova tecnologia, ma il conseguente impatto di tale tecnologia sulla societ\u00e0. Aggiunge che \"Ci\u00f2 che \"Galaxy\" apport\u00f2 alla rivista di fantascienza era un tipo di sottigliezza intellettuale. ... Dopo \"Galaxy\" era impossibile continuare a essere na\u00eff.\" L'autore di fantascienza Brian Stableford afferma che \"Galaxy\" usurp\u00f2 rapidamente la posizione di \"Astounding\" come \"pioniere del progresso della fantascienza hard\" perch\u00e9 abbracciava e perseguiva gioiosamente una nuova serie di sfide all'ortodossia morale.\" Isaac Asimov, nelle sue memorie, ricorda di essere rimasto profondamente colpito dal primo numero, aggiungendo che molti appassionati, tra cui egli stesso, sentivano che \"Galaxy\" sarebbe diventato il leader del settore quasi immediatamente. Nella valutazione del critico John Clute, \"Galaxy\" infatti soppiant\u00f2 rapidamente \"Astounding\" e rimase la rivista leader nel settore fino a quando Pohl si dimise come curatore nel 1969.\nLo storico della fantascienza David Kyle ascrive l'influenza di \"Galaxy\" specificamente a Gold, affermando che \"di tutti i curatori dentro e fuori la scena postbellica, il pi\u00f9 influente al di l\u00e0 di ogni dubbio fu H. L. Gold\" e che la nuova direzione da lui impostata condusse, \"inevitabilmente\", alla New Wave, il celebrato movimento letterario della fantascienza degli anni sessanta. La valutazione di Kyle fa eco allo scrittore Barry Malzberg, che definisce Gold \"forse il pi\u00f9 grande curatore editoriale nella storia in tutti i settori per la prima met\u00e0 del suo mandato\". Lo scrittore e storico della fantascienza Brian Aldiss e David Wingrove riassumono la storia di \"Galaxy\" dicendo che rimase per \"trent'anni principalmente gloriosi\": \"ha portato alla luce del sole una serie di eccellenti autori satirici, comici e ironici\" e, attraverso l'influenza della sua ridotta concentrazione sulla tecnologia, ha svolto un ruolo importante nell'attirare le donne a scrivere fantascienza.\nDettagli editoriali.\nCuratori editoriali.\nLa lista seguente e i grafici seguenti, seguono il colophon (tamburello) della rivista. A causa della precaria salute di Gold, Pohl fece tuttavia le funzioni di curatore per qualche tempo prima di assumere ufficialmente tale ruolo alla fine del 1961.\nEdizioni estere.\n\"Galaxy\" ebbe molteplici edizioni estere. Questo in parte perch\u00e9 la sua casa editrice originale, \u00c9ditions Mondiales Del Duca, aveva sede in Europa (precisamente in Francia), cosa di cui Gold aveva intenzione di trarre vantaggio quando la rivista venne lanciata. Tra le edizioni oltreoceano vi furono:\nAltri dettagli bibliografici.\nLa tavola seguente mostra quali numeri furono pubblicati da quali editori.\nLa testata cambi\u00f2 numerose volte e fu spesso incoerente tra copertina, dorso, indici e colophon (tamburello).\n\"Galaxy\" rimase una rivista in formato digest dal principio fino al 1979; l'ultimissimo numero venne pubblicato in formato \"pulp\", essendo diventata una pubblicazione semiprofessionale issues prodotta da E. J. Gold. Il numero di pagine inizi\u00f2 con 160; si ridusse a 144 pagine nel gennaio 1955, ma torn\u00f2 ad aumentare a 192 nel febbraio 1959. Nel luglio 1969 il numero di pagine si riabbass\u00f2 a 160; risal\u00ec a 192 con il numero di agosto\u2013settembre 1970 e rimase stabile fino a quello di maggio\u2013giugno 1971, quando si ridusse a 176. Da giugno 1974 a giugno\u2013luglio 1979 torn\u00f2 a 160 pages e poi scese a 128 pagine per il numero di chiusura del settembre\u2013ottobre 1979. Le uscite singole del 1980 contavano 72 pagine. Le otto uscite pubblicate negli anni novanta avevano 96 pagine, tranne la prima, gennaio\u2013febbraio 1994, che ne contava 56. Il prezzo iniziale era di 25 centesimi e cambi\u00f2 in 35 cents da maggio 1958; 50 cents da febbraio 1959; 60 cents da dicembre 1964; 75 cents da agosto\u2013settembre 1970; $1.00 da aprile 1975; 79 centesimi per il numero di agosto 1975; 95 cents da settembre 1975; $1.00 da maggio 1976; $1.25 da giugno 1977 e $1.50 per l'ultima uscita professionale nel 1980.\nAntologie derivate.\nSono state pubblicate numerose antologie di storie da \"Galaxy\". L'elenco che segue non comprende le ristampe bench\u00e9 in alcuni casi varino i contenuti, come ad esempio con l'edizione britannica di alcuni dei primi volumi.\nI quattro volumi della serie \"Il meglio di Galaxy\" (\"The Best From Galaxy\") sono stati editi in italiano nella collana Tascabili Mursia nel 1980. Sono state pubblicate in italiano anche altre raccolte tratte da \"Galaxy\", tra le quali \"1\u00aa Antologia celebrativa di Galaxy. Civilt\u00e0 domani\" (1970), a cura di Sandro Sandrelli, nella collana Science Fiction Book Club n.37 di CELT.\nPubblicazioni collegate.\nGli editori della rivista pubblicarono due collane sorelle di romanzi. La prima serie, \"Galaxy Science Fiction Novels\", ebbe inizio nel 1950 con \"Schiavi degli invisibili\" (\"Sinister Barrier\") di Eric Frank Russell; la World Editions pubblic\u00f2 sette titoli e altri 28 la Galaxy Publishing Corporation di Guinn. I libri furono stampati inizialmente in formato digest (come la rivista) ma gli ultimi quattro titoli vennero ridotti al formato tascabile standard. Nel 1959 la collana fu venduta alla Beacon Books, che produsse altri 11 volumi. La Beacon era specializzata in pornografia softcore e modific\u00f2 la maggior parte dei titoli dei libri per renderli pi\u00f9 suggestivi. L'ultimo titolo, \"Sin in Space\" (\"Peccato nello spazio\", originariamente \"Outpost Mars\") di Cyril Judd (uno pseudonimo di Cyril Kornbluth e Judith Merril), usc\u00ec nel 1961. Due anni dopo venne lanciata una seconda serie, \"Galaxy Magabooks\"; ognuno dei volumi consisteva di due romanzi brevi dello stesso autore. Ne furono pubblicati solo tre; l'ultimo, \"...e la mia paura \u00e8 grande/Baby ha tre anni\" (\"And My Fear Is Great/Baby Is Three\") di Theodore Sturgeon, fu pubblicato nel 1964."}
{"id": "5072665", "revid": "767487", "url": "https://it.wikipedia.org/wiki?curid=5072665", "title": "Circuito de Getxo 2014", "text": "Il Circuito de Getxo 2014, sessantanovesima edizione della corsa e valida come evento dell'UCI Europe Tour 2014 categoria 1.1, si svolse il 31 luglio 2014 su un percorso totale di 170\u00a0km. Fu vinto dallo spagnolo Carlos Barbero che termin\u00f2 la gara in 4h00'28\", alla media di 42,45\u00a0km/h.\nAl traguardo 52 ciclisti portarono a termine la gara."}
{"id": "5072667", "revid": "287204", "url": "https://it.wikipedia.org/wiki?curid=5072667", "title": "Platycerium coronarium", "text": "Platycerium coronarium \u00e8 una pianta epifita della famiglia Polypodiaceae.\nDescrizione.\nCome tutte le specie di \"Platycerium\" hanno due tipi di fronde: fronde basali e fronde fertili. Le fronde basali sono sterili, lunghe 40\u2013110\u00a0, profondamente lobate, con lobi arrotondati all'apice, e formano una lamina spugnosa che aderisce al tronco degli alberi, proteggendo le corte radici. Le fronde fertili, pendule, sono lunghe 50\u2013150\u00a0cm, dicotomicamente ramificate. Le spore si sviluppano in grandi strutture carnose reniformi disposte alla base delle foglie fertili, la cui superficie inferiore \u00e8 densamente coperta da sporangi e peli stellati.\nDistribuzione e habitat.\nLa specie \u00e8 diffusa in Myanmar, Thailandia, Vietnam, Indonesia, Malaysia, Filippine e Singapore."}
{"id": "5072671", "revid": "767487", "url": "https://it.wikipedia.org/wiki?curid=5072671", "title": "Innocenti evasioni (album)", "text": "Innocenti evasioni \u00e8 un album raccolta del 1993, il primo di una serie di compilation contenenti brani di Lucio Battisti riletti da altri artisti."}
{"id": "5072704", "revid": "256896", "url": "https://it.wikipedia.org/wiki?curid=5072704", "title": "Strike Up the Band (Bobby Hackett Zoot Sims Bucky Pizzarelli)", "text": "Strike Up the Band \u00e8 un album di Bobby Hackett, Zoot Sims e Bucky Pizzarelli, pubblicato dalla Flying Dutchman Records nel 1975. Il disco fu registrato il 3 agosto 1974 a New York City, New York.\nTracce.\nBrani composti da Bob Thiele e Glenn Osser, tranne dove indicato"}
{"id": "5072705", "revid": "767487", "url": "https://it.wikipedia.org/wiki?curid=5072705", "title": "Innocenti evasioni 2", "text": "Innocenti evasioni 2 \u00e8 un album raccolta pubblicato nel 1994, seconda compilation di brani di Lucio Battisti riletti da altri artisti."}
{"id": "5072718", "revid": "123953502", "url": "https://it.wikipedia.org/wiki?curid=5072718", "title": "Cican Stankovi\u0107", "text": "Statistiche.\nPresenze e reti nei club.\n\"Statistiche aggiornate al 7 marzo 2021.\""}
{"id": "5072719", "revid": "1573940", "url": "https://it.wikipedia.org/wiki?curid=5072719", "title": "Episodi di Danball senki wars", "text": "Questa \u00e8 una lista degli episodi dell'anime Danball senki wars, il terzo del franchise mediatico di \"Little Battlers eXperience\". L'anime conta 37 episodi ed \u00e8 stato trasmesso in Giappone da TV Tokyo dal 3 aprile al 25 dicembre 2013. In Italia sono stati trasmessi solo i primi 2 episodi su K2."}
{"id": "5072722", "revid": "1573940", "url": "https://it.wikipedia.org/wiki?curid=5072722", "title": "Episodi di Danball senki W", "text": "Questa \u00e8 una lista degli episodi dell'anime Danball senki W, seguito di \"Danball senki\", serie doppiata in italiano con il titolo di \"Little Battlers eXperience\". Questa seconda serie, di 58 episodi, \u00e8 stata trasmessa in Giappone da TV Tokyo dal 18 gennaio 2012 al 20 marzo 2013, e in Italia su K2 dal 3 ottobre al 27 dicembre 2015, interrompendosi all'episodio 25, nonostante siano stati doppiati in italiano tutti gli episodi."}
{"id": "5072723", "revid": "76963", "url": "https://it.wikipedia.org/wiki?curid=5072723", "title": "Sherry Lansing", "text": "Biografia.\nInizi\u00f2 la sua carriera come attrice, per poi passare alla Metro-Goldwyn-Mayer come supervisore di sceneggiature come \"Sindrome cinese\" e \"Kramer contro Kramer\". Divenne la prima donna a capo di uno studio di Hollywood quando nel 1980 assunse la direzione della 20th Century Fox. A capo della Jaffe/Lansing Productions, produsse il film \"Attrazione fatale\", con il quale ricevette nel 1988 la nomination all'Oscar per il miglior film.\nIn seguito pass\u00f2 alla Paramount Pictures, contribuendo alla produzione di classici come \"Forrest Gump\", \"Braveheart\" e \"Titanic\". Nel 1996 divenne la prima donna nominata \"Pioniere dell'Anno\" dalla \"Foundation of the Motion Picture Pioneers\", nonch\u00e9 la prima donna dirigente di uno studio cinematografico a ricevere la stella sulla Hollywood Walk of Fame. Nel 2007 ha ricevuto il Premio Oscar umanitario Jean Hersholt.\nVita privata.\n\u00c8 sposata dal 1991 con il regista premio Oscar William Friedkin.\nPremi.\nPremi Oscar"}
{"id": "5072724", "revid": "1573940", "url": "https://it.wikipedia.org/wiki?curid=5072724", "title": "Episodi di Little Battlers eXperience", "text": "Questa \u00e8 una lista degli episodi dell'anime Little Battlers eXperience (titolo originale \"Danball senki\"), trasmesso in Giappone su TV Tokyo dal 2 marzo 2011 all'11 gennaio 2012, per un totale di 44 episodi, e in Italia su K2 in due blocchi: i primi 26 episodi sono andati in onda dal 10 marzo al 14 aprile 2014, i restanti dal 23 maggio al 17 giugno 2014."}
{"id": "5072727", "revid": "916580", "url": "https://it.wikipedia.org/wiki?curid=5072727", "title": "Storia della lingua tedesca", "text": "La storia della lingua tedesca \u00e8 la descrizione diacronica delle trasformazioni che la lingua tedesca ha conosciuto nel tempo. Il tedesco \u00e8 un idioma appartenente al gruppo delle lingue germaniche, filiazione dunque del protogermanico, di cui non si hanno attestazioni (se non rare iscrizioni su pietra e legno) e che i linguisti hanno ricostruito grazie al metodo comparativo. La filiazione della lingua tedesca \u00e8 cos\u00ec ricostruita:\nLo standard della lingua tedesca moderna (\"Hochdeutsch\") \u00e8 dunque basata sulle variet\u00e0 linguistiche parlate nei territori meridionali dell'attuale Germania, dell'Austria e della Svizzera, identificati collettivamente come Lingua alto-tedesca (\"hochdeutsche Sprache\" o \"hochdeutsche Dialekte\").\nLa pi\u00f9 antica attestazione scritta conosciuta di quella che sarebbe diventata l'attuale lingua tedesca standard \u00e8 l'antico alto tedesco (abbreviato in seguito con la sigla a.a.t.).\nFonologia.\nConsonantismo.\nLa seconda mutazione consonantica.\nLa seconda mutazione consonantica(\"zweite Lautverschiebung\") coinvolge solamente i dialetti bavarese, franco e alemanno, che stanno alla base dell'odierno tedesco, e non riguarda gli altri dialetti germanici, a differenza di quanto era successo con la prima mutazione consonantica (\"erste Lautverschiebung\" o legge di Grimm) che era stato un fenomeno condiviso da tutte le lingue di origine germanica.\nIl fenomeno si verifica a partire dal V secolo e si protrae sino al IX secolo.\nEsito delle occlusive sorde germaniche.\nLe consonanti occlusive sorde germaniche /p/, /t/, /k/ (derivate a loro volta dalle consonanti occlusive sonore indoeuropee /b/, /d/, /g/) diventano:\nEs: a.a.t. zehan\" &lt; germ. *tehun \"(cfr. angs. \"t\"\"\u012ben\"), \"dieci\"\na.a.t. \"mahhon\" &lt; germ. \"*mak\u014dn\u0105, \"(cfr. angs. \"macian\"), \"fare\"\na.a.t. pfliht \"&lt; germ *plihtiz, \"(cfr. angs. \"pliht\"),\" \"\"obbligo\".\nEs: a.a.t. \"skif\" &lt; germ. \"*skip\u0105 \"(cfr angs. \"scip), \"\"nave\"\na.a.t. \"lazzan\" &lt; germ. \"*l\u0113tan\u0105 \"(cfr angs.\" laetan\"), \"lasciare\"\na.a.t. \"rihhi\" &lt; germ. \"*r\u012bkij\u0105 \"(cfr. angs. \"rice\"), \"regno\"\nEsito delle occlusive sonore germaniche.\nLe consonanti occlusive sonore germaniche /b/, /d/, /g/ (derivate a loro volta dalle consonanti aspirate indoeuropee /bh/, /dh/, /gh/) diventano:\nEs: a.a.t. tiuf\" &lt; germ. \"*deupaz (cfr. angs. \"d\u0113op\"), \"profondo\"\na.a.t. \"brucca \"(&lt;cc&gt; = /k:/) &lt; germ. \"*brugj\u01ed \"(cfr. angs. \"bryc\u0121\", con \"c\u0121 \"= /d\u0292/), ponte\nted. plarren \"vs ing. blare\"\nI nessi consonantici del germanico &lt;sp&gt;, &lt;st&gt;, &lt;sk&gt;, &lt;ht&gt;, &lt;ft&gt;, non subiscono cambiamenti nei dialetti alto tedeschi.\nEsiti della fricativa dentale sorda.\nEs: ted. Dieb, Dorn, drei\" vs. ing. thief, thorn, three \"(in ordine: \"ladro\", \"spina\", \"tre\").\nVocalismo.\nLa metafonia.\nLa metafonia \u00e8 un'assimilazione parziali di alcuni suoni in altri all'interno della stessa parola. In base alla metafonia una parte sillabica influisce su un'altra. Nel passaggio dal germanico comune all'antico alto tedesco molto spesso compare il fenomeno della metafonia quando la sillaba atona della desinenza dei sostantivi, prima di cadere, viene a incidere sull'elemento vocalico della sillaba radicale.\nEs: germ. \"wiraz, \"uomo\" \"&gt; a.a.t. \"wer, \"\"chi\". In questo caso il fonema vocalico basso /a/ prima di sparire ha provocato l'abbassamento del fonema vocalico /i/, trasformandolo in /e/, vocale intermedia tra /a/ e /i/.\ngerm. *\"me\u00f0jaz \"&gt; a.t.t. \"mitti \"&gt; ted. \"Mitte \"(con e = /\u0259/), \"centro\". In questo caso il fonema /j/ influenza il fonema /e/ della sillaba radicale, trasformandolo in /i/.\nLa metafonia pi\u00f9 produttiva in antico alto tedesco, ma anche nel tedesco moderno, \u00e8 quella palatale (\"Umlaut\"). L'umlaut coinvolge solo i suoni /a/, /o/, /u/, graficamente , &lt;o&gt;, , che subiscono in vari contesti morfologici palatalizzazione o arrotondamento e diventano rispettivamente:\n/a/ (a) &gt; /\u025b/ (\u00e4)\n/o/ (o) &gt; /\u00f8/ (\u00f6)\n/u/ (u) &gt; /y/ (\u00fc)\nQuesto fenomeno diventa produttivo in tedesco moderno soprattutto all'interno di precisi contesti morfologici, come la formazione del plurale di sostantivi, il cambiamento di grado di alcuni aggettivi e la formazione del condizionale di alcuni verbi."}
{"id": "5072772", "revid": "767487", "url": "https://it.wikipedia.org/wiki?curid=5072772", "title": "Mille volte Buona notte", "text": " \"Mille volte Buona notte\" (\"Tusen ganger god natt\", titolo internazionale \"A Thousand Times Good Night\") \u00e8 un film del 2013 diretto da Erik Poppe, con Juliette Binoche, Nikolaj Coster-Waldau, Maria Doyle Kennedy, Larry Mullen Jr. e Mads Ousdal.\nTrama.\nRebecca \u00e8 una fotoreporter irlandese, una delle pi\u00f9 celebri a livello mondiale, specializzata in reportages in zone di guerra; nel corso di un servizio in Afghanistan, si trova a documentare un attacco suicida compiuto da una donna. In particolare, \u00e8 a bordo dell'auto che porta con s\u00e9 l'attentatrice, passa un posto di blocco e poi chiede di scendere, continuando a scattare fotografie; quando gli agenti si insospettiscono ed iniziano a perquisire gli occupanti del veicolo, Rebecca riesce ad urlare alla folla in lingua inglese che sta per avvenire un attentato; una parte dei presenti riesce a fuggire, poi la bomba scoppia e rimane ferita seriamente anche Rebecca. Al risveglio, la protagonista \u00e8 in un ospedale di Dubai e vede il volto del marito Marcus che \u00e8 venuto a prenderla.\nTornata a casa, dove vive col marito (un biologo marino) e due figlie, si pone con forza la questione di abbandonare un lavoro rischioso come il suo, come richiestole da Marcus (che minaccia di lasciarla) e dalla figlia pi\u00f9 grande Steph. In un primo tempo, messa alle strette, recupera il rapporto con la famiglia e riferisce alla sua committente di un giornale newyorchese, incredula, di voler lasciare la sua attivit\u00e0.\nSteph \u00e8 interessata all\u2019attivit\u00e0 di sostegno umanitario in Africa, guarda con interesse ai lavori fotografici della madre, soprattutto per le motivazioni da lei riferite (informare il mondo delle ingiustizie che avvengono nei paesi pi\u00f9 poveri) e partecipa con la sua classe alla preparazione di uno spettacolo e di una ricerca sull\u2019Africa. Per la ricerca, Rebecca aiuta la figlia per il materiale iconografico, presentandole esperti in materia. Nel corso di uno di questi incontri, un volontario norvegese, vecchia conoscenza di Rebecca, le propone di andare a fare un reportage in Kenya, in un campo nel quale non vi sono problemi di sicurezza. Steph, che vuol fare un'esperienza in Africa e contribuire al lavoro di classe, propone alla madre di accettare e di andare insieme a lei.\nDopo la ripresa dei rapporti tra Marcus e Rebecca, il primo acconsente al viaggio in Kenya della moglie con Steph. Madre e figlia partono; giunti al campo, mentre svolgono il loro lavoro, vengono all\u2019improvviso richieste di abbandonare il campo a bordo del veicolo della ONG e sentono alcuni spari, determinati da conflitti dei giorni precedenti. Rebecca si assicura che Steph sia portata al sicuro ma rifiuta di salire sul mezzo, e realizza un reportage sull\u2019assalto dei ribelli, riprendendo l\u2019attacco, le esecuzioni sommarie degli occupanti inermi del campo e le distruzioni. Al rientro in Irlanda, i rapporti fra Rebecca e Marcus precipitano."}
{"id": "5072773", "revid": "2187", "url": "https://it.wikipedia.org/wiki?curid=5072773", "title": "Bruna (nome)", "text": ""}
{"id": "5072777", "revid": "789059", "url": "https://it.wikipedia.org/wiki?curid=5072777", "title": "A Thousand Times Good Night", "text": ""}
{"id": "5072779", "revid": "789059", "url": "https://it.wikipedia.org/wiki?curid=5072779", "title": "Mille volte Buonanotte", "text": ""}
{"id": "5072783", "revid": "767487", "url": "https://it.wikipedia.org/wiki?curid=5072783", "title": "And His Coat Came Back", "text": "And His Coat Came Back \u00e8 un cortometraggio muto del 1909. Il nome del regista non viene riportato nei credit.\nTrama.\nUn giudice si compera un cappotto. Ma il capo d'abbigliamento, troppo appariscente, provoca una serie di reazioni in famiglia e al lavoro che inducono il giudice a disfarsi del nuovo acquisto. Dopo una serie di passaggi di mano, il cappotto capita al Monte dei Pegni dove il proprietario vede sulla targhetta il nome del giudice e, credendo che sia stato rubato, lo riporta al suo vecchio proprietario.\nProduzione.\nIl film fu prodotto dalla Vitagraph Company of America.\nDistribuzione.\nDistribuito dalla Vitagraph Company of America, il film - un cortometraggio di 183 metri - usc\u00ec nelle sale cinematografiche statunitensi il 2 marzo 1909. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dalla Vitagraph, \"Mogg Megone, an Indian Romance\"."}
{"id": "5072785", "revid": "789059", "url": "https://it.wikipedia.org/wiki?curid=5072785", "title": "Mille volte buona notte", "text": ""}
{"id": "5072788", "revid": "1543377", "url": "https://it.wikipedia.org/wiki?curid=5072788", "title": "Bank of the West Classic 2014 - Doppio", "text": "Raquel Kops-Jones e Abigail Spears erano le detentrici del titolo, ma hanno perso in semifinale contro Paula Kania e Kate\u0159ina Siniakov\u00e1.\nGarbi\u00f1e Muguruza e Carla Su\u00e1rez Navarro hanno sconfitto in finale Paula Kania e Kate\u0159ina Siniakov\u00e1 per 6-2, 4-6, [10-5]."}
{"id": "5072790", "revid": "84184", "url": "https://it.wikipedia.org/wiki?curid=5072790", "title": "Giovanna Milli", "text": ""}
{"id": "5072793", "revid": "436907", "url": "https://it.wikipedia.org/wiki?curid=5072793", "title": "This Guitar (Can't Keep from Crying)", "text": "This Guitar (Can't Keep from Crying) \u00e8 una canzone di George Harrison dell'album \"Extra Texture (Read All About It)\" (1975) ed apparsa in seguito come singolo (B-side: \"M\u0101ya Love\"). \u00c8 considerata il seguito di \"While My Guitar Gently Weeps\", un brano dei Beatles, sempre firmato da Harrison, apparso sul \"White Album\" (1968).\nIl brano.\nStoria e composizione.\nIl 1974 fu un pessimo anno per George Harrison: sul fronte di vita privato, \u00e8 rappresentato dalla separazione da Pattie Boyd, che prefer\u00ec Eric Clapton al \"quiet one\", mentre musicalmente comprende un \"tour\" nel Nord America e la pubblicazione dell'LP \"Dark Horse\", ambedue caratterizzati da una voce rauca del musicista britannico, causata da una laringite; questo provoc\u00f2 un pesante attacco dei critici, sia per i concerti che per l'album.\nNel corso del \"tour\", George esegu\u00ec alcuni brani dell'epoca dei Beatles, cambiandone parti del testo. Ad esempio, su \"In My Life\", cambi\u00f2 il verso finale da \"Nella mia vita ti amer\u00f2 sempre di pi\u00f9\" a \"Nella mia vita amer\u00f2 Dio sempre di pi\u00f9\". Nella \"tourn\u00e9e\" venne eseguita anche \"While My Guitar Gently Weeps\", con un forte cambiamento delle liriche, che si spostarono da \"[la chitarra]... \"dolcemente geme\"\" a \"... \"sorride\"\" oppure a \"... \"prova a sorridere\"\".\nConsiderata dal suo autore come \"la figlia di \"While My Guitar Gently Weeps\"\", \"This Guitar\" \u00e8 la risposta di Harrison alle critiche ricevute per le prestazioni vocali del 1974, e venne composta in una vacanza nelle Hawaii nei primi mesi del 1975, in cui stette assieme ad Olvia Arias, sua futura moglie.\n\"This Guitar\" presenta molte affinit\u00e0 con \"sua madre\", gi\u00e0 a partire dal titolo; altre somiglianze si trovano nella struttura e nella chiave musicale del brano, il Sol minore. Il pezzo incomincia con un verso riguardo alla felicit\u00e0 dell'ex-\"beatle\" sulla sua \"backing band\", formata da Tom Scott, Billy Preston e Willie Weeks e per la sua fede nella divinit\u00e0 ind\u00f9 Hare Krishna. Ian Inglis ha affermato che il testo non \u00e8 affatto rappresentato nelle linee vocali, caratterizzate da un senso di amarezza..\nHarrison, parlando del secondo verso di \"This Guitar\" nella sua autobiografia \"I, Me, Mine\", disse che parlava delle avversit\u00e0 che bisogna affrontare per diventare migliori esseri umani; il suddetto passaggio cita espressamente il \"Rolling Stone Magazine\", rivista dalla quale aveva ricevuto alcune tra le pi\u00f9 pesanti critiche. Nel terzo verso, sono presenti accenni a critiche, ed il chitarrista, secondo il suo biografo Simon Leng, si personifica nel suo strumento. Il quarto verso fa capire che George si sente attaccato come persona, e che la musica sia solo un pretesto per criticarlo: infatti, canta che, durante un attacco, il protagonista mostra l'ignoranza del nemico.\nRegistrazione.\nLa base ritmica del brano venne registrata tra il 21 aprile ed il 7 maggio 1975; presentava Harrison alla chitarra acustica a 12 corde, David Foster al pianoforte e Jim Keltner ai tom-tom\n. In seguito, in date ignote, George sovraincise una linea di basso suonata su un sintetizzatore ARP e varie parti di \"slide guitar\", che caratterizzarono la canzone, mentre Gary Wright delle parti un \"ARP String\". Il 5 giugno fu il turno di una chitarra solista suonata con una pedaliera \"wah-wah\", suonata da Jesse Ed Davis, e l'indomani un'orchestra di archi, arrangiati da Foster.\nPubblicazione.\n\"This Guitar (Can't Keep from Crying)\" \u00e8 la terza traccia dell'LP \"Extra Texture (Read All About It)\", pubblicato il 9 settembre 1975. Il brano \u00e8 posto tra \"The Answer's at the End\", ispirato a delle iscrizioni di Sir Frankie Crisp a Friar Park, e \"Ooh Baby (You Know That I Love You)\", un tributo a Smokey Robinson. \"Extr Texture\" \u00e8 stato considerato da George Harrison come il suo peggiore 33 giri.\nL'8 dicembre 1975, il singolo \"This Guitar (Can't Keep from Crying)\"/\"M\u0101ya Love\" venne pubblicato dalla Apple Records negli USA, con il numero di serie 1885. Sempre negli States era apparso un \"promo\" della traccia, contenente la versione stereo sulla prima facciata e mono sulla seconda. Nel Regno Unito, la pubblicazione del 45 giri tard\u00f2 fino al 6 febbraio 1976, quando la Apple lo commercializz\u00f2 con il numero di catalogo R 6012.\n\"M\u0101ya Love\" non compare su \"Extra Texture\": \u00e8 infatti stata estratta da \"Dark Horse\" dell'anno precedente. Inoltre, la pubblicazione su singolo di \"This Guitar\" \u00e8 una versione leggermente ridotta di quella apparsa sull'album: sul 45 giri \u00e8 di 3:49, mentre sul 33 di 4:11.\nIl singolo non entr\u00f2 in classifica n\u00e9 in Gran Bretagna, n\u00e9 negli States. In quest'ultima nazione questo fu un avvenimento particolare: infatti, fino a quel momento, il piazzamento pi\u00f9 basso di un SP harrisoniano era il 36\u00ba posto di \"Ding Dong, Ding Dong\", e \"This Guitar\" spezz\u00f2 la catena di questi successi. Invece, nell'UK il primo singolo non entrato in classifica \u00e8 stato \"Dark Horse\" (1974).\n\"This Guitar\" fu l'ultimo singolo di un \"beatle\" per la Apple, un'etichetta formata da loro stessi ad inizio 1968, ed, in generale, l'ultima pubblicazione della casa discografica. Il flop \u00e8 stato confrontato con l'enorme successo di \"Hey Jude\", il primo singolo della Apple, arrivato al vertice delle classifiche in ben undici paesi sin dalla sua uscita.\nLa traccia non venne inserita in nessun'altra pubblicazione al di fuori di \"Extra Texture\", ma faceva parte, assieme a 34 altri brani, di una lista di possibili canzoni da suonare nel corso del tour giapponese del 1991 con Eric Clapton, ma l'idea della sua inclusione venne abbandonata.\nAccoglienza.\nIan Inglis, confrontando \"While My Guitar Gently Weeps\" e \"This Guitar\", ha affermato che la prima rappresenta la maturit\u00e0 compositiva di Harrison, ma che l'altra \u00e8 una canzone petulante ed arrogante dove il chitarrista vuole mettersi al di sopra delle critiche, e che ogni elemento della canzone riflette il periodo buio in cui venne pubblicata. Roy Carr e Tony Tyler, due scrittori del \"New Musical Express\", criticarono la canzone nel 1978, affermando che la scarsa melodia lo rovina ancor di pi\u00f9. Furono altre le critiche, nel corso degli anni settanta a \"This Guitar\", causate, secondo Robert Rodriguez, dal fatto che si considerasse \"intoccabile\" il catalogo dei \"Fab Four\". Anche George Harrison ha screditato il brano, dicendo che era una buona scusa per suonare la chitarra.\nCi furono anche delle recensioni positive: Elliot Huntley ha infatti affermato che presenta un ottimo lavoro di chitarra solista e che si tratta di un buon brano, ma che George ha commesso un grande errore a farlo assomigliare troppo ad un seguito di \"While My Guitar Gently Weeps\"\n. Richard Ginell di AllMusic ha poi affermato che si tratta di un \"sequel\" molto attraente, e l'ha annoverata fra le migliori canzoni dell'album, assieme a \"You\" e \"The Answer's at the End\"."}
{"id": "5072795", "revid": "1543377", "url": "https://it.wikipedia.org/wiki?curid=5072795", "title": "Cravatta di Sherman", "text": "La cravatta di Sherman (nell'originale in inglese, \"Sherman's necktie\"), conosciuta anche come \"Sherman's bowtie\" (\"nodo della cravatta di Sherman\"), era un particolare metodo di sabotaggio, utilizzato durante la guerra di secessione americana, per distruggere i binari del nemico in modo che non potessero pi\u00f9 essere riparati.\nDescrizione.\nLe rotaie venivano scaldate sul fuoco fino a farle diventare malleabili e poi venivano attorcigliate, spesso attorno al tronco degli alberi, facendole somigliare vagamente a delle cravatte annodate. Siccome gli Stati Confederati d'America avevano una disponibilit\u00e0 limitata di ferro e possedevano poche fonderie, le linee ferroviarie sabotate dalle truppe unioniste mediante le cravatte di Sherman erano molto difficili da ripristinare e comportavano l'interruzione dei collegamenti.\nQuesto sistema di distruzione, che deve il proprio nome al generale unionista William Tecumseh Sherman, venne attuato a seguito di un ordine esplicito dello stesso Sherman del 18 luglio 1864, durante la campagna di Atlanta:\nDopo tre giorni solamente una linea ferroviaria che conduceva ad Atlanta era ancora intatta. Questa tattica venne utilizzata anche nel corso della marcia verso il mare di Sherman, durante la quale il generale, convinto che gli unionisti avrebbero potuto vincere la guerra solo distruggendo la capacit\u00e0 strategica, economica e psicologica dei confederati, applic\u00f2 il principio della \"terra bruciata\" e ordin\u00f2 alle sue truppe di incendiare i raccolti, uccidere il bestiame, consumare i rifornimenti e distruggere qualsiasi infrastruttura civile.\nNei primi giorni della campagna di Franklin-Nashville del 1864 anche le truppe confederate usarono questo sistema colpendo la \"Western and Atlantic Railroad\", che collegava Chattanooga ad Atlanta e che era utilizzata da Sherman per i propri approvvigionamenti. Le cravatte di Sherman erano conosciute dai soldati del Tennessee anche come \"le forcine per capelli della vecchia signora Lincoln\" (nell'originale in inglese, \"Old Mrs. Lincoln's Hair Pins\").\nDurante lo svolgimento della campagna, con l'aumentare dell'esperienza da parte delle truppe unioniste nel manipolare le rotaie, le stesse sarebbero anche state piegate in modo da formare una U e una S (le iniziali di United States) e collocate in luoghi ben visibili, in modo da rafforzare l'impatto psicologico sui confederati.\nNella citt\u00e0 di Stone Mountain venne eretto, nel 2011, un monumento costituito da una rotaia piegata a forma di S; il luogo fu scelto perch\u00e9 si ritiene che, da quella citt\u00e0, sia iniziata la marcia verso il mare."}
{"id": "5072796", "revid": "579383", "url": "https://it.wikipedia.org/wiki?curid=5072796", "title": "This Guitar (Can't Keep From Crying)", "text": ""}
{"id": "5072797", "revid": "125841713", "url": "https://it.wikipedia.org/wiki?curid=5072797", "title": "Bevilacqua (famiglia)", "text": "Bevilacqua \u00e8 una nobile famiglia di rango comitale vissuta a Verona sin dal XII secolo che si ramific\u00f2 anche a Cremona, Ferrara, Bologna e Modena. I conti Bevilacqua furono presenti anche a Mantova dal 1653 al 1777.\nI Bevilacqua avrebbero tratto origine dai Principi Germani e dalla terra di Ala nel contado del Tirolo. Il ramo veronese della famiglia \u00e8 tuttora esistente e dimora a Verona.\nRamo di Verona.\nI componenti del ramo veronese furono persone di fiducia degli Scaligeri, signori di Verona.\nRamo di Ferrara.\nI componenti del ramo ferrarese furono persone di fiducia degli Estensi, signori di Ferrara."}
{"id": "5072799", "revid": "1305887", "url": "https://it.wikipedia.org/wiki?curid=5072799", "title": "Dragon Ball - La saga", "text": ""}
{"id": "5072829", "revid": "110157", "url": "https://it.wikipedia.org/wiki?curid=5072829", "title": "Shikasta", "text": "Shikasta (titolo originale completo \"Re: Colonised Planet 5, Shikasta\") \u00e8 un romanzo scritto dal premio Nobel per la letteratura Doris Lessing nel 1979. \u00c8 il primo dei cinque romanzi che compongono il ciclo .\nNel libro l'autrice ripercorre l'intera storia dell'umanit\u00e0 attraverso i rapporti degli emissari dell'impero galattico di Canopus, coinvolto direttamente nello sviluppo della civilt\u00e0 della Terra fino all'inevitabile catastrofe, preludio di una rinascita.\nIl romanzo \u00e8 stato pubblicato in italiano da Fanucci nel 2014.\nTrama.\nIl rapporto dell'emissario Johor, inviato dall'impero di Canopo su Shikasta per cercare di porre un freno alla disastrosa situazione in atto, non offre molte speranze. Eppure millenni fa questo pianeta, quando ancora si chiamava Rohanda, era il pi\u00f9 promettente tra i tanti sottoposti alla tutela dall'impero, nel processo di colonizzazione e sviluppo di altri mondi. Grazie all'aiuto dei Giganti, una stirpe di umanoidi inviata come supporto al processo evolutivo, le scimmie antropomorfe originarie del pianeta avevano raggiunto elevati livelli di sviluppo e civilizzazione, e l'armonia del flusso vitale sembrava non trovare ostacoli, tanto da convincere Canopo ad aprire un Varco, collegamento stabile tra i due mondi. Questo fino alla comparsa di una disarmonia stellare, evento infausto che permise l'azione dell'influsso malevolo di Shammat, pianeta criminale dell'impero di Puttiora. Al tempo della prima crisi a Johor era toccato l'incarico di predisporre l'evacuazione dei Giganti, cercando inoltre di aiutare in qualche modo i nativi a prepararsi ai tempi difficili in arrivo. Ma si era dovuto confrontare con una situazione molto peggiore del previsto, contro cui poco avevano potuto i suoi sforzi, riuscendo solo a lasciare alcuni messaggi fondamentali ai pochi in grado di comprenderli, per poi dovere abbandonare il pianeta al suo destino.\nNella sua nuova missione, la terza, Johor ha il compito di riportare all'incarico originale l'amico e collega Taufiq, corrotto dall'ambizione politica imperante su Shikasta, oramai diventata un pianeta dominato dall'egoismo e dalla sopraffazione. Guerre, le ultime due chiamate \"mondiali\", diseguaglianza tra paesi e popolazioni, epidemie hanno portato al potere della menzogna, all'ombra del quale vengono costruite e tenute nascoste armi sempre pi\u00f9 potenti. Il risultato \u00e8 una nuova guerra, che elimina la maggioranza della popolazione mondiale in poco tempo. Dai rapporti inviati a suo tempo dallo stesso Taufiq viene spiegato come si sia arrivati a tanto: i continui tentativi degli emissari di Canopo per aiutare la popolazione, fin dall'epoca della prima intromissione di Shammat, si erano dimostrati scarsamente efficaci contro il degrado e la corruzione oramai diffuse in varie forme, riuscendo solo a lasciare alcune tracce nella cultura religiosa locale. Ed anche nel convulso periodo della perdita di Taufiq, le relazioni mostrano la difficolt\u00e0 dell'operato degli inviati, tra cui lo stesso Johor, incarnatosi come George Sherban con l'obiettivo di inserirsi nelle distorte dinamiche sociali dell'epoca precedente alla terza guerra mondiale, per creare le basi di una speranza futura. Con l'aiuto di alcuni compagni gi\u00e0 conosciuti in altre epoche, e sfruttando le divisioni del campo avversario, riesce nel suo intento, dando la possibilit\u00e0 ai sopravvissuti alla catastrofe di poter ricreare l'antica configurazione della vita sul pianeta, compresa l'originaria armonia di tutti gli esseri viventi.\nRicezione e critica.\nAlla sua uscita il libro trov\u00f2 un'accoglienza piuttosto discordante. Una parte di critici e lettori si mostr\u00f2 favorevole al cambiamento di stile e contenuti rispetto a ci\u00f2 che aveva caratterizzato l'opera precedente dell'autrice britannica, mentre altri espressero giudizi non benevoli.\nGore Vidal sottoline\u00f2 la capacit\u00e0 di immaginazione presente nel testo, mettendo in luce i paralleli con l'opera di John Milton, Thomas Eliot e con l'\"Antico testamento\", rilevando l'influenza del sufismo, a cui la Lessing si era avvicinata nell'ultima parte della sua vita, ma allo stesso tempo deprecando la scomparsa della libera scelta nel mondo partorito dalla scrittrice, concludendo con un poco lusinghiero paragone con la creazione di Scientology ad opera di Ron Hubbard. Anche altri critici hanno messo in luce il carattere essenzialmente mistico e fantastico della narrazione, per cui l'inclusione nel filone fantascientifico finirebbe secondo costoro per risultare abbastanza fuorviante, rifacendosi pi\u00f9 propriamente ai testi religiosi, New Age e fantasy della letteratura mondiale. Del resto la stessa autrice aveva coniato per l'opera un termine apposito, definendola una \"space fiction\", mostrando di ritenere limitativo l'uso di categorie predefinite per un'opera di questo tipo.\nIl libro pare in effetti avere ispirato la nascita di un culto religioso, senza peraltro ottenere l'approvazione dell'autrice."}
{"id": "5072830", "revid": "757396", "url": "https://it.wikipedia.org/wiki?curid=5072830", "title": "Guerino Vanoli Basket 2014-2015", "text": "Stagione.\nLa stagione 2014-2015 della Guerino Vanoli Basket, sponsorizzata \"Vanoli\", \u00e8 la 6\u00aa in Serie A.\nA differenza degli anni passati, l'iscrizione al campionato non \u00e8 mai in dubbio e fin da giugno la societ\u00e0 pu\u00f2 lavorare per costruire il roster.\nLo staff tecnico composto da Cesare Pancotto e Paolo Lepore viene confermato. Dopo un riassetto societario, Zagni e Arisi, due \"fedelissimi\" dell'ex Presidente Triboldi, lasciano la societ\u00e0 e Andrea Conti assume l'incarico di General Manager.\nPer la composizione del roster si decise di cambiare formula, passando a quella con 5 giocatori stranieri senza vincoli.\nMercato.\nNessun giocatore della passata stagione viene confermato. Il mercato \u00e8 contraddistinto dalla volont\u00e0 di costruire una squadra giovane e atletica, con una buona presenza di giocatori italiani, in netta controtendenza con il passato. In questo senso arrivano due giovani di prospettiva come il centro Luca Campani e la guardia-ala Fabio Mian oltre al play della Nazionale Luca Vitali, che torna a Cremona dopo un anno di alti e bassi alla Reyer Venezia. Sul mercato americano vengono acquistate la guardia Kenny Hayes proveniente dal campionato israeliano, due ali rookie, James Bell e Cameron Clark, il lungo intimidatore Darrius Garrett dall'A.E. Neas K\u012bfisias e la combo guard Jazzmarr Ferguson da Forl\u00ec, campionato di Legadue. Completano il roster la guardia ex Varese Nicola Mei e l'ala scuola Virtus Bologna Giulio Gazzotti. Dopo approfondite visite mediche, Darrius Garrett non viene tesserato a seguito di un infortunio al ginocchio sinistro. In sostituzione, arriva il centro americano Travis Hyman dalla NBDL. A pochi giorni dall'inizio del campionato, Hyman viene a sua volta rilasciato e viene tesserato con contratto bimestrale il croato Matija Po\u0161\u010di\u0107. Dopo le prime tre giornate di campionato la Vanoli aggiunge al roster Marco Cusin in uscita dalla Dinamo Sassari. A seguito dell'infortunio di Cusin, a febbraio arriva da Varese Ed Daniel."}
{"id": "5072831", "revid": "638792", "url": "https://it.wikipedia.org/wiki?curid=5072831", "title": "Danball senki", "text": ""}
{"id": "5072834", "revid": "287204", "url": "https://it.wikipedia.org/wiki?curid=5072834", "title": "Campionato Nazionale 1929-1930", "text": "La stagione 1929-1930 \u00e8 stato il quindicesimo Campionato Nazionale, e ha visto campione l'Hockey Club Davos.\nGruppi.\nSerie Est.\nL'Eishockeyclub St. Moritz e l'Eishockeyclub Arosa rinunciano alla partecipazione il 22 dicembre 1929, l'Hockey Club Davos \u00e8 campione della Serie Est senza giocare.\nSerie Ovest.\nL'Hockey Club Rosey-Gstaad rinuncia alla partecipazione in quanto nella formazione sono presenti troppo pochi svizzeri."}
{"id": "5072835", "revid": "124298876", "url": "https://it.wikipedia.org/wiki?curid=5072835", "title": "Stazione di Asiago", "text": "La stazione di Asiago era la stazione ferroviaria di Asiago posta lungo il capolinea della ex linea ferroviaria a scartamento ridotto Rocchette-Asiago che venne chiusa il 31 luglio 1958. Attualmente \u00e8 sede dell'Unione montana Spettabile Reggenza dei Sette Comuni mentre il vicino stadio del ghiaccio Hodegart era la rimessa delle locomotive.\nStoria.\nLa stazione fu aperta nel 10 febbraio 1910, al completamento della Rocchette-Asiago, fu distrutta, insieme al paese, a seguito dei bombardamenti durante la battaglia degli Altipiani, noto come \"Strafexpedition\", nella prima guerra mondiale dopo gli eventi bellici la stazione venne ricostruita. Continu\u00f2 il suo esercizio fino al 31 luglio 1958 insieme all'intera linea.\nStrutture e impianti.\nLa stazione era dotata da un fabbricato viaggiatori, due binari passanti, un magazzino merci e un deposito locomotive. Ad oggi (2021) rimane solo il fabbricato viaggiatori adibito ad uffici turistici mentre il magazzino merci e il deposito locomotive vennero demoliti dopo la chiusura, al posto dell'ex sedime ferroviario (compreso il luogo dove sorgevano il magazzino merci e il deposito locomotive) \u00e8 stato costruito un parcheggio e lo stadio del ghiaccio Hodegart."}
{"id": "5072841", "revid": "149727", "url": "https://it.wikipedia.org/wiki?curid=5072841", "title": "Ferrovia Sulmona-Roma", "text": ""}
{"id": "5072845", "revid": "1543377", "url": "https://it.wikipedia.org/wiki?curid=5072845", "title": "Anfitrope", "text": "Anfitrope () era un demo dell'Attica situato probabilmente nella valle Legrena, tra il monte Megalo Baphi a ovest e il monte Spitharopussi a est. Il centro del demo si trovava nell'attuale Sinterina-Pussipelia.\nAnfitrope, che si trovava all'interno del distretto minerario del Laurio, contava otto o nove miniere. Secondo Eschine il padre di Timarco dovette vendere delle propriet\u00e0 che possedeva nel demo per evitare di pagare la liturgia."}
{"id": "5072846", "revid": "287204", "url": "https://it.wikipedia.org/wiki?curid=5072846", "title": "Campionato svizzero di hockey su ghiaccio 1929-1930", "text": ""}
{"id": "5072866", "revid": "765341", "url": "https://it.wikipedia.org/wiki?curid=5072866", "title": "Cornelis Goldschmeding", "text": "Ha pubblicato circa 700 problemi, la gran maggioranza di matto in due mosse.\nLaureato in economia, \u00e8 stato un funzionario della Camera di Commercio di Amsterdam e poi direttore della Camera di Commercio di Arnhem.\nNel 1958 \u00e8 stato nominato Giudice internazionale della composizione e nel 1988 Grande Maestro della composizione.\nHa fatto parte per molti anni del consiglio direttivo della PCCC, l'organismo della FIDE che presiede alla composizione scacchistica.\nDue sue composizioni:"}
{"id": "5072884", "revid": "203463", "url": "https://it.wikipedia.org/wiki?curid=5072884", "title": "Cor Goldschmeding", "text": ""}
{"id": "5072885", "revid": "599013", "url": "https://it.wikipedia.org/wiki?curid=5072885", "title": "Daniel Candeias", "text": "Caratteristiche tecniche.\n\u00c8 un'ala destra."}
{"id": "5072887", "revid": "767487", "url": "https://it.wikipedia.org/wiki?curid=5072887", "title": "C.Q.D.; or, Saved by Wireless; a True Story of the Wreck of the Republic", "text": "C.Q.D.; or, Saved by Wireless; a True Story of the Wreck of the Republic \u00e8 un cortometraggio muto del 1909. Il nome del regista non viene riportato nei credit.\nProduzione.\nIl film fu prodotto dalla Vitagraph Company of America.\nDistribuzione.\nDistribuito dalla Vitagraph Company of America, il film - un cortometraggio di 260 metri - usc\u00ec nelle sale cinematografiche statunitensi il 20 febbraio 1909."}
{"id": "5072890", "revid": "1310927", "url": "https://it.wikipedia.org/wiki?curid=5072890", "title": "Joseba Zald\u00faa", "text": "Caratteristiche tecniche.\n\u00c9 un terzino destro."}
{"id": "5072892", "revid": "729019", "url": "https://it.wikipedia.org/wiki?curid=5072892", "title": "Stazione di Lariano", "text": "La stazione di Lariano era una stazione ferroviaria posta sulla linea Velletri-Segni. Serviva il centro abitato di Lariano."}
{"id": "5072896", "revid": "256896", "url": "https://it.wikipedia.org/wiki?curid=5072896", "title": "Filinto El\u00edsio", "text": ""}
{"id": "5072897", "revid": "767487", "url": "https://it.wikipedia.org/wiki?curid=5072897", "title": "How the Kids Got Even", "text": "How the Kids Got Even \u00e8 un cortometraggio muto del 1909. Il nome del regista non viene riportato nei credit.\nProduzione.\nIl film fu prodotto dalla Vitagraph Company of America.\nDistribuzione.\nDistribuito dalla Vitagraph Company of America, il film - un cortometraggio di 99 metri - usc\u00ec nelle sale cinematografiche statunitensi il 16 febbraio 1909. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dalla Vitagraph, \"The Honor of the Slums\"."}
{"id": "5072925", "revid": "729019", "url": "https://it.wikipedia.org/wiki?curid=5072925", "title": "Stazione di Casale di Velletri", "text": "La stazione di Casale di Velletri era una fermata ferroviaria posta sulla linea Velletri-Segni. Serviva la contrada Casale, una localit\u00e0 rurale del comune di Velletri.\nStoria.\nLa fermata di Casale di Velletri venne attivata nel 1948. "}
{"id": "5072941", "revid": "83531", "url": "https://it.wikipedia.org/wiki?curid=5072941", "title": "Guarneri Primrose", "text": "La Guarneri Primrose (ex \"Lord Harringhton\") \u00e8 una viola costruita da Andrea Guarneri nel 1697, un anno prima della sua morte. Ultima viola costruita dal liutaio, \u00e8 una delle pi\u00f9 note e pregiate viole mai costruite.\nStoria.\nParte della collezione di Joseph Gillot all'inizio dell'Ottocento, fu venduta all'asta da Christie's nel 1872 a Charles Windham Stanhope, conte di Harringhton. Negli anni Venti del Novecento \u00e8 stata acquistata dagli Hill, che la rivendettero al collezionista cileno Antonio Antoncich. In seguito fu acquistata da Wurlitzer, che la vendette a Primrose nel 1955. Lo strumento, acquistato da un acquirente anonimo dopo la morte del violista, \u00e8 stato venduto all'asta da Tarisio Auctions nel 2012 per oltre quattro milioni di dollari, la pi\u00f9 alta cifra fino ad allora per una viola.\nCaratteristiche.\nLa viola \u00e8 stata realizzata in taglia di contralto. Il fondo dello strumento \u00e8 un unico pezzo di acero dalla venatura marcata e con alcuni nodi nella parte superiore. Il fondo ha due ali aggiunte dallo stesso Guarneri. Le fasce hanno una marezzatura mediamente pronunciata, mentre la tavola in abete \u00e8 in due pezzi dalla venatura abbastanza larga nella zona centrale, che si infittisce verso i bordi. Il riccio, originale, ha una intensa marezzatura. La vernice \u00e8 originale ed \u00e8 di colore arancio dorato. Le \"\u0192\u0192\" mostrano il disegno del figlio di Andrea, Giuseppe, diritto ma non rigido, con i fori ben arrotondati.\nIl riccio \u00e8 molto elegante e ben intagliato, e si diparte da un cavigliere molto solido e massiccio. Come altre viole della scuola cremonese, il cavigliere non \u00e8 raccordato in maniera liscia ma forma un gradino rispetto al manico. L'etichetta originale \u00e8 ben conservata, eccettuate le ultime cifre dell'anno, un po' sbiadite (ma che anche ai raggi ultravioletti sembrano essere 9 e 7). L'anno \u00e8 stato oggetto di discussione, essendo datata 1694 nei certificati dagli Hill e da Wurlitzer, mentre gli stessi Hill riportano successivamente come anno il 1697 nel loro libro sulla famiglia Guarneri, e su tale data concordano altre successive pubblicazioni, come la monografia sullo strumento pubblicata da Robert Bein nel 1983.\nLa qualit\u00e0 sonora dello strumento e il volume sono eccellenti, testimoniati anche dai concerti e dalle numerose registrazioni eseguite da Primrose. Nella sua autobigrafia \"A Walk on the North Side\", Primrose osserva come il suono delle viole Guarneri, come quelle Stradivari, fosse pi\u00f9 da mezzosoprano, che lui preferiva rispetto alla sonorit\u00e0 pi\u00f9 profonda da contralto delle Gasparo da Sal\u00f2."}
{"id": "5072943", "revid": "729019", "url": "https://it.wikipedia.org/wiki?curid=5072943", "title": "Stazione di Colle Cagioli", "text": "La stazione di Colle Cagioli era una fermata ferroviaria posta sulla linea Velletri-Segni. Serviva la localit\u00e0 di Colle Cagioli, nel territorio comunale di Lariano."}
{"id": "5072946", "revid": "125157363", "url": "https://it.wikipedia.org/wiki?curid=5072946", "title": "Djavan da Silva Ferreira", "text": "Caratteristiche tecniche.\n\u00c8 un terzino sinistro.\nCarriera.\nHa giocato nella massima serie portoghese con l'Academica e con il Benfica."}
{"id": "5072947", "revid": "729019", "url": "https://it.wikipedia.org/wiki?curid=5072947", "title": "Stazione di Macere", "text": "La stazione di Macere era una fermata ferroviaria posta sulla linea Velletri-Segni. Serviva la localit\u00e0 di Macere, nel territorio comunale di Artena.\nStoria.\nLa fermata di Macere venne attivata nel 1936. "}
{"id": "5072951", "revid": "767487", "url": "https://it.wikipedia.org/wiki?curid=5072951", "title": "The Honor of the Slums", "text": "The Honor of the Slums \u00e8 un cortometraggio muto del 1909 diretto da Van Dyke Brooke.\nProduzione.\nIl film fu prodotto dalla Vitagraph Company of America.\nDistribuzione.\nDistribuito dalla Vitagraph Company of America, il film - un cortometraggio di 193 metri - usc\u00ec nelle sale cinematografiche statunitensi il 16 febbraio 1909. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dalla Vitagraph, \"How the Kids Got Even\"."}
{"id": "5072952", "revid": "1005847", "url": "https://it.wikipedia.org/wiki?curid=5072952", "title": "Elezioni europee del 2014 in Repubblica Ceca", "text": "Le elezioni europee del 2014 in Repubblica Ceca si sono tenute il 23 e il 24 maggio."}
{"id": "5072953", "revid": "1005847", "url": "https://it.wikipedia.org/wiki?curid=5072953", "title": "Elezioni presidenziali in Costa d'Avorio del 2010", "text": "Le elezioni presidenziali in Costa d'Avorio del 2010 si tennero il 31 ottobre (primo turno) e il 28 novembre (secondo turno).\nLe consultazioni videro la vittoria di Alassane Ouattara, ma l'esito del ballottaggio, proclamato dalla Commissione elettorale indipendente e certificato dal rappresentante speciale del segretario generale delle Nazioni Unite per la Costa d'Avorio, fu contestato dal presidente uscente Laurent Gbagbo. Il Consiglio costituzionale dispose cos\u00ec l'annullamento delle elezioni limitatamente ad alcune circoscrizioni e proclam\u00f2 eletto lo stesso Gbagbo.\nNei giorni seguenti si registrarono duri scontri che provocarono la morte di circa 3.000 persone; il conflitto si concluse l'11 aprile 2011 con l'arresto di Gbagbo, mentre il successivo 6 maggio il Consiglio costituzionale valid\u00f2 i risultati proclamati dalla Commissione elettorale indipendente e proclam\u00f2 eletto Ouattara."}
{"id": "5072954", "revid": "729019", "url": "https://it.wikipedia.org/wiki?curid=5072954", "title": "Stazione di Artena-Valmontone", "text": "La stazione di Artena-Valmontone era una stazione ferroviaria posta sulla linea Velletri-Segni. Serviva i centri abitati di Artena e di Valmontone."}
{"id": "5072964", "revid": "767487", "url": "https://it.wikipedia.org/wiki?curid=5072964", "title": "Storie d'amore con i crampi", "text": "Storie d'amore con i crampi \u00e8 un film italiano del 1995 scritto, diretto e interpretato da Pino Quartullo.\nTrama.\nFrancesco, commercialista imbranato, dopo aver perso il posto di lavoro cerca in ogni modo di farsi assumere dalla direttrice di un'agenzia di appuntamenti che recluta giovanotti prestanti come accompagnatori per signore. Il carattere impacciato e le varie gaffes di Francesco convincono la signora che il ragazzo non sia tagliato per fare il gigol\u00f2, tuttavia per una serie di eventi decide di assegnarlo come accompagnatore a Marcella, una farmacista nevrotica.\nLa donna, che \u00e8 stata appena lasciata dal fidanzato Roberto dopo una lunga relazione, ha progettato una vacanza in Tunisia e per non partire da sola si \u00e8 rivolta all'agenzia. Le piccole manie di Marcella si scontrano con la goffaggine di Francesco, ma quando la donna scopre che nella pensione dove soggiornano c'\u00e8 anche Roberto con la sua nuova fidanzata Alessia, cerca di far ingelosire l'ex sfruttando il maldestro gigol\u00f2 e si presenta ad Alessia come Amanda, una veterinaria. Durante un'escursione delle due coppie, Francesco scopre la verit\u00e0 sulla storia fra Roberto e Marcella e ne \u00e8 molto amareggiato, cos\u00ec si mette a corteggiare la bella e ingenua Alessia.\nFra alti e bassi, i componenti delle due coppie si mescolano in continuazione finch\u00e9 un duo scoppia, mentre l'altro si avvia verso un burrascoso matrimonio."}
{"id": "5072980", "revid": "1005847", "url": "https://it.wikipedia.org/wiki?curid=5072980", "title": "Elezioni presidenziali in Togo del 2010", "text": "Le elezioni presidenziali in Togo del 2010 si tennero il 4 marzo."}
{"id": "5073019", "revid": "486946", "url": "https://it.wikipedia.org/wiki?curid=5073019", "title": "S\u00cc 2011", "text": ""}
{"id": "5073021", "revid": "149727", "url": "https://it.wikipedia.org/wiki?curid=5073021", "title": "Stazione di Orta Nova", "text": ""}
{"id": "5073025", "revid": "709565", "url": "https://it.wikipedia.org/wiki?curid=5073025", "title": "Lockjaw", "text": "Lockjaw \u00e8 un personaggio immaginario dei fumetti creato da Stan Lee e Jack Kirby nel 1965, pubblicato negli Stati Uniti d'America dalla Marvel Comics. Esordisce nella serie \"Fantastic Four\" n. 45 del dicembre 1965. \u00c8 un cane della razza degli Inumani, dall'aspetto simile a un enorme bulldog.\nBiografia del personaggio.\nCome tutti gli Inumani, Lockjaw \u00e8 originario dell'isola di Attilan. Ha il ruolo di protettore della Famiglia Reale degli Inumani e, grazie alla sua capacit\u00e0 di teletrasporto, molte volte ha portato gli Inumani dentro e fuori dalla loro citt\u00e0 rifugio. A volte, i suoi poteri sono stati manipolati da forze del male, soprattutto da Maximus il Pazzo.\nLa prima apparizione di Lockjaw avviene mentre, viaggiando con Crystal alla ricerca di Medusa, incontrano la Torcia Umana. Inizialmente ne scaturisce uno scontro tra gli Inumani e i Fantastici Quattro, primi esseri umani ad entrare in contatto con loro, che stavano ospitando Medusa dopo averla salvata dai Terribili Quattro. Pertanto, Lockjaw \u00e8 indirettamente responsabile della rilevazione dell'esistenza di Attilan al mondo esterno poich\u00e9 ha aperto la porta segreta della loro base. Tornati ad Attilan, la Famiglia reale rimane intrappolata da Maximus all'interno di una barriera di \"zona negativa\".\nLockjaw riesce per\u00f2 a fuggire dalla sua citt\u00e0 e vaga solitario, terrorizzando accidentalmente la gente, fino a quando non incontra Johnny Storm e Wyatt Wingfoot. Con il loro aiuto Lockjaw viola la barriera, liberando i propri compagni. Dopodich\u00e9 Lockjaw teletrasporta Crystal a New York ma fu poi costretto a farla ritornare da Maximus a Attilan.\nInsieme a Crystal, Lockjaw viene catturato da Diablo e i due si trovano a salvare un ferito Quicksilver, che in seguito diverr\u00e0 il marito di Crystal.\nAffililiazioni.\nPet Avengers.\nNel 2009, a Lockjaw viene dedicata una mini-serie di quattro numeri intitolata \"Lockjaw and the Pet Avengers\", quando form\u00f2 un nuovo gruppo, i Pet Avengers, assieme a Lockheed (il drago di Kitty Pride), Redwing (l'aquila di Falcon), Miss. Lion (il cane di Zia May), Zabu (la tigre dai denti a sciabola di Ka-Zar), Hairball (il gatto di Speedball) e Throg, la rana armata con una scheggia di Mjolnir.\nWar of Kings.\nLockjaw riunisce la sua famiglia Inumana per i conflitti che alla fine portano l'impero Kree al dominio e all'apparente morte di Freccia Nera. Questo conflitto porta anche alla devastazione dell'Impero Shi'ar.\nPoteri e abilit\u00e0.\nLockjaw \u00e8 in grado di teletrasportare s\u00e9 stesso ed altri a notevoli distanze, come dalla Terra alla Luna, e aprire passaggi fra le dimensioni. Inoltre barriere apparentemente impenetrabili da altri non sembrano rappresentare un problema per lui. .\nLockjaw \u00e8 dotato di una notevole forza mascellare e i suoi denti sono in grado di trapassare il metallo. Inoltre \u00e8 in grado di deglutire materiale inorganico senza apparentemente alcun effetto nocivo, come ad esempio degli scarti di robot.\nIn \"Secret Invasion\", la Famiglia Reale entra in un'alleanza con i Kree per liberare Freccia Nera dai suoi rapitori Skrull. A tal fine, i Kree migliorano notevolmente il teletrasporto di Lockjaw che gli permetter\u00e0 di teletrasportarsi su grandi distanze interplanetarie e ritrovare Freccia Nera.\nAltre versioni.\nTerra X: nel futuro alternativo della Terra X, il personaggio viene colpito da alcuni proiettili di gas e ucciso da Maximus. Il suo gruppo di teletrasporto sulla fronte \u00e8 apparentemente l'unica parte di lui che \u00e8 sopravvissuta. \u00c8 utilizzato da Freccia Nera e dagli altri Inumani per indagare sugli eventi della Terra.\nMarvel 2099: il personaggio \u00e8 uno dei pochi membri della famiglia reale degli Inumani - sopravvissuti dopo che Maximus aveva ucciso gli altri componenti - a essere presente nell'Universo Marvel 2099; gli Inumani si erano stabiliti su una stazione spaziale chiamata Attilan.\nMarvel Zombi: nell'universo Terra-2149, il personaggio \u00e8 ridotto allo stato di zombi insieme alla famiglia reale degli Inumani mentre crea un portale per incontrarsi con Kingpin. Lockjaw viene ingannato e mangia un cervello umano carico di esplosivo e viene distrutto nell'esplosione. Un'altra versione di Lockjaw \u00e8 vista quando il virus zombie si diffonde a \"Terra-91126\". Anche l\u00ec \u00e8 ridotto allo stato di zombi e aiuta a uccidere i \"Fratelli di guerra\". Fu catturato da Machine Man, Ultron e Jocasta.\nUltimate Marvel: Lockjaw appare anche in \"Ultimate Fantastic Four Annual\" n. 1. In questa incarnazione ha comunque poteri di teletrasporto. Lascia il rifugio Himalayano degli Inumani con Crystal, che sta scappando perch\u00e9 \u00e8 stata costretta a sposare il fratello di Freccia Nera, Maximus. Lockjaw contribuisce al salvataggio di Crystal dalle guardie di Maximus ma alla fine viene costretta a ritornare a casa. Lo lasciano indietro e chiama i Fantastici Quattro per aiutarlo. Questo non \u00e8 ben accolto della maggior parte della societ\u00e0 Inumana che prova forte avversione contro eventuali estranei. Freccia Nera finisce per distruggere Attilan semplicemente perch\u00e9 i Fantastici Quattro hanno \"contaminato\" la citt\u00e0."}
{"id": "5073026", "revid": "124853692", "url": "https://it.wikipedia.org/wiki?curid=5073026", "title": "Stazione di Borgo (Italia)", "text": "La stazione di Borgo \u00e8 una stazione ferroviaria posta sulla linea Cancello-Avellino. Serve il centro abitato di Borgo, frazione del comune di Montoro. Dal 12 dicembre 2021 la fermata \u00e8 autosostituita.\nStoria.\nLa fermata di Borgo venne attivata il 20 giugno 1939. In seguito venne trasformata in stazione."}
{"id": "5073028", "revid": "1005847", "url": "https://it.wikipedia.org/wiki?curid=5073028", "title": "Elezioni presidenziali in Ruanda del 2010", "text": "Le elezioni presidenziali in Ruanda del 2010 si tennero il 9 agosto."}
{"id": "5073033", "revid": "124853698", "url": "https://it.wikipedia.org/wiki?curid=5073033", "title": "Stazione di Montoro-Forino", "text": "La stazione di Montoro-Forino \u00e8 una stazione ferroviaria posta sulla linea Cancello-Avellino. Serve i centri abitati di Montoro Inferiore e di Forino. Dal 12 dicembre 2021 la fermata \u00e8 autosostituita."}
{"id": "5073036", "revid": "287204", "url": "https://it.wikipedia.org/wiki?curid=5073036", "title": "2. Fu\u00dfball-Bundesliga 1982-1983", "text": "La 2. Fu\u00dfball-Bundesliga 1982-1983 \u00e8 stata la nona edizione della 2. Fu\u00dfball-Bundesliga, la seconda serie del campionato tedesco di calcio; \u00e8 terminata con la promozione in Bundesliga di Waldhof Mannheim, che ha vinto il campionato, e del Kickers Offenbach; invece il Bayer Uerdingen ha vinto il play-off contro lo , terzultimo in Bundesliga, ed \u00e8 stato quindi promosso.\nCapocannoniere del torneo \u00e8 stato Dieter Schatzschneider del Fortuna K\u00f6ln con 31 gol.\nPlay-off promozione.\nandata\nritorno"}
{"id": "5073037", "revid": "584834", "url": "https://it.wikipedia.org/wiki?curid=5073037", "title": "NSA 357 ex SS 337 Tratto sotteso dalla Galleria di Paiesco", "text": ""}
{"id": "5073038", "revid": "124853688", "url": "https://it.wikipedia.org/wiki?curid=5073038", "title": "Stazione di Montoro Superiore", "text": "La stazione di Montoro Superiore \u00e8 una fermata ferroviaria posta sulla linea Ferrovia Cancello-Avellino. Serve il centro abitato di Montoro Superiore. Dal 12 dicembre 2021 la fermata \u00e8 autosostituita."}
{"id": "5073040", "revid": "339392", "url": "https://it.wikipedia.org/wiki?curid=5073040", "title": "Nuova strada ANAS 357 ex SS 337 Tratto sotteso dalla Galleria di Paiesco", "text": ""}
{"id": "5073041", "revid": "584834", "url": "https://it.wikipedia.org/wiki?curid=5073041", "title": "Nuova strada ANAS 357", "text": ""}
{"id": "5073042", "revid": "584834", "url": "https://it.wikipedia.org/wiki?curid=5073042", "title": "NSA 357", "text": ""}
{"id": "5073043", "revid": "6923", "url": "https://it.wikipedia.org/wiki?curid=5073043", "title": "Dea dei Mari", "text": "Mazu (), scritto anche Matsu e Ma-tsu, \u00e8 la Dea dei Mari della mitologia cinese e si dice che protegga i pescatori e i marinai. Il culto di Mazu cominci\u00f2 nella dinastia Song. Mazu \u00e8 ampiamente venerata nelle regioni costiere sudorientali della Cina, specialmente nello Zhejiang, nel Fujian, nel Guangdong e nell'Hainan. \u00c8 un'importante divinit\u00e0 anche a Taiwan e, in generale, \u00e8 venerata in tutta l'Asia orientale e sudorientale.\nSecondo la tradizione, Mazu era in origine una ragazza normale, che in seguito divenne una dea. La sua figura \u00e8 quindi simile a quella di altre divinit\u00e0 della mitologia e della religione tradizionale cinese, che sono tipicamente esseri umani esemplari che hanno raggiunto uno stato superiore in virt\u00f9 della loro forza spirituale, della loro devozione agli antenati o di una cooptazione ad opera di divinit\u00e0 gi\u00e0 esistenti. Un esempio molto noto \u00e8 quello di Guan Yu.\nIn base alla biografia tradizionale, Mazu nacque a Meizhou (\u6e44\u5dde) nella Contea di Putian (\u8386\u7530\u7e23), Provincia di Fujian, nell'anno 960. Il cognome della sua famiglia era Lin (\u6797) e il suo nome era Lin Moniang (cinese: \u6797\u9ed8\u5a18). Mor\u00ec il 4 ottobre 987: dopo la sua morte, fu ricordata come una giovane dama vestita di rosso, che avrebbe vagato per sempre sui mari.\nEssere umano.\nSecondo la leggenda, Lin Moniang nacque il 23 marzo 960 (durante la dinastia Song) come settima figlia di Lin Yuan (\u6797\u613f) sull'Isola di Meizhou, nel Fujian. Quando nacque non pianse, cos\u00ec le fu dato il nome con il significato di \"Fanciulla Silenziosa\".\nSebbene avesse cominciato a nuotare relativamente tardi, all'et\u00e0 di 15 anni, divenne presto un'eccellente nuotatrice. Indossava abiti rossi mentre stava in piedi sulla riva per guidare in porto le navi da pesca, anche con il tempo pi\u00f9 rigido e violento.\nSempre secondo la leggenda, il padre e i fratelli di Lin Moniang erano pescatori. Un giorno, un terribile tifone si lev\u00f2 mentre erano fuori in mare, e il resto della famiglia temette che fossero periti. Nel mezzo di questa tempesta, a seconda della versione della leggenda, Lin Moniang cadde in trance mentre pregava per le vite di suo padre e dei suoi fratelli, ovvero sogn\u00f2 suo padre o i suoi fratelli mentre stava dormendo o era seduta al telaio a tessere. In entrambe le versioni della storia, suo padre e i suoi fratelli stavano annegando, ma la madre di Moniang scopr\u00ec che la figlia stava dormendo e tent\u00f2 di svegliarla. Ci\u00f2 distolse l'attenzione di Moniang e fece s\u00ec che ella lasciasse andare suo fratello, che quindi anneg\u00f2. Conseguentemente, il padre di Moniang ritorn\u00f2 vivo e raccont\u00f2 agli altri abitanti del villaggio che era avvenuto un miracolo. Altre versioni della storia si riferiscono a quattro fratelli che annegano, con tre che ritornano e il quarto da lei perduto che viene poi resuscitato (senza alcuna menzione di un padre).\nMazu \u00e8 raffigurata di solito insieme a due generali guardiani noti come \"Occhio delle Mille Miglia\" (\u5343\u91cc\u773c, \"Qianli Yan\") e \"Orecchio con il Vento\" (\u9806\u98a8\u8033 \"Shunfeng Er\"). Bench\u00e9 la loro iconografia possa variare, entrambi sono rappresentati come demoni; \"Occhio delle molte miglia\" \u00e8 spesso rosso con due corna, mentre \"Orecchio con il Vento\" \u00e8 verde con un solo corno. Si dice che siano due demoni sottomessi da Mazu: entrambi erano innamorati di lei, ma ella disse che avrebbe sposato quello che l'avesse sconfitta. Usando le sue abilit\u00e0 nelle arti marziali, Mazu li sconfisse entrambi ed essi divennero suoi amici.\nMazu stessa \u00e8 raffigurata solitamente con indosso una veste rossa nei dipinti o nei murali, ma nella scultura \u00e8 sempre avvolta nelle vesti adorne di gioielli di un'imperatrice che tiene o una tavoletta cerimoniale o un bastone ingioiellato, mentre indossa l'inconfondibile berretto imperiale dalla sommit\u00e0 piatta con perline appese davanti e dietro.\nEsistono almeno due versioni della morte di Lin Moniang. In una versione, ella mor\u00ec nel 987 all'et\u00e0 di 28 anni, quando sal\u00ec da sola su una montagna e vol\u00f2 in cielo diventando una dea. Un'altra versione della leggenda dice che mor\u00ec all'et\u00e0 di 16 anni, sfinita dopo aver nuotato nel mezzo dell'oceano per trovare il padre disperso, e che il suo cadavere fu poi gettato a riva sull'Isola di Nankan, nelle Isole Matsu.\nNel corso del tempo, le religioni del Buddismo e del Taoismo presero in prestito l'una dall'altra divinit\u00e0 popolari nel tentativo di attirare devoti ai loro templi. Allo scopo di giustificare la presenza di Mazu nei templi buddisti, furono fatte circolare delle leggende che sostenevano che i genitori di Mazu avessero pregato Guanshiyin per avere un figlio, ma questi aveva risposto alle loro preghiere con la nascita di un'altra figlia ancora. Si credette allora che Mazu fosse una reincarnazione di Guanshiyin sulla terra, ed \u00e8 a Guanshiyin che si dice ella sia stata particolarmente devota da bambina. Di conseguenza, Mazu \u00e8 riconosciuta e rispettata sia nel pantheon delle divinit\u00e0 taoiste che in quello delle divinit\u00e0 buddiste, mentre alcuni Buddisti credono che Mazu sia una delle molte manifestazioni di Guanshiyin.\n\"Lin Moniang\" (2000), una serie televisiva minore fujianese, \u00e8 una drammatizzazione della vita di Mazu da mortale.\nDea.\nTra il 1119 e il 1126, Lu Yundi (\u8def\u5141\u8fea), un importante ministro della corte imperiale, fu colto da una violenta tempesta mentre era in viaggio per la Corea. Secondo la leggenda, lo spirito di Mazu scese nell'albero maestro e lo salv\u00f2. Dopodich\u00e9, l'imperatore confer\u00ec il nome \"shunqimiao\" (\u9806\u6fdf\u5edf) al suo tempio su richiesta di Lu Yundi.\nCulto.\nPartendo dal Fujian, il culto di Mazu si diffuse nelle vicine province costiere dello Zhejiang e del Guangdong, e da l\u00ec in tutte le aree costiere della Cina continentale. Con l'emigrazione e in particolare con la diaspora cinese del XIX e del XX secolo, il culto si diffuse ulteriormente a Taiwan, in Vietnam, nelle Ry\u016bky\u016b, in Giappone e nel Sud-est asiatico; il ruolo di Mazu come patrona dei mari faceva s\u00ec che gli immigranti appena arrivati erigessero templi a lei per prima, per rendere grazie di essere giunti sani e salvi a destinazione. Oggi, il culto di Mazu si trova anche in altri paesi con vaste popolazioni originarie di queste regioni. In totale, ci sono circa 1.500 templi di Mazu in 26 paesi del mondo.\nCina continentale.\nA parte il Fujian, ci sono pi\u00f9 di 40 templi dedicati a Mazu nel Guangdong e nello Hainan, e pi\u00f9 di 30 nel Jiangsu e nello Zhejiang. Nella Cina settentrionale ci sono grandi templi di Mazu a Tientsin, Weihai, Yingkou, Qinhuangdao, Tsingtao, nelle Isole Changdao (chiamate anche \"Isole del Tempio\" dal locale tempio di Mazu) e a Penglai.\nTientsin.\nCostruito nel in 1326 (dinastia Yuan), il Tempio di Mazu a Tientsin \u00e8 il tempio pi\u00f9 settentrionale del Mazuismo nella Cina continentale. Conosciuto localmente come il \"Palazz della Niangniang (Regina)\", \u00e8 ubicato nell'odierno Distretto di Nankai, parte del quartiere della \"Strada dell'antica cultura di Tientsin\" (\"Guwenhua Jie\"), il principale sito turistico di Tientsin e uno dei pi\u00f9 importanti della Cina. Il Tempio e altri edifici annessi sono costruiti su un'area di 5.280 metri quadrati. Verso gli anni 1950 il Tempio di Mazu a Tientsin era uno dei principali centri taoisti della citt\u00e0.\nNingbo.\nVerso il 1100 i Fujianesi costruirono un tempio in onore di Mazu nella citt\u00e0 di Ningbo, intorno al lato esterno delle mura, vicino alla spiaggia. Fino al 1848, il tempio era stato ricostruito per l'ultima volta nel 1680.\nNanchino.\nA Nanchino, il Palazzo di Tian Fei (\u5357\u4eac\u5929\u5983\u5bab, \"Nanjing Tian Fei Gong\") fu costruito dall'imperatore Yongle durante la dinastia Ming su insistenza dell'ammiraglio Zheng He al ritorno dalla sua prima spedizione. Prima e dopo ciascuna spedizione, Zheng He soleva andare a pregare al tempio e chiedere la protezione di Mazu. Trattandosi di un tempio di stato costruito dall'imperatore, questo era il pi\u00f9 grande e il pi\u00f9 insigne fra tutti i templi di Mazu del paese. Il tempio contiene una grande stele in groppa a una tartaruga con l'iscrizione dell'imperatore Yongle. L'edificio fu in gran parte distrutto dai bombardamenti giapponesi nel 1937, ma era in corso di ricostruzione all'inizio del XXI secolo in relazione alle celebrazioni per il 600\u00ba anniversario delle spedizioni di Zheng He.\nEsiste un tempio di Mazu pi\u00f9 piccolo nel Treasure Boat Shipyard Park, localizzato nel sito del Cantiere navale di Longjiang dove furono costruite le \"navi dei tesori\" di Zheng He.\nShanghai.\nA Shanghai, vi erano storicamente tre Templi di Tian Hou principali. Durante la dinastia Qing, era usanza per i diplomatici che partivano per mare recarsi a pregare al Palazzo di Tian Hou nella citt\u00e0 vecchia. Tutti questi templi furono successivamente distrutti. L'ultimo, sulle rive del torrente Suzhou, fu ricollocato a Songjiang. Questo tempio \u00e8 ora dedicato alla \"Mazu del fiume Huangpu\". Anche il Tempio del Dio della Citt\u00e0 nella citt\u00e0 vecchia \u00e8 parzialmente dedicato a Mazu.\nFujian.\nA Putian, il luogo di nascita leggendario di Mazu, ci sono centinaia di templi dedicati alla dea, compresi circa 20 sulla sola Isola di Meizhou.\nAltrove nel Fujian, ci sono circa 70 templi dedicati a Mazu, per la maggior parte concentrati nelle zone costiere.\nIl Tempio dell'Imperatrice Celeste o Tempio Ancestrale di Meizhou (\u5929\u540e\u5bae\u6e44\u6d32\u7956\u5edf) \u00e8 su Meizhou, la sua isola nativa.\nL'Isola di Meizhou \u00e8 considerata come la \"Mecca orientale\".\nAustralia.\nL'Australia ha due templi di Mazu, uno a Sydney e l'altro a Melbourne.\nFilippine.\nCsotruito nel 1975, il maestoso Tempio di Ma-Cho \u00e8 localizzato nella citt\u00e0 di San Fernando, La Union, nelle Filippine settentrionali. L'edificio fu costruito dalla numerosa comunit\u00e0 cinese. Con un'altezza di 21 metri sul livello del mare, il tempio \u00e8 una torreggiante attrazione policroma con 7 piani e 11 strati, che occupa pi\u00f9 di un ettaro di superficie ed \u00e8 accessibile lungo diversi itinerari.\nGiappone.\nIl Tempio di Mazu a Yokohama (\u5edf) fu costruito nel 2006, mentre quello a Tokyo fu aperto nel 2013.\nHong Kong.\n\"Tin Hau\" \u00e8 la traslitterazione cinese del nome comune cantonese di Mazu. Ci sono oltre 90 templi di Tin Hau a Hong Kong, alcuni dei quali onorano altre importanti divinit\u00e0.\nIl tempio nell'area di Tin Hau, ad est di Victoria Park, nel Distretto Orientale, sull'Isola di Hong Kong, ha dato il nome all'area e alla stazione della MTR che la serve. Il \"Tempio di Tin Hau\" \u00e8 uno dei monumenti riconosciuti di Hong Kong.\nA causa del loro significato storico, molti templi di Tin Hau a Hong Kong sono stati dichiarati edifici storici.\nMacao.\nMacao ha tre templi di Tin Hau (rispettivamente a Coloane, Penisola di Macao, e a Taipa). Si pensa che il nome \"Macao\" sia derivato dal Templo de A-M\u00e1 (Tempio di A-Ma) (cinese: \u5abd\u95a3\u5edf; Jyutping cantonese: \"Maa1 Gok3 Miu6\"; pronuncia locale: \"Maa5 Gok3 Miu6\" o \"Maa5 Gok3 Miu5\"), un punto di riferimento tuttora esistente costruito nel 1448 e dedicato alla dea Mazu.\nMalesia.\nLa Malaysia ha una lunga storia di religione taoista fin da quando i Cinesi provenienti dalla Cina meridionale si stabilirono nella regione del Sud-est asiatico. Il Tempio di Thean Hou (cinese: \u99ac\u6765\u897f\u4e9a\u5409\u9686\u5761\u5929\u540e\u5bab) situato a Kuala Lumpur, capitale della Malaysia, \u00e8 una famosa meta turistica in Asia. Molti altri templi e statue dedicate alla dea Mazu si trovano in tutto il paese.\nOgni anno, si celebra la Festa dei Nove Dei Imperatori, specialmente a Penang, mentre il compleanno di Mazu si festeggia in tutto il paese.\nUn importante progetto per costruire la statua di Mazu pi\u00f9 alta del mondo sulla punta pi\u00f9 settentrionale del Borneo (presso Kudat), fu lanciato ufficialmente a met\u00e0 degli anni 2000 dal capo e dalla popolazione dello Stato di Sabah. La statua avrebbe dovuto essere alta 10 piani e attirare ogni anno milioni di turisti nel paese. Il progetto tuttavia fu cancellato a causa delle proteste di alcuni musulmani del Sabah e di alcune interferenze politiche.\nA Kampung Tok'kong, un villaggio isolato lontano da Kota Bharu, Kelantan, si svolge una particolare cerimonia in onore di Mazu presso il tempio di Seng Choon Keong (\u5723\u6625\u5bab). I fedeli di Mazu si recano l\u00e0 per rendere omaggio alla dea e offrire preghiere per la salute, la ricchezza e la sicurezza personale. Ogni venerd\u00ec, inoltre, alcuni credenti vanno al tempio dai sacerdoti per chiedere fortuna e protezione a Mazu. Il tempio di Seng Choon Keong \u00e8 considerato la culla del culto di Mazu in Malesia, assai diffuso intorno al Mar Cinese Meridionale. Molti migranti si recano al tempio per impetrare la benedizione della dea prima di partire per viaggi lunghi o pericolosi, in quanto secondo la tradizione Mazu protegge le vite dei viaggiatori.\nMyanmar.\nIl Tempio di Kheng Hock Keong, situato a Yangon (Rangoon), Birmania (Myanmar), \u00e8 il pi\u00f9 grande e antico tempio buddista e taoista cinese dedicato a Mazu. Fu costruito nel 1903. Il tempio attrae a Myanmar principalmente fedeli di lingua hokkien e hakka.\nSingapore.\nIl culto di Mazu fu portato a Singapore dalla Cina con l'afflusso degli immigranti cinesi durante il XIX secolo, una grande quota dei quali proveniva dal Fujian. Due dei pi\u00f9 antichi e conosciuti templi cinesi a Singapore, il Tempio di Thian Hock Keng o Tian Fu Gong (appartenente alla comunit\u00e0 hokkien) e il Tempio di Yueh Hai Ching o Yue Hai Qing Miao (appartenente alle comunit\u00e0 teochew e cantonese), erano entrambi dedicati principalmente a Mazu, e nel XIX secolo erano frequentati dagli immigranti che venivano a rendere grazie alla dea dopo il viaggio per mare che li aveva condotti sani e salvi dalla Cina.\nTaiwan.\nNel 1980, a Taiwan erano registrati un totale di 509 templi dedicati a Mazu, quasi sette volte il numero registrato prima del 1911. Attualmente (2014) ci sono quasi 1.000 templi taiwanesi dedicati interamente o, pi\u00f9 spesso, parzialmente a Mazu. Originariamente, Mazu svolgeva un ruolo minore negli affari religiosi di Taiwan, con i fedeli che si limitavano a chiederle di benedire il mare perch\u00e9 fosse propizio ai pescatori. Ma con il passare del tempo, la gente cominci\u00f2 a pregarla per la salute, la carriera, l'agricoltura, i rapporti personali e ogni genere di preoccupazioni. Cos\u00ec, come gi\u00e0 avvenuto nella Cina continentale, Mazu divenne protettrice del popolo taiwanese.\nSecondo un gruppo di ricerca che studia la religione popolare taiwanese presso l'Universit\u00e0 di Providence a Taiwan centrale, le cerimonie per Mazu si celebrano in modo da compiere simbolicamente ogni anno un giro di visite di ogni tempio di Mazu a Taiwan. Questo si fa per la benedizione dei suoi fedeli, per diffondere le benedizioni e allontanare il male da loro. Ogni anno i pellegrini organizzano processioni per scortare Mazu. Il rituale serve come evento sociale per i seguaci di Mazu in diverse regioni.\nAlcuni dei templi pi\u00f9 famosi sono i seguenti:\nThailandia.\nIn Thailandia, c'\u00e8 un gran numero di templi dedicati a Mazu, specialmente in citt\u00e0 vicine al mare quali Bangkok, Chonburi, Pattani e Phuket. Ci sono anche tre santuari noti come Gew Leng Thong, Sam San Tian Hew Geng e Keng Jew Hui Guan. Molti Cinesi thai venerano la dea e alcuni si recano anche in pellegrinaggio nel suo luogo di origine nel Fujian, in Cina.\nStati Uniti.\nMazu \u00e8 venerata anche in Occidente dalle comunit\u00e0 originarie del Sud-est asiatico. Ad esempio, nelle Chinatown degli Stati Uniti molti templi sono dedicati a Mazu.\nVietnam.\nIn Vietnam, Mazu \u00e8 nota come \"Thi\u00ean H\u1eadu\" \"(\u5929\u540e)\".\nFesta di Mazu.\nLa festa di Mazu ricorre di solito nel giorno della sua nascita, identificato tradizionalmente nel ventitreesimo giorno del terzo mese del calendario lunare: si tratta quindi di una festa mobile. In base al calendario gregoriano essa cade alla fine di aprile o all'inizio di maggio. Negli ultimi anni, la ricorrenza \u00e8 stata la seguente:"}
{"id": "5073045", "revid": "1005847", "url": "https://it.wikipedia.org/wiki?curid=5073045", "title": "Elezioni presidenziali in Burkina Faso del 2010", "text": "Le elezioni generali in Burkina Faso del 2010 si tennero il 21 novembre."}
{"id": "5073073", "revid": "767487", "url": "https://it.wikipedia.org/wiki?curid=5073073", "title": "Cohen at Coney Island", "text": "Cohen at Coney Island \u00e8 un cortometraggio muto del 1909 diretto da George D. Baker.\n\"Cohen\" \u00e8 \"l'ebreo\" nella sua versione comica stereotipizzata che dal vaudeville entr\u00f2 quindi nel cinema. Interpretato volta volta da attori diversi, il personaggio \u00e8 il protagonista sin dal 1904 di numerosi cortometraggi, dove la caricatura tende talora pericolosamente a sfociare in aperto antisemitismo.\nQui ad interpretare il ruolo di \"Cohen\" \u00e8 nel suo primo film John Bunny, un attore che divent\u00f2 molto popolare nei ruoli comici. Il film ebbe un sequel \"Cohen's Dream\", sempre interpretato da Bunny e dallo stesso gruppo di attori. I due corti uscirono nelle sale programmati insieme.\nTrama.\nLa famiglia Cohen (padre, madre e figli) trascorrono un giorno di vacanza a Coney Island. Visitano tutte le attrazioni del parco di divertimento per concludere la giornata con un tuffo nell'oceano.\nProduzione.\nIl film fu prodotto dalla Vitagraph Company of America.\nDistribuzione.\nDistribuito dalla Vitagraph Company of America, il film - un cortometraggio di 198 metri - usc\u00ec nelle sale cinematografiche statunitensi il 23 marzo 1909. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dalla Vitagraph, \"Cohen's Dream\", che \u00e8 il sequel della storia."}
{"id": "5073074", "revid": "205250", "url": "https://it.wikipedia.org/wiki?curid=5073074", "title": "Giulio Viezzoli", "text": "Biografia.\nNel 1951 consegue la laurea in ingegneria elettronica presso l'Universit\u00e0 di Padova. Dopo importanti esperienze di lavoro presso la GTE di Milano, e successivamente alla Farfisa di Camerano (Ancona), intuisce le enormi potenzialit\u00e0 del mercato delle telecomunicazioni, e nel 1972 fonda Aethra. L'azienda, grazie alle innovative soluzioni offerte, in particolare nel nascente settore della comunicazione dati, diventa in pochi anni un riferimento, prima in Italia, per l'allora monopolista SIP, quindi per molte altre societ\u00e0 di telecomunicazioni in tutto il mondo. Alla fine degli anni '80, dallo stabilimento di Collemarino di Ancona, esce Ciclope, videotelefono progettato per l'utilizzo su linee ISDN; pochi anni dopo lo seguiranno i primi modelli su rete IP.\nNel maggio del 1997 viene insignito del titolo di Cavaliere del Lavoro."}
{"id": "5073078", "revid": "599013", "url": "https://it.wikipedia.org/wiki?curid=5073078", "title": "Cattedrale di G\u00f6teborg", "text": "La cattedrale di G\u00f6teborg o cattedrale di Gustavo (in svedese: \"G\u00f6teborgs domkyrka\" o \"Gustavi domkyrka\") \u00e8 la cattedrale luterana di G\u00f6teborg, in Svezia, e sede della diocesi di G\u00f6teborg.\nStoria.\nL'attuale cattedrale fu costruita e consacrata nel 1633 ed \u00e8 intitolata a re Gustavo Adolfo di Svezia, che fond\u00f2 la citt\u00e0 nel 1621. Nel 1665 viene creata la diocesi di G\u00f6teborg e la chiesa \u00e8 elevata a cattedrale.\nNella notte del 15 aprile 1721 la cattedrale bruci\u00f2 in un incendio. Poich\u00e9 le pareti della cattedrale rimasero in piedi, \u00e8 stato possibile ripristinare l'edificio abbastanza rapidamente. La cattedrale \u00e8 stata riaperta al culto il 25 maggio 1722, solo 13 mesi dopo l'incendio, con le stesse dimensioni della vecchia cattedrale, ma con una torre al posto della precedente guglia. Anche la seconda cattedrale \u00e8 bruciata in un incendio, il 20 dicembre 1802. La chiesa \u00e8 stata cos\u00ec gravemente danneggiata da rendere necessaria la riedificazione. La costruzione \u00e8 iniziata nel 1804. La nuova cattedrale fu progettata dall'architetto Carl Wilhelm Carlberg, che mor\u00ec il 14 aprile 1814. La costruzione fu quindi completata dal suo allievo, Justus Frederick Weinberg. La chiesa fu consacrata dal vescovo Johan Wing\u00e5rd il 21 maggio 1815, festa della Trinit\u00e0. Solo nel 1825 venne ultimata la torre e fu celebrata una seconda inaugurazione il 9 settembre del 1827.\nUn restauro completo \u00e8 stato effettuato nel 1904. La chiesa ha ricevuto nuova pavimentazione, nuove finestre e porte, nuove panche e un nuovo sistema di riscaldamento. Un ulteriore restauro si \u00e8 avuto nel 1954-1957, infine negli anni 1983-1985."}
{"id": "5073079", "revid": "1310927", "url": "https://it.wikipedia.org/wiki?curid=5073079", "title": "Ione Cabrera", "text": ""}
{"id": "5073080", "revid": "1005847", "url": "https://it.wikipedia.org/wiki?curid=5073080", "title": "Elezioni presidenziali nelle Comore del 2010", "text": "Le elezioni presidenziali nelle Comore del 2010 si tennero il 7 novembre (primo turno) e il 26 dicembre (secondo turno).\nIl primo turno ebbe luogo esclusivamente nella circoscrizione di Moh\u00e9li, essendo la presidenza attribuita secondo un meccanismo di rotazione con le altre circoscrizioni (Anjouan e Grande Comore)."}
{"id": "5073084", "revid": "767487", "url": "https://it.wikipedia.org/wiki?curid=5073084", "title": "A Friend in the Enemy's Camp", "text": "A Friend in the Enemy's Camp \u00e8 un cortometraggio muto del 1909. Il nome del regista non viene riportato nei credit e J. Stuart Blackton appare come supervisore del film.\nProduzione.\nIl film fu prodotto dalla Vitagraph Company of America.\nDistribuzione.\nDistribuito dalla Vitagraph Company of America, il film usc\u00ec nelle sale cinematografiche statunitensi il 20 marzo 1909. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dalla Vitagraph, \"A Brave Irish Lass\"."}
{"id": "5073085", "revid": "599013", "url": "https://it.wikipedia.org/wiki?curid=5073085", "title": "Cattedrale di Lule\u00e5", "text": "La cattedrale di Lule\u00e5 (in svedese: \"Lule\u00e5 domkyrka\" o \"Oscar Fredriks Kyrka\") \u00e8 la cattedrale luterana di Lule\u00e5, in Svezia, e sede della diocesi di Lule\u00e5.\nStoria.\nLa cattedrale sorge sullo stesso sito delle due precedenti chiese. La prima era in legno e fu eretta nel 1667. Nel 1790 fu sostituita da una chiesa di pietra, bruciata in un incendio l'11 giugno 1887.\nL'attuale chiesa \u00e8 stata costruita in stile neogotico da Adolf Melander e inaugurato nel 1893 sotto il nome di \"chiesa Oscar Fredrik\", in onore di re Oscar II di Svezia. La chiesa \u00e8 stata elevata a cattedrale nel 1904, quando \u00e8 stata creata la diocesi di Lule\u00e5."}
{"id": "5073087", "revid": "203463", "url": "https://it.wikipedia.org/wiki?curid=5073087", "title": "Viktor Ivanovi\u010d \u010cepi\u017enij", "text": "Ha composto oltre 600 problemi di vari generi, ottenendo numerose premiazioni (80 primi premi).\nHa ricevuto dalla FIDE i titoli di Giudice internazionale per la composizione nel 1965 e di Grande Maestro della composizione nel 1989.\nHa composto molti problemi in collaborazione con Valentyn Rudenko.\nDi professione \u00e8 un ingegnere meccanico,\nDue suoi problemi:"}
{"id": "5073108", "revid": "203463", "url": "https://it.wikipedia.org/wiki?curid=5073108", "title": "Viktor Chepizhnij", "text": ""}
{"id": "5073109", "revid": "767487", "url": "https://it.wikipedia.org/wiki?curid=5073109", "title": "Florian Hart", "text": ""}
{"id": "5073110", "revid": "256896", "url": "https://it.wikipedia.org/wiki?curid=5073110", "title": "Juan de Mal-Lara", "text": ""}
{"id": "5073111", "revid": "729019", "url": "https://it.wikipedia.org/wiki?curid=5073111", "title": "Colt M1991", "text": "La Colt M1991 \u00e8 una pistola semiautomatica ad azione singola, diretta discendente dell'originale Colt M1911 dalla quale si differenzia principalmente per il meccanismo di espulsione che dirige il bossolo verso il basso.\nCamerata principalmente per le cartucce calibro .45 ACP, viene commercializzata anche, nel modello O2071ELC2, per utilizzare cartucce calibro .38 Super."}
{"id": "5073148", "revid": "767487", "url": "https://it.wikipedia.org/wiki?curid=5073148", "title": "Out of the Past (film 1910)", "text": "Out of the Past \u00e8 un cortometraggio muto del 1910. Il nome del regista non viene riportato nei credit del film in un rullo, prodotto e distribuito dalla Vitagraph Company of America.\nProduzione.\nIl film fu prodotto dalla Vitagraph Company of America.\nDistribuzione.\nDistribuito dalla Vitagraph Company of America, il film - un cortometraggio in una bobina - usc\u00ec nelle sale cinematografiche statunitensi il 20 maggio 1910."}
{"id": "5073151", "revid": "767487", "url": "https://it.wikipedia.org/wiki?curid=5073151", "title": "A Funny Story (film 1910 Vitagraph)", "text": "A Funny Story \u00e8 un cortometraggio muto del 1910. Il nome del regista non viene riportato nei credit del film prodotto e distribuito dalla Vitagraph Company of America.\nProduzione.\nIl film fu prodotto dalla Vitagraph Company of America.\nDistribuzione.\nDistribuito dalla Vitagraph Company of America, il film - un cortometraggio di 150 metri - usc\u00ec nelle sale cinematografiche statunitensi il 17 maggio 1910. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dalla Vitagraph, \"Music Hath Charms\"."}
{"id": "5073161", "revid": "287204", "url": "https://it.wikipedia.org/wiki?curid=5073161", "title": "Volley Club Menen", "text": "Il Volley Club Menen \u00e8 una societ\u00e0 pallavolistica belga maschile con sede a Menen: milita nel campionato belga di Liga A.\nStoria.\nIl Volley Club Menen raggiunge il massimo campionato belga, la Liga A, nel 2000. Nella stagione 2003-04 esordisce anche in una competizione europea, prendendo parte alla Coppa CEV. I buoni piazzamenti in campionato permettono al club di qualificarsi costantemente alle coppe europee, raggiungendo anche i quarti di finale nella Challenge Cup 2010-11 e le semifinali nell'edizione successiva. In ambito nazionale invece il miglior risultato raggiunto dal club \u00e8 il terzo posto nei campionati 2006-07 e 2012-13, oltre alla finale nella Coppa del Belgio 2006-07."}
{"id": "5073162", "revid": "599013", "url": "https://it.wikipedia.org/wiki?curid=5073162", "title": "Music Hath Charms", "text": ""}
{"id": "5073174", "revid": "1543377", "url": "https://it.wikipedia.org/wiki?curid=5073174", "title": "Episodi di Sonic X", "text": "Questa \u00e8 una lista degli episodi di \"Sonic X\", anime realizzato da TMS Entertainment e basato sulla serie di videogiochi Sonic the Hedgehog pubblicata da SEGA, per un totale di 78 episodi.\nIn madre patria la serie \u00e8 stata trasmessa su TV Tokyo ogni domenica alle 8.30 tra il 6 aprile 2003 e il 28 marzo 2004. In Italia invece \u00e8 andata in onda su Fox Kids e Jetix a partire dal 4 ottobre 2004 al 24 ottobre 2006 con gli episodi interi ed in chiaro su Italia 1 dal 29 agosto 2005 con gli episodi divisi in due met\u00e0 da 12 minuti e su K2 dal 15 giugno 2009.\nGli episodi dell'ultima stagione non sono mai stati trasmessi su TV Tokyo o distribuiti in DVD in Giappone per via dei bassi ascolti ottenuti con la messa in onda delle precedenti stagioni ma sono stati comunque doppiati. Difatti l'unico metodo per vedere la stagione nella lingua nativa era acquistare i Video CD cinesi che hanno la caratteristica di ascoltare come lingua il giapponese ed i sottotitoli in cinese.\nDal 6 gennaio al 30 aprile 2020, la serie \u00e8 stata replicata in madre patria su Kids Station, rete che ha trasmesso per la prima volta gli episodi restanti inediti in televisione.\nPrima serie.\nStagione 1.\nLa prima stagione presenta pi\u00f9 di un titolo per gli episodi.\nIl primo \u00e8 quello impiegato nella trasmissione televisiva della puntata intera da 24 minuti avvenuta su Jetix e K2, cos\u00ec come nell'edizione DVD e nella pubblicazione online su TIMvision e Netflix.\nNella trasmissione su Italia 1 invece gli episodi vennero divisi in due parti da 12 minuti, dove venne utilizzato il primo titolo per la prima parte ed il secondo titolo per la seconda, fanno eccezione gli episodi 12 e 13, dove furono impiegati il secondo titolo per la prima parte ed il terzo per la seconda in quanto vennero cambiati. Similmente, nella riedizione su TIMvision, i soli episodi 12 e 13 presentano il titolo della prima utilizzata anche su Italia 1.\nGli episodi 1, 2 e 3 presentano a loro volta un terzo titolo, quest'ultimo impiegato nella distribuzione per Digiblast.\nStagione 2.\nLa seconda stagione presenta pi\u00f9 di un titolo per gli episodi.\nIl primo \u00e8 quello impiegato nella trasmissione televisiva della puntata intera da 24 minuti avvenuta su Jetix e K2, cos\u00ec come nella pubblicazione online su TIMvision e Netflix.\nNella trasmissione su Italia 1 invece gli episodi vennero divisi in due parti da 12 minuti, dove venne utilizzato il primo titolo per la prima parte ed il secondo titolo per la seconda. Fanno eccezione gli episodi 44-45, 47-49 e 51-52, che non hanno subito rinominazioni.\nHome video.\nGiappone.\nGli episodi di \"Sonic X\" sono stati pubblicati per il mercato home video nipponico in edizione VHS e DVD dal 23 luglio 2003 al 21 luglio 2004 arrivando fino all'episodio 52.\nGli episodi successivi, che vanno dal numero 53 al 78, sono usciti esclusivamente in Cina in formato Video CD, questi sono caratterizzati dalla possibilit\u00e0 di impostare la lingua nativa in giapponese ed i sottotitoli in cinese.\nI primi dieci volumi sono usciti anche in una doppia edizione DVD definita come \"Hi-Spec\", i dischi di quest'ultima presentavano diversi contenuti extra e una traccia audio aggiuntiva in Dolby Digital 5.1.\nItalia.\nGli episodi di \"Sonic X\" sono stati pubblicati per il mercato home video italiano in edizione DVD dal 2005, fermandosi al decimo volume e lasciando cos\u00ec la serie incompleta. I DVD contengono la sola traccia audio in italiano.\nNell'ottobre 2006, il solo primo episodio fu distribuito in un DVD allegato al primo numero della rivista \"Jetix Magazine\".\nSempre nel corso delle met\u00e0 degli anni 2000, i primi tre episodi vennero raccolti in una cartuccia per Digiblast; quest'edizione presenta la traccia audio sia in italiano che in spagnolo."}
{"id": "5073176", "revid": "1315817", "url": "https://it.wikipedia.org/wiki?curid=5073176", "title": "Francesco Carrara (cardinale)", "text": "Biografia.\nDi nobile famiglia, figlio di Carlo e di Anna Maria Passi, studi\u00f2 al collegio Mariano di Bergamo (con il fratello Giacomo, futuro collezionista d'arte), quindi a Brescia, a Padova e a Roma, presso il Collegio Cerasoli (dal 17396, su sollecitazione di monsignor Alessandro Furietti. In quest'ultima citt\u00e0 trascorse il resto della sua vita, intraprendendo la carriera in Curia.\nPapa Pio VI lo elev\u00f2 al rango di cardinale nel concistoro del 14 febbraio 1785 con titolo di San Girolamo degli Schiavoni e fu addetto alle congregazioni del Concilio, di Propaganda Fide, dei Vescovi e regolari, e dell'Indice.\nFu membro molto attivo dell'ambiente culturale romano, dentro e fuori la Curia, mantenendo tuttavia sempre un profilo discreto e prudente, come ad esempio nel caso della scottante questione della soppressione dei Gesuiti, o dell'espansione delle correnti gianseniste.\nEra un attento conoscitore di libri, che leggeva, acquistava presso i maggiori editori italiani e consigliava al fratello Giacomo come ad altri corrispondenti bergamaschi. Inoltre prese parte a diverse imprese editoriali, grazie alla rete di relazioni con altri religiosi - come il cardinale Querini e il cardinale Furietti - e con editori e stampatori bergamaschi, in particolare Pier Antonio Serassi e Pietro Lancellotti.\nMor\u00ec il 26 marzo 1793, dopo una breve malattia: all'indomani del decesso il corpo fu sottoposto ad autopsia, procedura inusuale al tempo."}
{"id": "5073189", "revid": "767487", "url": "https://it.wikipedia.org/wiki?curid=5073189", "title": "Music Hath Charms (film 1910)", "text": "Music Hath Charms (o \"The Organ Grinder\") \u00e8 un cortometraggio muto del 1910. Il nome del regista non viene riportato nei credit del film prodotto e distribuito dalla Vitagraph Company of America..\nProduzione.\nIl film fu prodotto dalla Vitagraph Company of America.\nDistribuzione.\nDistribuito dalla Vitagraph Company of America, il film usc\u00ec nelle sale cinematografiche statunitensi il 17 maggio 1910. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dalla Vitagraph, \"A Funny Story\"."}
{"id": "5073200", "revid": "478814", "url": "https://it.wikipedia.org/wiki?curid=5073200", "title": "Haripunjaya", "text": ""}
{"id": "5073258", "revid": "295921", "url": "https://it.wikipedia.org/wiki?curid=5073258", "title": "Pivio &amp; Aldo De Scalzi", "text": ""}
{"id": "5073275", "revid": "716642", "url": "https://it.wikipedia.org/wiki?curid=5073275", "title": "Associazione Sportiva Cosenza 1960-1961", "text": "Questa pagina raccoglie le informazioni riguardanti l'Associazione Sportiva Cosenza nelle competizioni ufficiali della stagione 1960-1961."}
{"id": "5073276", "revid": "1543377", "url": "https://it.wikipedia.org/wiki?curid=5073276", "title": "Druga hrvatska nogometna liga 1993-1994", "text": "La Druga hrvatska nogometna liga 1993-1994, conosciuta anche come 2. HNL 1993-1994, \u00e8 stata la terza edizione della seconda serie del campionato di calcio croato e si \u00e8 conclusa con la vittoria del ' nel \"Girone Nord\" e del ' nel \"Girone Sud\", vittoria che ha valso la promozione nella massima serie ad entrambe.\nPer la stagione successiva \u00e8 previsto un allargamento a 3 gironi (Ovest, Nord e Sud).\nAvvenimenti.\nDelle 32 squadre della stagione precedente, 2 sono state promosse in 1. HNL e 3 sono state retrocesse in 3. HNL\nDalla divisione inferiore sono state promosse 5 squadre (nessuna retrocessione da quella superiore), riportando cos\u00ec l'organico a 32 compagini.\nLo ' ha cambiato il nome in '."}
{"id": "5073306", "revid": "120419090", "url": "https://it.wikipedia.org/wiki?curid=5073306", "title": "Episodi di Dominion (prima stagione)", "text": "La prima stagione della serie televisiva Dominion negli Stati Uniti \u00e8 stata trasmessa dal 19 giugno 2014 sulla rete via cavo Syfy\nIn Italia dal 10 giugno su Rai4 \nPilot.\nTrama.\nAll'esterno della citt\u00e0 fortificata di Vega, Alex cerca gli \u201c8-balls\u201d, umani posseduti dagli angeli, e guidati dall'Arcangelo Gabriel. Alex ne trova tre in un casin\u00f2 abbandonato, ma non riesce a ucciderli ed \u00e8 costretto a rientrare in citt\u00e0. Qui viene rimproverato e punito dall'Arcangelo Michael a capo dell'Armata dell'Arcangelo di cui Alex fa parte. Alex va a trovare la sua amata, Claire, figlia del capo della citt\u00e0, e cerca di convincerla a fuggire con lui. Ma lei vuole invece ottenere dal padre il permesso per stare con Alex. Nel frattempo Michael riceve la visita di Jeep, il padre di Alex, un guerriero scomparso da 10 anni, durante i quali ha cercato di tradurre i tatuaggi presenti nel suo corpo. Gabriel invia alcuni suoi angeli a Vega per distruggere i generatori che proteggono la citt\u00e0, mentre un altro \u201c8-ball\u201d uccide Jeep. Alla sua morte i tatuaggi passano dal suo corpo a quello di Alex, e Michael rivela al giovane che \u00e8 lui il \u201cPrescelto\u201d da tutti atteso, colui che far\u00e0 finire la guerra, e i tatuaggi servono per indicargli la via da seguire. Quella sera Alex vede alcuni dei tatuaggi cambiare fino a permettergli di leggere una frase \u201cnon fidarti di quelli a te vicini.\u201d\nGodspeed.\nTrama.\nAlex affronta la perdita del padre e l'idea di essere il \u201cPrescelto\u201d ed \u00e8 sempre pi\u00f9 convinto nell'idea di abbandonare la citt\u00e0 con Claire, ma lei preferisce restare per difendere gli abitanti di Vega.\nMichael incontra Gabriel per discutere il motivo dell'attacco, e rivela ancora una volta la rabbia di alcuni angeli per la decisione del Padre di dare la Terra agli uomini.\nDurante una discussione con Michael, Alex gli rivela di essere riuscito a leggere uno dei tatuaggi e chiede all'Arcangelo di lasciarlo in pace.\nIl padre di Claire ha una discussione con il suo medico da cui risultano le cattive condizioni del suo cuore, motivo per cui vuole il matrimonio fra Claire e William, il figlio di David, altro capo della citt\u00e0\nFelicia, la cameriera di Claire, dopo aver visto i tatuaggi di Alex, si rivela come angelo e cerca di ucciderlo, riuscendo invece a ferire Claire a la piccola Bixby, protetta di Alex.\nAlex riesce a darle fuoco e lei fugge, tornando da Gabriel e confermando l'identit\u00e0 del \u201cPrescelto\u201d\nAlex decide quindi che il modo migliore di proteggere coloro che ama \u00e8 lasciare la citt\u00e0. Nel frattempo Edward esce fuori dalle mura della citt\u00e0 per incontrare un angelo posseduto con il quale ha una relazione. \nBroken Places.\nTrama.\nWilliam incontra Gabriel per avere istruzioni su come procedere per aiutarlo nella guerra.\nArika incontra David per parlare delle loro necessit\u00e0, David vuole una forza aerea e lei vuole la tecnologia nucleare per rinforzare Helena.\nIntanto nel deserto Alex trova una famiglia attaccata da un angelo. \nClaire discute con il padre del sistema creato a Vega, che sta creando un ordine sociale pericoloso e viene cos\u00ec a scoprire della sua malattia.\nDavid, dopo uno scontro verbale con Michael di fronte al consiglio della citt\u00e0, mette alle strette Becca perch\u00e9 studi Michael, ricordandole che, andare a letto con un angelo far\u00e0 di lei una paria.\nMichael scopre la fuga di Alex e lo raggiunge, ma Alex gli rivela di non voler tornare indietro, alla fine si accordano per una fermata, dopo, Alex potr\u00e0 andare dove vorr\u00e0.\nLa fermata \u00e8 alla vecchia casa di Alex, dove ha vissuto con il padre. Qui il giovane viene a sapere che fu Michael al tempo ad ordinare a Jeep di abbandonare il figlio. \nPoco dopo i due vengono attaccati da alcuni angeli e Furiad riesce a conficcare una spada nel corpo di Michael, quindi orgoglioso torna da Gabriel per riferire di aver messo fine alla vita dell'Arcangelo. Ma ottiene solo una minaccia, infatti Gabriel ha ancora la speranza di convincere Michael a unirsi a lui nella lotta\nThe Flood.\nTrama.\nDopo aver riportato Michael a Vega, Alex viene gettato in isolamento in prigione. Mentre Michael e Becca stanno dormendo, una donna sguscia nella loro stanza e si rivela come Uriel, la sorella di Michael e Gabriel.\nAlex tenta di convincere Claire che per lui \u00e8 meglio restare in prigione, ma la giovane lo libera lo stesso.\nDavid e il Generale Riesen vengono invitati al centro agricolo di Vega dal senatore Frost, il quale minaccia di ucciderli, distruggendo inoltre le riserve di acqua della citt\u00e0, se non gli faranno incontrare il Prescelto.\nNel frattempo, mancando i due uomini, Becca nomina Claire \u201cSignora della Citt\u00e0\u201d.\nUriel informa Michael che si unir\u00e0 a lui nella battaglia se insegner\u00e0 ad Alex come leggere i tatuaggi \nAlex viene informato della richiesta di Frost e decide di presentarsi. Quando l'uomo chiede una prova Alex gli risponde \u201clei mor\u00ec per te\u201d. Frost quindi si arrende, ma Riesen lo uccide per non far rivelare l'identit\u00e0 di Alex.\nDavid si reca all'ospedale per vedere Bixby e la uccide con la morfina.\nSomething Borrowed.\nTrama.\nNel deserto Michael addestra Alex nel combattimento contro gli angeli e per accrescere la sua rabbia gli ricorda la morte di Bixby. \nClaire conferma ad Alex la sua intenzione di sposare William per il bene della citt\u00e0.\nClementine entra segretamente in citt\u00e0 per comprare un carillon, ma uccide il venditore quando lui si accorge che lei \u00e8 una \u201c8-ball\u201d. Alex decide di trovare il killer, ritenendo che si trovi ancora all'interno della citt\u00e0.\nWilliam viene affrontato da uno dei suoi accoliti che gli rinfaccia il suo doppiogioco consegnandogli una benda simbolo dei seguaci di Gabriel.\nQuella sera, prima della cena di fidanzamento, William nasconde la benda nel cassetto della scrivania del padre, dove Claire, alla ricerca di qualcosa per fermare David che vuole deporre suo padre la trova.\nConvinta che il traditore sia David, Claire lo affronta minacciando di smascherarlo se non interromper\u00e0 la campagna contro il padre.\nNel frattempo Becca, per non dover sottostare al ricatto di David, avvicina Michael e gli annuncia la fine della loro storia.\nIl generale Risien va a trovare Micheal e gli chiede di annullare l'ordine per la ricerca dell'\u201c8-ball\u201d e di occuparsene da solo.\nBlack Eyes Blue.\nTrama.\nAlex chiama Michael nei sotterranei di un vecchio casin\u00f2 dove gli rivela di aver catturato Clementine. Di fronte alla volont\u00e0 di Michael di portare a termine l'eliminazione della creatura, Alex propone invece di effettuare un esorcismo in quanto ha scoperto che la creatura ha ancora i ricordi della donna posseduta. David rivela a William il ritrovamento del fazzoletto in casa loro. Michael va a trovare Uriel per scambiare un piccolo dipinto di Vermeer con un libro chiamato l'Apocrypha, che dovrebbe contenere le formule per gli esorcismi, ma Uriel rifiuta l'offerta, in cambio del libro chiede invece di vedere i tatuaggi del Prescelto. Una volta avuto in mano il libro per\u00f2 Alex scopre che non pu\u00f2 leggerlo in quanto i caratteri sono a malapena visibili, Michael lo esorta a provarci lo stesso, il giovane quindi si concentra e i tatuaggi sul suo corpo iniziano a cambiare, riversandosi sulla pagina per comporre la preghiera alla base dell'esorcismo. Alex, prima di procedere con l'esorcismo, porta Claire da Clementine e le dice che la madre \u00e8 ancora viva dentro quel corpo. Dopo un potente incantesimo preso dal libro, l'\u201c8-ball\u201d lascia il corpo della donna, che per\u00f2 si rivela troppo debole per continuare a vivere. In preda alla furia Claire affronta il padre riguardo alla madre. William, dopo aver trovato morti i suoi accoliti, rivela al padre di essere lui il loro leader, quindi lo rapisce portandolo al santuario, dove, di fronte agli accoliti rimasti tiene una cerimonia durante la quale tortura David, rompendogli le costole.\nOuroboros.\nTrama.\nMichael e Alex tentano altri esorcismi, in modo che il giovane possa padroneggiarli, ma i risultati non sono dei migliori. Nel frattempo Claire informa William di aver deciso di anticipare il loro matrimonio, in modo da sollevare suo padre dal peso del governo della citt\u00e0. Gabriel invece opera una possessione su Louis, un angelo superiore che vive anonimamente a Vega. Attraverso lui cerca di convertire un infermiere dell'ospedale, che per\u00f2 si oppone. Il mattino dopo vengono trovati i cadaveri di tre angeli superiori, quindi Michael affronta Alex, per verificare se il giovane sia coinvolto nella cosa. Di fronte alla sua sorpresa, lo manda da Louis per fare in modo di avvertire gli altri angeli nascosti. La citt\u00e0 ora sa di loro, se tenteranno di fuggire verranno uccisi. Alex svolge l'incarico, ma si ritrova di fronte Gabriel che fornisce al giovane una diversa storia sul passato di Michael. Sempre pi\u00f9 turbato Alex svela a Noma i suoi dubbi sull'Arcangelo. David intanto tenta di fuggire dalla sua stanza, solo per essere bloccato da una guardia che lo porta nel recinto del leone, dove William lo sfida, uccidersi oppure uccidere il suo amato leone. Calata la sera, Gabriel convoca Alex nella stanza di Michael, all'improvviso appare Noma, anche lei convocata da Gabriel, dalle loro parole Alex comincia ad avere alcuni dubbi, fino a quando Gabriel non spinge la ragazza fuori dalla finestra, costringendola a rivelarsi come angelo. All'arrivo di Michael, Alex lo affronta chiedendo spiegazione, l'arcangelo conferma di aver messo Noma a proteggerlo, visto che lui non poteva farlo. Quindi Michael chiede spiegazioni a quello che lui pensa essere Louis, ma dalle sue parole scopre che invece si tratta di Gabriel. Mentre stanno parlando Alex attua l'esorcismo, e scaccia Gabriel fra la sorpresa dei presenti. La mattina dopo i due scoprono che tutti gli angeli nascosti a Vega hanno tentato la fuga, venendo uccisi dalla contraerea. Infine un flashback nel deserto di Babilonia mostra Michael uccidere gli umani fino a quando Gabriel e Uriel non si presentano per fermarlo.\nBeware Those Closest to You.\nTrama.\nAlex davanti al Senato della citt\u00e0 smaschera Michael rivelando che sapeva della presenza degli angeli superiori in citt\u00e0 e che ne ha inserito uno all'interno dell'armata. La confessione segna l'esilio per l'Arcangelo che affronta Alex al mercato. Claire e William si sposano mentre Alex uscito da solo in ricognizione con l'auto, viene raggiunto da Michael. Il tradimento di Alex serviva per far arrivare a Gabriel la notizia della rottura dei rapporti fra i due. Alex e Michael si fermano nel deserto dove il giovane attender\u00e0 l'arrivo di Gabriel, qui Michael confessa al Prescelto il suo passato come uccisore di esseri umani per conto del Padre. Gabriel arriva all'incontro, \u201cpossedendo\u201d il corpo di Noma, inviata come messaggero. Quindi per avere la conferma della nuova fedelt\u00e0 del Prescelto, Gabriel gli chiede di colpire il corpo del giovane angelo, cosa che Alex fa. Gabriel decide di presentarsi a Vega per parlare con il Prescelto, e si consegna per farsi imprigionare. Dopo varie discussioni fra i capi della citt\u00e0 Claire decide di posporre la sua esecuzione per interrogarlo, ma da Gabriel ottiene solo la conferma di essere incinta. Quindi la nuova Signora della Citt\u00e0 vieta ad Alex e Michael, rientrati a Vega, di parlare con l'angelo prigioniero. Ma sia Alex che Michael le disobbediscono. Alex entra nella gabbia di Gabriel con l'intenzione di ucciderlo, ma viene fermato dall'annuncio della sua prossima paternit\u00e0. Tocca quindi a Michael affrontare il fratello, e assieme ricordano il tempo felice relativo alla loro creazione. Gabriel per\u00f2 ha un asso nella manica, fa sorgere dei dubbi a Michael sugli umani e gli confida di riuscire ancora a vedere attraverso gli occhi di Louis, che in questo momento sta soffrendo, e offre delle indicazioni per trovare il luogo dov'\u00e8 tenuto prigioniero. Alex affronta Claire in merito alla gravidanza, e decide di farla proteggere dall'Armata, a questo scopo chiama anche Michael, ma dalle risposte evasive dell'Arcangelo decide invece di raggiungerlo. Michael ha scoperto l'antro di Becca dove lei ha sezionato gli angeli uccisi e Louis che \u00e8 stato sottoposto a torture, in preda all'ira, uccide la donna e altri soldati dell'armata, giunti a fermarlo. Alex lo affronta in combattimento e riesce a ferirlo. Michael finalmente riprende il controllo, e sconvolto da quello che ha fatto si allontana in volo. Arriva Gabriel, liberato dalla gabbia dai suoi accoliti, e minaccia Alex: se non si schierer\u00e0 con lui dar\u00e0 fuoco alla citt\u00e0 uccidendo tutti. Nel frattempo Claire ha collegato le parole di Gabriel al comportamento di William, e capito che quest'ultimo \u00e8 un accolito, lo fa quindi arrestare. David per\u00f2 interviene dichiarandosi disposto a occuparsi del destino del figlio, e infatti lo abbandona nel deserto fuori Vega con un sacco di viveri e una pistola. Claire riceve la lettera che Alex ha scritto al figlio che nascer\u00e0 mentre si vede il giovane scalare la montagna per entrare nell'antro di Gabriel."}
{"id": "5073366", "revid": "767487", "url": "https://it.wikipedia.org/wiki?curid=5073366", "title": "Dave McKenna Quartet Featuring Zoot Sims", "text": "Dave McKenna Quartet Featuring Zoot Sims \u00e8 un album del pianista jazz Dave McKenna con Zoot Sims, pubblicato dalla Chiaroscuro Records nel 1975. Il disco fu registrato il 3 ottobre (o) novembre del 1974 a New York City, New York (Stati Uniti)."}
{"id": "5073368", "revid": "1573940", "url": "https://it.wikipedia.org/wiki?curid=5073368", "title": "Hydrosaurus", "text": "Hydrosaurus \u00e8 un genere di sauri della famiglia Agamidae, unico genere della sottofamiglia Hydrosaurinae.\nTassonomia.\nComprende 3 specie:"}
{"id": "5073370", "revid": "827882", "url": "https://it.wikipedia.org/wiki?curid=5073370", "title": "Vigolo (disambigua)", "text": ""}
{"id": "5073373", "revid": "21880", "url": "https://it.wikipedia.org/wiki?curid=5073373", "title": "Hydrosaurinae", "text": ""}
{"id": "5073376", "revid": "767487", "url": "https://it.wikipedia.org/wiki?curid=5073376", "title": "Pierre Collet", "text": "Carriera.\nClub.\nTra il 1909 e il 1920 ha giocato per il .\nNazionale.\nHa collezionato diciotto presenze con la propria Nazionale, segnando 3 reti."}
{"id": "5073381", "revid": "1776051", "url": "https://it.wikipedia.org/wiki?curid=5073381", "title": "Origins (Eluveitie)", "text": "Origins \u00e8 il sesto album in studio del gruppo musicale folk metal svizzero Eluveitie, pubblicato il 1\u00ba agosto 2014 da Nuclear Blast.\n\u00c8 il primo album che vede la presenza di Nicole Ansperger al violino in sostituzione, dopo undici anni, di Meri Tadi\u0107, che lascia la band per motivi personali."}
{"id": "5073382", "revid": "599013", "url": "https://it.wikipedia.org/wiki?curid=5073382", "title": "Georges Perroud", "text": "Carriera.\nNazionale.\nHa collezionato diciotto presenze con la propria Nazionale."}
{"id": "5073383", "revid": "767487", "url": "https://it.wikipedia.org/wiki?curid=5073383", "title": "Gabriele Gilardoni", "text": "Carriera.\nNazionale.\nHa collezionato diciassette presenze con la propria nazionale. Il 29 marzo 1931 partecip\u00f2 alla sfida contro l'Italia nell'ambito della Coppa Internazionale; la Svizzera sub\u00ec il pareggio all'89' a opera di Renato Cesarini, che era proprio marcato da Gilardoni: il gesto e soprattutto la tempistica del gol contribu\u00ec alla leggenda della zona Cesarini."}
{"id": "5073385", "revid": "767487", "url": "https://it.wikipedia.org/wiki?curid=5073385", "title": "Kyokuto Symphony ~The Five Stars Night~ @Budokan", "text": "Kyokuto Symphony ~The Five Stars Night~ @Budokan \u00e8 il primo album live dei Nightmare. Questa \u00e8 stata la loro prima performance al Nippon Budokan il 23 settembre 2007. L'album raggiunse l'11\u00aa posizione nella classifica Oricon."}
{"id": "5073386", "revid": "767487", "url": "https://it.wikipedia.org/wiki?curid=5073386", "title": "Motoring Along", "text": "Motoring Along \u00e8 un album di Al Cohn e Zoot Sims, pubblicato dalla Sonet Records nel 1975. Il disco fu registrato il 25 novembre del 1974 a Stoccolma, Svezia."}
{"id": "5073387", "revid": "1573940", "url": "https://it.wikipedia.org/wiki?curid=5073387", "title": "Hydrosaurus pustulatus", "text": "L'idrosauro crestato delle Filippine (Hydrosaurus pustulatus ()) \u00e8 un sauro della famiglia Agamidae, endemico delle Filippine.\nDescrizione.\n\u00c8 un sauro di notevoli dimensioni, che pu\u00f2 raggiungere 1\u00a0m di lunghezza.Ha una livrea grigio-verdastra e si caratterizza per una vistosa cresta dorsale che si sviluppa dal collo sino alla coda; nei maschi la coda \u00e8 dotata di una plica cutanea erettile, lunga sino a 8\u00a0cm, con funzione propulsiva durante il nuoto, che probabilmente ha un ruolo anche nella termoregolazione.\nBiologia.\n\u00c8 una specie semi-aquatica, probabilmente onnivora. \u00c8 ovipara e depone le sue uova in buche scavate lungo le rive dei fiumi.\nDistribuzione e habitat.\n\u00c8 una specie endemica dell'arcipelago delle Filippine, diffusa sulle isole di Luzon, Polillo, Mindoro, Negros, Cebu, Guimaras, Panay, Bohol, Masbate, Tablas, Romblon, Sibuyan e Catanduanes.\nIl suo habitat tipico sono le aree di foresta tropicale di bassa quota, in prossimit\u00e0 dei corsi d'acqua, ma pu\u00f2 essere rinvenuto anche all'interno delle aree coltivate.\nConservazione.\nA causa della deforestazione, che ha ridotto progressivamente il suo habitat, \"Hydrosaurus pustulatus\" \u00e8 classificato dalla \"IUCN Red List\" come specie vulnerabile."}
{"id": "5073390", "revid": "1305772", "url": "https://it.wikipedia.org/wiki?curid=5073390", "title": "St Agnes (Carrick, Cornovaglia)", "text": "St Agnes (in lingua cornica: Breanek; 2.800 ab. ca.) \u00e8 una localit\u00e0 balneare sull'Oceano Atlantico situata lungo la costa settentrionale della Cornovaglia (Inghilterra sud-occidentale). Dal punto di vista amministrativo, si tratta di una parrocchia civile del distretto di Carrick.\nUn tempo la localit\u00e0, situata all'interno di un'area definita Area of Outstanding Natural Beauty (\"area di eccezionale bellezza naturale\"), era un importante centro minerario per l'estrazione dello stagno.\nGeografia fisica.\nSt Agnes si trova tra Perranporth e Porthtowan (rispettivamente a sud della prima e a nord della seconda), a circa 20\u00a0km a sud/sud-ovest di Newquay. Nei dintorni di St Agnes, si trova il promontorio di St Agnes Head.\nSociet\u00e0.\nEvoluzione demografica.\nAl censimento del 2001, Il villaggio principale contava una popolazione pari a 2.860 abitanti. Nel 2001, ne contava invece 2.769 mentre nel 1991 ne contava 2.899.\nOrigini del nome.\nIl nome della localit\u00e0 deriva da quello di Sant'Agnese.\nEconomia.\nTurismo.\nSt Agnes \u00e8 frequentata dagli amanti del windsurf."}
{"id": "5073394", "revid": "1573940", "url": "https://it.wikipedia.org/wiki?curid=5073394", "title": "Kulindadromeus zabaikalicus", "text": "Kulindadromeus zabaikalicus \u00e8 un dinosauro erbivoro appartenente agli ornitischi. Visse tra il Giurassico medio e quello superiore (tra Bathoniano e Titoniano, circa 165-145 milioni di anni fa) e i suoi resti fossili sono stati ritrovati in Russia. \u00c8 il primo dinosauro erbivoro in cui siano stati ritrovati fossili sia di squame che di strutture simili a piume, un nuovo ramo dell'albero genealogico dei dinosauri, separato da quello dei teropodi carnivori.\nLa scoperta di questo esemplare sta ad indicare che tutti i dinosauri potevano essere piumati, il che significa che le piume devono essere comparse per la prima volta sugli antenati comuni ad entrambi i gruppi (probabilmente sono antiche quanto i dinosauri stessi e, come loro, risalgono al periodo Triassico).\nDescrizione.\nCome molti altri ornitischi simili, \"Kulindadromeus \"era un piccolo animale bipede, lungo circa 1,5 metri e dotato di una testa corta, zampe anteriori corte, zampe posteriori lunghe e una lunga coda. Gli autori della descrizione (Godefroit et al., 2014) indicano alcuni tratti caratteristici di questo animale: il processo anteriore ascendente della mascella \u00e8 molto pi\u00f9 basso di quello posteriore; la finestra mascellare \u00e8 pi\u00f9 grande della finestra antorbitale (la quale \u00e8 solitamente la pi\u00f9 grande apertura nel muso dei dinosauri). L'osso postorbitale, inoltre, ha una parte posteriore espansa verticalmente, mentre il ramo dello jugale verso il postorbitale possiede un'intaccatura. La cresta iliaca posteriore \u00e8 sottile in vista laterale, mentre il secondo, terzo e quarto metatarsale possiedono solchi profondi per i tendini dei muscoli estensori.\n\"Kulindadromeus \"\u00e8 particolarmente significativo per il fatto che i vari esemplari rinvenuti mostrano i resti di grandi parti del loro sistema tegumentario: questo, fino ad ora, \u00e8 il pi\u00f9 complesso scoperto tra i dinosauri e comprende tre tipi di squame e tre tipi di strutture filamentose.\nNella parte distale della tibia erano presenti piccole squame embricate di circa 3 millimetri e di forma esagonale, simili a quelle presenti sui piedi degli uccelli. Nella zona delle mani, dei metatarsie dei piedi erano invece presenti squame pi\u00f9 piccole (circa 1 millimetro), di forma arrotondata e non sovrapposte fra loro, piuttosto simili alle squame plantari dei piedi degli uccelli. La coda era rivestita da almeno cinque serie di grandi squame leggermente incurvate, lunghe fino a 20 millimetri e ampie 10, piuttosto sottili (lo spessore doveva essere di meno di un decimo di millimetro). Queste squame non erano ornamentate ma ogni squama si sovrapponeva posteriormente alla squama successiva; questa struttura era rinforzata da una proiezione anteriore in ogni squama posta al di sotto di ogni squama che la precedeva. Queste squame sono ben diverse da quelle presenti nei tireofori (pi\u00f9 spesse e ornamentate) e negli ornitopodi (pi\u00f9 spesse e non embricate), e somigliano alle squame epidermiche nei metatarsi degli uccelli (un'ipotesi corroborata dal non essere formate da fosfato di calcio come negli osteodermi dei coccodrilli).\n\"Kulindadromeus \"possedeva inoltre diversi tipi di strutture filamentose. Attorno alla testa, del collo e della schiena erano presenti filamenti semplici, di varia lunghezza (quelli della testa erano di 10-15 millimetri e ricurvi, quelli del corpo erano pi\u00f9 spessi e lunghi circa 20-30 millimetri). Attorno all'omero e al femore erano invece presenti strani filamenti composti, con una base comune da cui si dipartivano 6 o 7 elementi, disposti secondo un pattern esagonale. Un altro tipo di filamenti era presente nella parte prossimale della tibia, lunghi circa 15 - 20 millimetri e ampi 2 millimetri.\nClassificazione.\n\"Kulindadromeus zabakalicus\" \u00e8 stato descritto per la prima volta nel 2014, sulla base di numerosi fossili ritrovati in un livello della formazione Ukureyskaya (zona di Kulinda, Zabaikal, in Russia) risalente al Giurassico medio-superiore (Godefroit et al., 2014).\nL'olotipo, INREC K3/109, consiste in un cranio parziale con mandibole. Dal 2010 in poi sono stati ritrovati numerosi resti in ci\u00f2 che si \u00e8 rivelato essere un Konservat-Lagerst\u00e4tte, un giacimento a conservazione eccezionale. Prima della descrizione ufficiale, sulla base di fossili provenienti da questo giacimento sono stati istituiti due generi di dinosauri ornitischi, Kulindapteryx e Daurosaurus (Alifanov e Saveliev, 2014). Secondo Godefroit (tra gli autori dell'altra pubblicazione), questo studio si \u00e8 basato su esemplari rubati e dovrebbe essere ignorato. Sempre secondo lo studioso, l'intero giacimento non conterrebbe due specie ma una sola specie di dinosauro ornitischio.\nSecondo un'analisi cladistica, \"Kulindadromeus\" risulterebbe un membro basale dei Neornithischia, posto appena sopra \"Hexinlusaurus\" nell'albero evolutivo, e rappresenterebbe il \"sister taxon\" dei Cerapoda (Godefroit et al., 2014).\nPaleobiologia e paleoecologia.\nLe ossa di \"Kulindadromeus \"sono associate ad abbondanti fossili ben conservati di piante, larve di insetti e crostacei d'acqua dolce; ci\u00f2 suggerisce che il deposito si sia formato in un ambiente di acqua dolce a bassa energia, probabilmente lacustre. La sequenza include inoltre depositi di tufo e ignimbriti che indicano un'attivit\u00e0 vulcanica. \u00c8 possibile inoltre che, data la grande quantit\u00e0 di esemplari nello stesso sito, \"Kulindadromeus \"fosse un animale sociale."}
{"id": "5073451", "revid": "767487", "url": "https://it.wikipedia.org/wiki?curid=5073451", "title": "Walang Kawala", "text": "Walang Kawala \u00e8 un film del 2008 diretto da Joel C. Lamangan.\nTrama.\nJoaquin \u00e8 un giovane uomo che fa il pescatore in un villaggio, Waldo \u00e8 il nipote della sua vicina di casa nonch\u00e9 un ragazzo omosessuale con cui ha un'appassionata ma segreta storia d'amore. Dopo che la moglie del pescatore, Cynthia, torna da un periodo passato all'estero per lavoro con il forte desiderio di rimanere incinta per Joaquin cominciano i guai.\nWaldo, che sta per diplomarsi, mostra subito di provare una forte gelosia nei confronti dell'amante bisessuale; tanto che dopo un litigio impulsivamente decide di abbandonare tutto per andarsene a Manila. Intanto Joaquin stancatosi delle continue ed assillanti richieste sessuali della moglie, dopo avergli detto d'esser innamorato di Waldo, la lascia per andare alla ricerca del ragazzo.\nGiunto nella capitale inizia a seguire le tracce lasciate da Waldo, e ci\u00f2 lo porta nella zona dove si trova il quartiere dei locali gay, bar e night club: qui viene a sapere che il ragazzo, dopo esser stato rifiutato come ballerino di un locale notturno per la sua troppo giovane et\u00e0, conosciuto il proprietario d'un ristorante, \u00e8 stato da questi assunto come cameriere.\nIn seguito incontra un poliziotto, Rufo, che lo invita a casa sua; egli \u00e8 per\u00f2 un sadico violento che prende regolarmente a schiaffi e calci la moglie Beng per tenerla sottomessa ed ha alle sue dipendenze due malviventi che lo assecondano nelle sue ossessioni. Dopo aver costretto Waldo, sotto la minaccia della pistola, a farsi sodomizzare da lui lo tiene prigioniero assieme ad altri ragazzi e giovanissime donne destinati a finire venduti a dei criminali specializzati in traffico di esseri umani.\nA Rufo capita d'attirare anche Joaquin e, sempre con la connivenza della moglie, lo rinchiude in una stanza della casa; qui, ridotto in schiavit\u00f9, deve sottostare a ripetuti rapporti di sesso orale col poliziotto. Saputa in seguito della relazione sentimentale tra i due Rufo porta Waldo da Joaquin con l'intenzione di costringerli ad avere un rapporto sessuale davanti a lui; poi li fa picchiare selvaggiamente dai suoi due complici.\nBeng a questo punto sembra voler aiutare i giovani amanti a fuggire dal marito; una sera, poco prima che l'intero harem personale di Rufo composto da adolescenti maschi e femmine venga venduto ai trafficanti, li libera. In realt\u00e0 la donna ha agito su espressa indicazione di Rufo, che cos\u00ec pu\u00f2 attendere i due lungo la strada: ne nasce una colluttazione ma il poliziotto riesce a ferire ad una gamba Joaquin e, davanti agli occhi inorriditi di Waldo, infine ad ammazzarlo a colpi di pistola.\nIl ragazzo torna velocemente verso la casa, solo per scoprire per\u00f2 che a seguito di una soffiata la polizia ha appena posto agli arresti i complici di Rufo e la moglie e liberato tutti i prigionieri. Il poliziotto sadico \u00e8 per\u00f2 riuscito a farla franca; ma Waldo una sera lo attende fuori da un locale e gli taglia la gola, poi scappa indisturbato."}
{"id": "5073452", "revid": "2074952", "url": "https://it.wikipedia.org/wiki?curid=5073452", "title": "Wendy Brown", "text": "Insegna scienze politiche all'Universit\u00e0 di Berkeley. Fa anche parte del dipartimento di retorica, dove si occupa di teoria critica. Ha scritto saggi sulla politica contemporanea approfondendo le tesi di Marx e di Foucault. I suoi studi sulle divergenze fondamentali fra neoliberalismo e neoconservatorismo, cos\u00ec come la sua analisi del neoliberalismo in relazione ai pericoli per l'educazione pubblica, le hanno dato grande notoriet\u00e0.\nCarriera.\nDopo essersi laureata in economia e in scienze politiche all'Universit\u00e0 di Santa Cruz e aver conseguito il dottorato di ricerca in filosofia politica all'Universit\u00e0 di Princeton, ha insegnato al Williams College e all'Universit\u00e0 di Santa Cruz prima di trasferirsi a Berkeley nel 1999.\nHa tenuto lezioni all'istituto di studi avanzati di Princeton, all'istituto di scienze umane di Vienna, all'Universit\u00e0 Goethe di Francoforte e all'istituto di ricerca delle discipline umanistiche dell'Universit\u00e0 della California di Irvine. Inoltre ha insegnato alla scuola estiva di teoria critica presso l'istituto di discipline umanistiche di Birkbeck a Londra.\nHa ricevuto premi e riconoscimenti dall'Institute for Advanced Study di Princeton, dalla Society for the Humanities alla Cornell University, dalla Ford Foundation, dalla Woodrow Wilson Foundation e dall'American Association of University Women.\n\u00c8 stata membro dell'American Political Science Association (2007-09) e dell'Humanities Research Institute Board of Governors a Berkeley (2009-11).\nI suoi libri sono tradotti in pi\u00f9 di quindici lingue.\nHa elaborato nuovi paradigmi nel campo dei studi critici del diritto e della teoria femminista. Il suo pensiero \u00e8 insegnato in corsi di teoria politica, antropologia, sociologia, teoria femminista, educazione e teoria critica. In particolare, il suo lavoro trae spunto dalla critica di Marx al capitalismo, dal pensiero di Nietzsche sul potere e sulla morale, dalle opere di Max Weber sulla moderna organizzazione del potere, dagli studi di Freud sulla psicologia del gruppo, dalla Scuola di Francoforte, dai saggi di Michel Foucault sulla sovranit\u00e0 e sul neo-liberalismo, e dalla filosofia continentale, per approfondire l'analisi del potere politico contemporaneo, e delle sue minacce alla democrazia. Ha proposto una critica del discorso sulla \u201ctolleranza\u201d, mostrando come sia usato per promuovere l'intolleranza. \nAllieva del teorico politico Sheldon Wolin, Brown ha dato contributi significativi al discorso sull'identit\u00e0 politica, sulla cittadinanza, e sul valore dell'educazione pubblica come parte fondamentale della democrazia.\nI saggi pi\u00f9 recenti della Brown si occupano della sovranit\u00e0 degli Stati messa a rischio dalle nuove condizioni globali del potere, e mostrano come l'erosione degli Stati-nazione induca il tentativo di conservare l'identit\u00e0 nazionale attraverso l'edificazione di barriere e muri. I suoi studi sul secolarismo enfatizzano come il senso di \u201ccritica\u201d nel liberalismo moderno sia legato al problema della gestione delle affiliazioni religiose, tanto che la religione \u00e8 servita come presupposto per lo statalismo moderno.\nLa sua critica del neo-liberalismo mostra come esso minacci i valori democratici e l'idea di bene comune.\nAttivismo.\nPer anni, Brown si \u00e8 battuta contro la privatizzazione dell'Universit\u00e0 di Berkeley organizzando marce e manifestazioni per sensibilizzare l'opinione pubblica sugli effetti negativi della privatizzazione dell'educazione pubblica.\nHa sostenuto il movimento Occupy Wall Street.\nVita personale.\nLa sua compagna \u00e8 la filosofa Judith Butler. Vivono a Berkeley con un figlio, Isaac."}
{"id": "5073459", "revid": "298229", "url": "https://it.wikipedia.org/wiki?curid=5073459", "title": "O'Dayne Richards", "text": ""}
{"id": "5073460", "revid": "124921410", "url": "https://it.wikipedia.org/wiki?curid=5073460", "title": "Epidemia di febbre emorragica di Ebola in Africa occidentale del 2014-2016", "text": "Nel corso del 2014 un'epidemia della malattia virus ebola si \u00e8 diffusa in tutta la Guinea e oltre i confini di questa nazione nell'Africa occidentale.\nL'epidemia, iniziata in Guinea nel mese di febbraio 2014, si \u00e8 successivamente diffusa in Liberia, Sierra Leone e Nigeria, ed \u00e8 la pi\u00f9 grave pandemia di febbre emorragica di Ebola nella storia, sia per numero di casi sia per i decessi registrati.\nAl 12 aprile 2015 sono stati segnalati 25.826 casi sospetti con 10.704 morti.\nDiverse organizzazioni, tra cui la Comunit\u00e0 economica degli Stati dell'Africa occidentale, i Centri statunitensi per il controllo delle malattie e la Commissione europea hanno donato fondi e mobilitato personale a loro disposizione per aiutare a contrastare l'epidemia. Alcune associazioni umanitarie e di beneficenza tra cui Medici senza frontiere, la Croce Rossa, Emergency, Medici con l\u2019Africa Cuamm e il Samaritan's Purse hanno operato nella zona.\nIl 22 ottobre 2014 l'Organizzazione mondiale della sanit\u00e0 ha dichiarato concluse le epidemie di virus Ebola in Nigeria ed in Senegal.\nIl 3 dicembre 2014 l'Organizzazione mondiale della sanit\u00e0 ha dichiarato conclusa l'epidemia di virus Ebola in Spagna. Successivamente, il 21 gennaio 2015, l'OMS dichiara conclusa l'epidemia in Mali.\nIl 9 maggio 2015 l'Organizzazione mondiale della sanit\u00e0 ha dichiarato conclusa l'epidemia di virus Ebola in Liberia con un comunicato; rimangono perci\u00f2 dei focolai attivi soltanto in Guinea e Sierra Leone.\nIl 30 dicembre 2015 l'Organizzazione mondiale della sanit\u00e0 ha dichiarato conclusa l'epidemia di virus Ebola in Guinea con un comunicato; rimane perci\u00f2 un focolaio attivo soltanto in Sierra Leone.\nAll'inizio del 2016 l'epidemia non \u00e8 pi\u00f9 fuori controllo e nell'aprile 2016 il focolaio in Sierra Leone, cos\u00ec come i nuovi focolai riportati in Liberia, sono dichiarati spenti. L'OMS dichiara che piccoli focolai possono verificarsi in futuro e perci\u00f2 il controllo va mantenuto alto.\nEvoluzione del focolaio.\nFocolaio iniziale in Guinea.\nNel febbraio 2014, il primo focolaio da virus ebola registrato nella regione si \u00e8 verificato in Guinea. Entro il 23 aprile, il numero totale di casi sospetti e confermati di febbre emorragica di Ebola (EHF) erano saliti a 242: tra questi si registravano 142 decessi, con un tasso di mortalit\u00e0 pari al 59%. In una prima fase i casi sospetti sono stati segnalati nelle prefetture di Conakry (quattro casi), Gu\u00e9ck\u00e9dougou (quattro eventi), Macenta (un singolo paziente) e Dabola (un soggetto). Il 25 marzo il Ministero della Salute della Guinea ha riferito che quattro distretti (Guekedou, Macenta, Nzerekore, e sud-est Kissidougou), sono stati colpiti dall'epidemia di febbre emorragica ebola.\nIl giorno seguente l'Istituto Pasteur di Lione, Francia, ha confermato che si trattava di ebola e precisamente del ceppo noto con il nome di Zaire ebolavirus. Un primo rapporto suggeriva che si trattava di un nuovo ceppo di virus ebola, ma quest'ipotesi \u00e8 stata smentita da studi successivi che hanno confermato il rapporto dell'istituto virologico francese.\nUn caso sospetto \u00e8 stato ricoverato in ospedale il 28 marzo 2014.\nIl 31 marzo, i Centers for Disease Control degli Stati Uniti hanno inviato un team di cinque persone \"per aiutare il Ministero della Salute della Guinea (MOH) e l'Organizzazione Mondiale della Sanit\u00e0 (OMS) a guidare una adeguata risposta internazionale all'epidemia di ebola\".\nIntorno al 23 maggio, l'epidemia si \u00e8 propagata fino alla capitale della Guinea, Conakry, una citt\u00e0 di circa due milioni di abitanti. Secondo Ibrahima Tour\u00e9, direttore di Plan Guinea, un'organizzazione non governativa (ONG): \"le condizioni di vita estremamente povere e la mancanza di acqua e di servizi igienico-sanitari nella maggior parte dei quartieri di Conakry fanno pensare che il rischio che l'epidemia si intensifichi fino ad una crisi ingestibile sia reale. La gente non \u00e8 abituata a pensare di lavarsi le mani quando non ha sufficiente acqua da bere.\"\nDiffusione successiva.\nIn Liberia, la malattia \u00e8 stata riportata nelle contee di Lofa e Nimba verso la fine di marzo, e gi\u00e0 entro la met\u00e0 di aprile, il Ministero della Salute e della previdenza sociale della Liberia (MoHSW) aveva registrato possibili casi nelle contee di Margibi e Montserrado. In Sierra Leone, Mali e Ghana sono stati individuati alcuni casi sospetti entro la met\u00e0 di aprile, ma tutti i campioni clinici dei casi sospetti sono risultati negativi per il virus ebola. In Guinea la situazione complessiva di infezione da virus Ebola \u00e8 migliorata a maggio: per diversi giorni non sono stati emessi avvisi di allerta, segnalati nuovi casi o infezioni acquisite in ospedale in Liberia e in cinque (tra le sei) prefetture colpite in Guinea.\nGueckedou era l'unico punto caldo dove erano ancora segnalati casi di trasmissione in comunit\u00e0 e decessi.\nDal 23 al 27 maggio 2014 sono stati riportati diversi nuovi casi clinici, interessanti tre distretti gi\u00e0 precedentemente colpiti (Gu\u00e9ck\u00e9dou, Macenta e Conakry), quattro nuovi distretti (Boffa, T\u00e9lim\u00e9l\u00e9, Boke e Dubreka) e un nuovo paese (la Sierra Leone). A met\u00e0 giugno sono stati segnalati i primi casi in Monrovia, capitale della Liberia. Il direttore delle operazioni di Medici Senza Frontiere, Bart Janssens, a fine giugno ha descritto la situazione come \"senza precedenti, totalmente fuori controllo e la situazione pu\u00f2 solo peggiorare\".\nAi primi di luglio, la Liberia aveva segnalato 107 infezioni (52 vennero confermate in laboratorio) e almeno 65 morti causati da ebola. Dalla met\u00e0 di aprile erano stati segnalati solo quattro morti al di fuori della contea di Lofa, mentre a met\u00e0 giugno, la MoHSW ha annunciato ulteriori sette morti solo nella contea di Montserrado. L'epidemia \u00e8 rapidamente progredita nella Sierra Leone. I primi casi sono stati segnalati il 25 maggio nel distretto di Kailahun, vicino al confine con Gu\u00e9ck\u00e9dou, in Guinea.\nEntro il 20 giugno, ci sono stati 158 casi sospetti, soprattutto a Kailahun e nell'adiacente distretto di Kenema, ma anche nei distretti di Kambia, Port Loko e nei distretti occidentali nel nord-ovest del paese. Entro il 17 luglio, il numero totale di casi sospetti nel paese aveva raggiunto quota 442, e aveva superato quelli registrati in Guinea e Liberia. A partire dal 20 luglio, sono stati segnalati ulteriori casi nel distretto di Bo. Il primo caso a Freetown, la capitale della Sierra Leone, \u00e8 stato riportato verso la fine di luglio. Il primo caso in Nigeria \u00e8 stato segnalato dall'OMS il 25 luglio 2014 e riguardava un cittadino liberiano, un quarantenne naturalizzato americano di nome Patrick Sawyer, che \u00e8 sbarcato in aereo nella citt\u00e0 di Lagos, il 20 luglio, ed \u00e8 stato successivamente ricoverato in ospedale, quindi morto della malattia.\nIl cittadino liberiano, dopo essere stato esposto al virus, ha viaggiato in aereo attraverso Lom\u00e9, Togo, e Accra, Ghana, fino a raggiungere la sua destinazione a Lagos, in Nigeria, dove intendeva partecipare ad una conferenza. L'uomo durante il volo sembra fosse gi\u00e0 sintomatico, ed all'arrivo all'aeroporto di Lagos \u00e8 collassato.\nQuesto paziente \u00e8 deceduto il 25 luglio. L'ospedale dove l'uomo era stato in cura \u00e8 stato chiuso e messo in quarantena; gli operatori sanitari che lo avevano in cura sono stati a loro volta isolati nel tentativo di fermare la diffusione del virus. Nigeria, Togo e Ghana hanno cooperato con l'OMS e altre organizzazioni sanitarie, nel tentativo di rintracciare le persone che possono essere entrate in contatto con Sawyer durante i suoi voli.\nFine dell'epidemia.\nNell'aprile 2016 vengono dichiarati spenti gli ultimi focolai in Liberia e in Sierra Leone.\nRisposta sanitaria.\nPaesi coinvolti.\nLe autorit\u00e0 nazionali di Guinea, Sierra Leone e la Liberia hanno attivato i loro comitati nazionali di emergenza, preparato piani di risposta in caso di febbre emorragica ebola ed effettuato valutazioni delle necessit\u00e0 sanitarie.\nGuinea.\nIl confine tra la Guinea e la Liberia \u00e8 rimasto aperto nel mese di aprile. L'Ambasciatore della Guinea a Monrovia ha sottolineato che il suo governo ritiene che gli sforzi per combattere direttamente la malattia siano probabilmente pi\u00f9 efficaci di un provvedimento di chiusura della frontiera.\nLiberia.\nEntro il 23 luglio, il ministero della salute liberiano ha cominciato ad attuare un piano strategico in linea con le conclusioni della riunione di Accra per migliorare la risposta del paese all'epidemia. Il governo liberiano in una fase iniziale dell'epidemia aveva evitato di chiudere la frontiera con la Guinea, nonostante il fatto che i casi di ebola in Liberia provengano da questo paese.&lt;ref name=\"http://crofsblogs.typepad.com09042014\"&gt;&lt;/ref&gt;\nTuttavia a partire dal 27 luglio, Ellen Johnson Sirleaf, il presidente liberiano, ha annunciato che la Liberia avrebbe chiuso i suoi confini, con l'eccezione di alcuni valichi come il principale aeroporto del paese, in cui sono stati istituiti centri di screening. Le zone pi\u00f9 colpite del paese sono state collocate in quarantena.\nIl 30 luglio, la Reuters ha riferito che la Liberia ha annunciato di chiudere le scuole, e mette in quarantena le comunit\u00e0.\nSierra Leone.\nLa Sierra Leone ha istituito una misura temporanea che prevede la riattivazione del suo \"Protocollo di Active Surveillance\", che vedr\u00e0 tutti i viaggiatori, provenienti sia dalla Guinea sia dalla Liberia, sottoposti a controlli rigorosi per accertare il loro stato di salute.\nIl governo della Sierra Leone ha dichiarato lo stato di emergenza il 30 luglio e schierato le truppe per mettere in quarantena i \"punti caldi\" dell'epidemia.\nAll'inizio del mese di agosto, a Freetown, capitale della Sierra Leone, sono iniziate le campagne per sensibilizzare la popolazione, mediante trasmissioni radiofoniche o attraverso gli altoparlanti sulle automobili.\nSpagna.\nIl 5 agosto 2014, i Fratelli dell'Ordine ospedaliero di San Giovanni di Dio, hanno confermato che un loro fratello spagnolo, Miguel Pajares, \u00e8 stato infettato dal virus mentre prestava volontariato in Liberia. L'organizzazione religiosa ha anche confermato di aver informato il Ministero degli Affari Esteri e della Cooperazione e il Ministero della Salute, e di aver chiesto il suo rimpatrio. Il rimpatrio, coordinato dal Ministero della Difesa, \u00e8 avvenuto il 6 agosto.\nLe autorit\u00e0 spagnole hanno confermato che il paziente sarebbe stato trattato nell'ospedale 'Carlos III' a Madrid, una decisione che ha provocato non poche polemiche. Miguel Pajares \u00e8 morto a causa del virus nelle prime ore del mattino del 12 agosto. Il 6 ottobre 2014 una delle infermiere che aveva assistito il religioso, dopo il suo arrivo presso l'ospedale di Madrid, viene ricoverata con i sintomi dell'infezione: si tratta del primo caso conclamato di contagio di ebola in Europa.\nNigeria.\nC'\u00e8 stato un caso probabile in Nigeria a partire dal 27 luglio, cui si \u00e8 aggiunto un ulteriore caso ad agosto e sei casi sospetti. Il primo caso \u00e8 stato un cittadino liberiano-americano Patrick Sawyer, che viaggiava in aereo proveniente dalla Liberia: Sawyer si \u00e8 gravemente ammalato arrivando nella citt\u00e0 di Lagos. Il 20 luglio, Sawyer era volato in Nigeria via Lom\u00e9 e Accra dalla Liberia, ed \u00e8 morto cinque giorni dopo a Lagos.\nIn risposta a questo evento, il governo nigeriano ha aumentato la sorveglianza in tutti i punti di ingresso del paese. I funzionari della sanit\u00e0 sono stati collocati nei punti di entrata per condurre test sulle persone che arrivano nel paese.\nUn rapporto iniziale ha messo in evidenza che ben sessantanove individui erano venuti a contatto con Sawyer (e fra questi personale dell'aeroporto, compagni di viaggio di volo e operatori sanitari presso l'ospedale dove egli era stato ricoverato). Costoro sono stati posti sotto stretta sorveglianza ma non hanno manifestato sintomi.\nSuccessivamente Arik Air, la compagnia aerea principale della Nigeria, ha preso la decisione di interrompere i voli verso la Liberia e la Sierra Leone. Il 4 agosto, \u00e8 stato confermato che il medico che aveva avuto in cura il paziente era stato infettato con il ceppo del virus e si trovava in trattamento, venendo a costituire il secondo caso confermato in Lagos.\nIl 6 agosto le autorit\u00e0 nigeriane hanno confermato che l'infermiera che aveva assistito Patrick Sawyer \u00e8 morta di ebola.\nPaesi con casi sospetti o non trasmissivi.\nArabia Saudita.\nDal 1\u00ba aprile, l'Arabia Saudita ha smesso di rilasciare i visti previsti per il pellegrinaggio islamico alla Mecca per i cittadini provenienti dalla Guinea, Liberia e dalla Sierra Leone. Nonostante questo, per\u00f2, \u00e8 stato segnalato che il 3 agosto un uomo che si sospettava fosse affetto da infezione da ebola era tornato in Arabia Saudita provenendo dalla Sierra Leone ed era morto entro tre giorni dall'arrivo, mentre si stavano eseguendo i test per la malattia nella citt\u00e0 portuale di Jeddah. Alcuni campioni di tessuto sono stati inviati a un laboratorio di riferimento internazionale su consiglio dell'Organizzazione Mondiale della Sanit\u00e0 per determinare la causa della morte.\nIl 5 agosto l'Arabia Saudita ha annunciato di voler bloccare l'emissione dei visti per l'Hajj e per l'\u02bfumra ai cittadini islamici provenienti de Sierra Leone, Guinea e Liberia. Il giorno seguente il Ministero della Salute ha consigliato a cittadini e residenti dell'Arabia di evitare di viaggiare in Liberia, Sierra Leone e Guinea fino a nuovo avviso.\nAustralia.\nIl 14 agosto 2014, l'Ambasciatore australiano presso la Repubblica Popolare Cinese ha rivelato che il governo australiano avrebbe donato un milione di dollari americani all'Organizzazione Mondiale della Sanit\u00e0, oltre al suo sostegno annuale, per contribuire alla lotta contro il virus.\nBenin.\nIl 7 agosto il Benin ha segnalato due casi di ebola in due diversi ospedali all'interno del paese. Entrambi i pazienti sono nigeriani recatisi in Benin per affari. I campioni di sangue sono stati inviati in Senegal per conferma.\nBrasile.\nIl Brasile ha donato tre kit di assistenza alla Guinea, cinque alla Sierra Leone e pi\u00f9 di cinque alla Liberia. Questi kit si trovano presso le Nazioni Unite che stanno provvedendo a spedirle. Ogni kit pu\u00f2 gestire fino a 500 persone per oltre tre mesi.\nCiad.\nIl Primo Ministro del Ciad, Kalzeubet Pahimi Deubet, ha detto di voler seguire le orme del Sudafrica, quindi di imporre restrizioni di viaggio da e verso i paesi colpiti dall'epidemia. Il Ciad chiuder\u00e0 tutti i suoi confini con la Nigeria per prevenire la diffusione della malattia nel paese. Ha anche aggiunto che questo avr\u00e0 un impatto economico per il paese, ma le restrizioni sono necessarie.\nCanada.\nIl 12 agosto 2014, l'Agenzia di sanit\u00e0 pubblica del Canada ha annunciato che il paese avrebbe donato tra le 800 e le 1000 dosi di un vaccino non testato (VSV-EBOV) in favore dell'Organizzazione Mondiale della Sanit\u00e0 (OMS). L'offerta \u00e8 stata fatta direttamente dal ministro della Salute canadese al Direttore generale dell'OMS, come parte dell'impegno del paese per gli sforzi di contenimento dell'epidemia. Il governo del Canada detiene la propriet\u00e0 intellettuale associata al vaccino, ma la ha concessa in licenza ad una societ\u00e0 denominata bioprotection Systems per lo sviluppo di un prodotto per l'uso umano.\nL'Organizzazione Mondiale della Sanit\u00e0 durante una conferenza stampa tenutasi a Ginevra a fine luglio 2015, ha annunciato che il Vsv-Ebov scoperto dal National Institute of Health canadese e ora sviluppato dalla multinazionale Merck Sharp and Dohme ha mostrato il 100% di efficacia.\nColombia.\nL'8 agosto, il Vice Ministro della Salute e Protezione Sociale della Colombia, Fernando Ruiz, ha dichiarato alla popolazione che il governo si prepara ad affrontare eventualmente il virus, anche se le determinate condizioni della Colombia non danno all'ebola la possibilit\u00e0 di diffondersi in modo naturale. Ruiz ha anche affermato che i Colombiani in viaggio nelle zone dell'Africa occidentale interessate vengono avvertiti sulle precauzioni da prendere.\nPrecedentemente, il 5 agosto, il Ministero della Salute e Protezione Sociale ha emesso un comunicato stampa in cui dichiarava che \"dal mese di aprile il Governo nazionale ha monitorato in prima persona l'epidemia del virus ebola in Africa occidentale e lo Stato ha deciso di seguire parola per parola il piano di emergenza predisposto dall'Organizzazione Mondiale della Sanit\u00e0 (OMS)\".\nComunit\u00e0 economica degli Stati dell'Africa occidentale.\nIl 30 marzo 2014, durante il 44\u00b0 vertice dei capi di Stato e di governo dell'Africa occidentale, la Comunit\u00e0 economica degli Stati dell'Africa occidentale (ECOWAS) ha deliberato il finanziamento di 250.000 dollari per affrontare l'epidemia.\nAl vertice tenutosi nel luglio dello stesso anno, il governo nigeriano ha donato 500.000 dollari al governo liberiano per aiutare la lotta contro il virus.\nNel mese di luglio, l'OMS ha convocato una riunione regionale di emergenza a Accra, Ghana, con i ministri della sanit\u00e0 di undici paesi.\nIl 3 luglio 2014, gli stati dell'Africa occidentale hanno annunciato la collaborazione su una nuova strategia, e la creazione di un centro sub-regionale dell'Organizzazione Mondiale della Sanit\u00e0 in Guinea \"per coordinare il supporto tecnico\", il centro \u00e8 stato inaugurato a Conakry il 24 luglio.\nCosta d'Avorio.\nLa Costa d'Avorio, il 22 agosto, ha rilasciato una dichiarazione alla televisione statale che annuncia la chiusura delle sue frontiere ai paesi vicini colpiti dall'epidemia. Nel tentativo di impedire al virus ebola di diffondersi in Costa d'Avorio, il governo ha quindi deciso di chiudere le frontiere nei paesi limitrofi: Guinea e Liberia.\nLa Costa d'Avorio, in precedenza, aveva immesso un divieto su tutti i voli in partenza ed in arrivo da Sierra Leone, Guinea e Liberia.\nFilippine.\nIl Dipartimento filippino degli Esteri ha dichiarato un livello di allerta 2 in Guinea, Liberia e Sierra Leone e ha temporaneamente interrotto l'invio di lavoratori filippini verso i paesi colpiti a partire dal 30 giugno. I filippini sono stati anche avvertiti circa il potenziale rischio di contrarre l'ebola quando le loro navi attraccano in paesi in preda all'epidemia. Il 23 agosto, il governo filippino fa ritornare nel Paese i 115 caschi blu di stanza in Liberia a causa dei rischi sanitari che stanno costantemente aumentando.\nGhana.\nMolteplici casi sospetti di ebola sono stati riportati in Ghana dall'inizio del mese di agosto. Tutte le analisi sanguigne sono risultate negative, ma il Ministero della Sanit\u00e0 ha fatto costruire tre centri di isolamento.\nGiappone.\nNel mese di aprile, il governo nipponico ha donato 520.000 dollari al Fondo delle Nazioni Unite per l'infanzia (UNICEF) per sostenere la risposta all'epidemia di ebola in Guinea. In agosto ha donato 1,5 milioni di dollari per fornire ulteriore sostegno all'OMS, UNICEF e la Croce Rossa.\nGuinea Equatoriale.\nLa Guinea Equatoriale ha smesso di rilasciare i visti di permesso ai paesi limitrofi, ed ha annullato i voli regionali della Ceiba Intercontinental Airlines.\nHong Kong.\nIl 30 luglio anche le autorit\u00e0 sanitarie di Hong Kong hanno intensificato la sorveglianza contro il virus ebola, in quanto una donna di Hong Kong si era ammalata poco dopo aver visitato il Kenya e manifestando sintomi compatibili con la febbre da ebola. Tuttavia, una volta posta in isolamento, la paziente \u00e8 risultata negativa per la malattia.\nIndia.\nIl 21 luglio, tre residenti a Dwarka, Delhi, su un volo di ritorno da Accra a New Delhi via Addis Abeba, sono stati posti sotto sorveglianza dopo la conferma OMS che uno dei passeggeri del volo era risultato positivo per ebola; tuttavia, fino al giorno 8 agosto, nessuno dei tre aveva mostrato alcun sintomo della malattia.\nIl 9 agosto le autorit\u00e0 indiane hanno intensificato le attivit\u00e0 di controllo in porti ed aeroporti.\nIl Ministro della Salute dell'Unione, il dottor Harsh Vardhan, ha rilasciato una dichiarazione: \"Non vi \u00e8 alcun motivo di panico. Abbiamo messo in funzione i sistemi di sorveglianza e di monitoraggio pi\u00f9 avanzati.\" Dal 9 agosto i passeggeri provenienti da paesi colpiti da Ebola debbono compilare uno specifico modulo prima di atterrare. Questo modulo \u00e8 composto da una lista di controllo per i sintomi e prevede che i viaggiatori provenienti dall'Africa occidentale forniscano alcune informazioni sui luoghi visitati, la durata del soggiorno e altre importanti informazioni.\nIl 10 agosto un cittadino indiano \u00e8 stato ricoverato in un ospedale di Chennai, capitale dello Stato meridionale di Tamil Nadu, e posto in isolamento con il sospetto che potesse trattarsi di un caso di ebola. Il paziente era tornato da un viaggio in Guinea. Gli accertamenti eseguiti hanno dato esito negativo ed il paziente \u00e8 risultato dimesso.\nIl Ram Manohar Lohia Hospital di New Delhi \u00e8 stato designato come centro di trattamento per i casi di malattia causata dal virus ebola (EVD).\nUna linea telefonica di emergenza attiva 24 ore su 24 \u00e8 stata attivata per fornire informazioni. I circa 47.000 indiani nei paesi colpiti vengono contattati dal personale diplomatico di zona e viene loro fornito materiale didattico sulla malattia.\nItalia.\nIl 25 ottobre 2014 il ministro della Salute Beatrice Lorenzin ha annunciato che un ragazzo della provincia di Milano \u00e8 risultato positivo al test durante un viaggio in Francia e sarebbe stato presto rimpatriato presso l'\"Istituto nazionale per le malattie infettive Lazzaro Spallanzani\". Dopo numerosi alti e bassi, il bollettino medico del 22 dicembre ha annunciato che il paziente ha iniziato il periodo di convalescenza.\nKenya.\nIl Governo del Kenya ha vietato alle persone in viaggio verso o provenienti da Sierra Leone, Guinea e Liberia di entrare nel Paese.\nMalesia.\nLa Malaysia prevede di inviare oltre 20 milioni di guanti sanitari in Guinea, Liberia, Nigeria e Sierra Leone per compensare la carenza di forniture mediche nei paesi colpiti. La Malesia, inoltre, invier\u00e0 guanti sanitari anche alla Repubblica Democratica del Congo, la quale sta affrontando un'epidemia di ebola estranea a quella che sta flagellando l'Africa occidentale.\nMalta.\nNei primi giorni di agosto, due camere di isolamento ad alta sicurezza del reparto di malattie infettive del Mater Dei Hospital sono state allestite per il trattamento di eventuali pazienti colpiti dal virus. Nonostante siano state prese queste precauzioni, il rischio che il virus penetri a Malta \u00e8 molto basso.\nMarocco.\nA partire dall'inizio di aprile il Marocco ha rinforzato la sorveglianza medica all'aeroporto di Casablanca, un hub regionale per i voli diretti verso e dall'Africa occidentale. Il sospetto caso della morte di un liberiano era avvenuto per un attacco cardiaco e non per Ebola..\nQatar.\nIl Qatar ha vietato l'importazione di animali vivi, prodotti alimentari e prodotti di macelleria provenienti da Guinea, Liberia, Sierra Leone e Nigeria come precauzione contro l'ebola.\nSenegal.\nIl Ministero degli Interni del Senegal, secondo una dichiarazione pubblicata il 29 marzo 2014 dall'agenzia di stato APS, ha ordinato che tutti i movimenti di persone attraverso il confine meridionale con la Guinea debbono essere sospesi a tempo indeterminato per prevenire la possibile diffusione della malattia.\nDal 26 marzo la Mauritania ha chiuso tutti i valichi lungo il fiume Senegal, il confine naturale tra la Mauritania e Senegal, fatta eccezione per i punti di ingresso Rosso e Diama.\nSeychelles.\nIl governo delle Seychelles ha introdotto l'obbligo del visto per i cittadini provenienti da Sierra Leone, Liberia, Guinea-Bissau, Guinea, Nigeria, Camerun, Ciad, Niger, Burkina Faso, Mali, Benin, Costa d'Avorio, Ghana, Togo, Congo, Repubblica Democratica del Congo, Gambia, Mauritania e Senegal. I cittadini di questi paesi avranno bisogno di un visto fino a quando l'epidemia di ebola non sar\u00e0 dichiarata sotto controllo. Ai calciatori della Nazionale di calcio della Sierra Leone sono stati rifiutati i visti di ingresso nel Paese.\nSri Lanka.\nLo Sri Lanka ha annullato, il 21 agosto, i visti per i cittadini in arrivo della Guinea, Liberia, Nigeria e Sierra Leone.\nStati Uniti d'America.\nIl 31 luglio, i funzionari della sanit\u00e0 degli Stati Uniti d'America dei Centers for Disease Control hanno emesso un avviso di viaggio per la Guinea, Liberia e Sierra Leone, mettendo in guardia i cittadini contro viaggi non essenziali.\nL'operatore umanitario americano Kent Brantly, infettatosi con il virus Ebola, era stato trasportato in aereo negli Stati Uniti all'inizio di agosto e trattato presso l'Atlanta Emory University Hospital, vicino alla sede dei CDC, centri per il controllo delle malattie.\nBrantly si era infettato mentre lavorava in un centro di trattamento in Monrovia come direttore medico per il gruppo umanitario Samaritan's Purse; anche Nancy Writebol, uno dei colleghi missionari di Brantly, si \u00e8 infettato praticamente in contemporanea con il suo direttore.\nAllo stato attuale i Centers for Disease Control hanno del personale al lavoro in Guinea, Sierra Leone, Liberia e Nigeria per assistere i Ministeri della Sanit\u00e0 locale e in risposta all'appello dell'Organizzazione Mondiale della Sanit\u00e0 per il controllo di questa epidemia di Ebola.\nIl 4 agosto, \u00e8 stato riferito dalla stampa che un uomo che aveva recentemente viaggiato in Africa occidentale era stato ammesso a New York presso il Mount Sinai Hospital, a Manhattan, con sintomi compatibili con la malattia da virus Ebola. L'uomo \u00e8 stato tenuto in isolamento e l'allarme iniziale \u00e8 rientrato quando \u00e8 stato chiaramente stabilito che non si trattava di un caso di Ebola.\nSudafrica.\nIl 21 agosto il Sudafrica ha proclamato un divieto a tutti i viaggiatori provenienti dalle tre nazioni dell'Africa occidentale colpite dal virus ebola. Un portavoce del governo ha confermato che stanno seguendo altre risposte da paesi in cui \u00e8 scoppiato il focolaio di malattia. Il ministero della salute del Sudafrica ha confermato che i cittadini del paese sarebbero stati invitati a limitare i viaggi verso le zone colpite, se no per stretta necessit\u00e0. Tutti i sudafricani in arrivo da questi paesi sarebbero stati ammessi solo dopo aver eseguito accertamenti medici, e la quarantena, se necessario.\nRegno Unito.\nLa Sanit\u00e0 pubblica del Galles ha riferito, il 5 agosto 2014, che una donna inglese potrebbe essere stata esposta al virus ebola durante un viaggio in Africa occidentale. Ha accettato di sua volont\u00e0 la quarantena nella sua casa a Cardiff anche se asintomatica. Le sue condizioni vengono attentamente monitorate dalle strutture di pubblica sanit\u00e0.\nUnione europea.\nNel mese di marzo, la Commissione europea (CE) ha donato 500.000 \u20ac per contribuire a contenere la diffusione del virus in Guinea e nei paesi vicini. La CE ha anche inviato un esperto di salute in Guinea per aiutare a valutare la situazione e tenere i contatti con le autorit\u00e0 locali. Il commissario europeo per la Cooperazione internazionale, aiuti umanitari e risposta alle crisi Kristalina Georgieva ha detto: \"Siamo profondamente preoccupati per la diffusione di questa malattia virulenta e il nostro sostegno contribuir\u00e0 a garantire assistenza sanitaria immediata per coloro che sono colpiti da questa patologia. \u00c8 vitale agire rapidamente per evitare che l'epidemia si diffonda, in particolare nei paesi vicini\".\"\nIn aprile, un laboratorio mobile, dotato di attrezzature tecnologiche in grado di eseguire la diagnosi molecolare di patogeni virali dei gruppi di rischio 3 e 4, \u00e8 stato distribuito in Guinea dal progetto Laboratorio Europeo Mobile (EMLAB) come parte della risposta alle epidemie WHO/GOARN. I campioni precedenti sono stati invece analizzati presso il Laboratorio di Lione Jean M\u00e9rieux BSL-4.\nIl 30 luglio la Commissione europea ha annunciato 2 milioni di euro in aiuti per contribuire a contenere la malattia in Africa occidentale. Il ministero degli Esteri della Germania ha emesso avvisi di viaggio, per tutti i paesi interessati dall'epidemia, alla fine luglio, similmente la Spagna il 2 agosto.\nIl 2 agosto 2014 il ministero della Salute italiano ha emesso un comunicato sulle misure di sicurezza attuate in Italia a seguito del proliferare della malattia. \u00c8 stato sottolineato che sono gi\u00e0 in atto e vengono aggiornate disposizioni per il rafforzamento delle misure di sorveglianza nei punti di ingresso internazionali (porti e aeroporti) e sono state date indicazioni affinch\u00e9 l'attracco delle navi che nelle tre settimane precedenti hanno toccato uno dei porti dei Paesi colpiti (Guinea, Liberia e Sierra Leone) avvenga solo dopo verifica da parte di personale specializzato della situazione sanitaria a bordo.\nLa risposta delle diverse organizzazioni.\nCompagnie aeree.\nLa principale compagnia aerea della Nigeria, l'Arik Air, ha sospeso tutti i voli verso Liberia e Sierra Leone. Il 5 agosto, la British Airways ha sospeso, fino alla fine del mese, tutti i voli in partenza o in arrivo dalla Liberia e Sierra Leone.\nIl 14 agosto la Korean Air ha annunciato di aver sospeso tutti i voli verso il Kenya. La Costa d'Avorio ha immesso un divieto su tutti i voli in partenza ed in arrivo da Sierra Leone, Guinea e Liberia.\nMedici senza frontiere.\nL'organizzazione umanitaria \"Medici Senza Frontiere\" (\"M\u00e9decins Sans Fronti\u00e8res\") ha un team di 300 persone al lavoro in Guinea, Sierra Leone e Liberia, ed ha istituito centri specializzati per dare assistenza medica alle persone colpite, inviando oltre 40 tonnellate di attrezzature e forniture.\nSamaritan's Purse.\nIl Samaritan's Purse ha fornito assistenza diretta ai pazienti in pi\u00f9 sedi in Liberia. All'udienza della commissione del Congresso il 7 agosto 2014, il capo della Samaritan's Purse ha dichiarato che \"L'epidemia \u00e8 incontenibile e fuori controllo in Africa occidentale\"\nCenters for Disease Control.\nDai primi di agosto i Centers for Disease Control hanno uno staff al lavoro in Guinea, Sierra Leone, Liberia e Nigeria per assistere i Ministeri della Sanit\u00e0 locale e in risposta all'appello dell'Organizzazione Mondiale della Sanit\u00e0 per il controllo di questa epidemia di ebola. Il 6 agosto i Centers for Disease Control hanno decretato una allerta di livello 1 (il pi\u00f9 elevato in una scala da 1 a 6) per facilitare la capacit\u00e0 di risposta di quest'agenzia all'epidemia.\nContribuenti individuali.\nIl 14 agosto, il governo nigeriano ha detto che Aliko Dangote ha donato 150 milioni di naira per fermare la diffusione dell'epidemia di ebola.\nGruppo della Banca mondiale.\nIl Gruppo della Banca mondiale si \u00e8 impegnato a stanziare circa 200 milioni di dollari per supportare la Guinea, la Liberia e la Sierra Leone a contenere la diffusione del virus ebola, aiutano le comunit\u00e0 ad affrontare l'impatto economico della crisi, ed a migliorare i sistemi sanitari pubblici in tutta l'Africa occidentale.\nOrganizzazione Mondiale della Sanit\u00e0 (OMS).\nIl 24 luglio, il Direttore Generale dell'OMS si \u00e8 incontrato con le agenzie umanitarie e i benefattori, a Ginevra, per favorire un aumento dei finanziamenti e dell'impegno di volontari per rispondere all'epidemia.\nIl direttore regionale per l'Africa dell'Organizzazione Mondiale della Sanit\u00e0, Luis Sambo, ha visitato i paesi colpiti dal 21 al 25 luglio incontrando i leader politici, i ministri della salute, le organizzazioni ONG e altre agenzie. Ha inoltre sottolineato la necessit\u00e0 di \"promuovere il cambiamento comportamentale nel rispetto delle pratiche culturali\".\nPaul G. Allen Family Foundation.\nL'11 settembre, la Paul G. Allen Family Foundation, seguendo le orme dell Bill &amp; Melinda Gates Foundation, ha promesso circa 9 milioni di dollari al CDC. I fondi saranno stanziati per la costruzione dei centri di trattamento, di coordinamento e di assistenza. Questa segue la loro prima donazione di 2,8 milioni di dollari, nel mese di agosto, per la Croce Rossa.\nProgramma alimentare mondiale.\nIl 18 agosto, il Programma alimentare mondiale ha annunciato di voler mobilitare assistenza alimentare per circa 1 milione di persone che vivono in aree ad accesso limitato.\nContenimento dell'epidemia.\nGli sforzi.\nTom Frieden, direttore dei CDC (Centri statunitensi per il Controllo delle Malattie), ha dichiarato: \"In teoria abbiamo la ricetta per fermare ebola: sanit\u00e0 pubblica tradizionale, trovare i pazienti affetti, isolarli, trovare una cura adeguata per loro, trovare i loro contatti, educare le persone, e seguire un rigoroso controllo delle infezioni negli ospedali. Se faremo queste cose con cura e meticolosit\u00e0 l'epidemia di Ebola sar\u00e0 risolta\".\nComplicazioni nel contenimento.\nLe difficolt\u00e0 incontrate nel tentativo di contenere l'epidemia sono di diversa natura ed includono l'esistenza di svariati focolai che oltrepassano i confini nazionali, l'attrezzatura inadeguata a disposizione del personale medico, le pratiche funerarie locali, la riluttanza riscontrata tra la gente di questi paesi nel mettere in atto adeguate pratiche di prevenzione.\nNel corso dell'epidemia sono stati segnalati episodi di \"liberazione\" dall'isolamento di pazienti affetti da sospetta ebola.\nLe voci incontrollate e la negazione.\nLa negazione del problema, in alcuni paesi colpiti, come ad esempio la Sierra Leone, ha reso gli sforzi di contenimento estremamente difficili.\nLe barriere linguistiche e l'aspetto dei team medici, avvolti nelle loro tute protettive, ha talvolta comportato un timore esagerato della propagazione del virus. Molti abitanti del luogo hanno inoltre la convinzione che la malattia sia causata da pratiche di stregoneria o, addirittura, che i medici stiano uccidendo pazienti. Alla fine di luglio, l'ex ministro della Sanit\u00e0 della Liberia, Peter Coleman, ha dichiarato che \"la popolazione non sembra credere a tutto ci\u00f2 che afferma il governo\".\nOperatori sanitari.\nMolti operatori sanitari sono stati infettati. Tra le vittime da segnalare Samuel Brisbane, un ex consulente del Ministero della Sanit\u00e0 e della previdenza sociale liberiano che il quotidiano britannico \"The Guardian\" ha descritto come \"uno dei medici di pi\u00f9 alto profilo della Liberia\".\nAnche due operatori umanitari americani, che lavoravano in un centro di trattamento a Monrovia, gestito dall'organizzazione Samaritan's Purse, sono risultati infettati dal virus. Il 2 agosto, Kent Brantly, uno dei due operatori, \u00e8 stato trasportato presso l'Emory University Hospital di Atlanta per ricevere cure specializzate: ci\u00f2 ha fatto di lui il primo paziente infettato con EVD negli Stati Uniti.\nIl 29 luglio \u00e8 morto il dr. Sheik Umar Khan, un medico direttore del centro clinico per le cure contro l'ebola a Kenema, nella Sierra Leone.\nOstilit\u00e0 nei confronti degli operatori sanitari.\nSi sono verificati anche alcuni episodi di ostilit\u00e0 nei confronti di alcuni operatori umanitari (che avevano mancato di spiegare agli abitanti dei villaggi il loro ruolo e compiti) che si affrettavano a recuperare alcuni pazienti in isolamento, \"liberati\" da amici e parenti. La Croce Rossa ha inoltre informato di essere stata costretta a sospendere alcune operazioni in Guinea, dopo che il personale era stato minacciato da un gruppo di uomini armati di coltelli.\nIl 25 luglio alcune dimostrazioni avvenute all'esterno del principale ospedale dedicato al trattamento di pazienti affetti da ebola a Kenema, nella Sierra Leone, sono state interrotte dalle forze di polizia locali.\nTasso di mortalit\u00e0.\nI dati di infezione e di mortalit\u00e0 relativi alla Guinea, dove le nuove infezioni si sono quasi arrestate ora del 18 giugno, indicano un tasso di mortalit\u00e0 di circa il 64%, comprendente anche i casi di infezioni da ebola probabili e sospetti, come riportato dall'Organizzazione Mondiale della Sanit\u00e0. Tra i dati forniti dalla Guinea e quelli riportati dall'Organizzazione Mondiale della Sanit\u00e0 esistono comunque alcune discrepanze.\nDiverse autorit\u00e0 scientifiche hanno definito il tasso di fatalit\u00e0 descritto per la malattia come totalmente inaffidabile. Ci\u00f2 in considerazione delle differenze nelle politiche di sperimentazione, nonch\u00e9 l'inclusione di casi probabili e anche solo sospetti.\nEffetti economici.\nOltre alla perdita di vite umane, l'epidemia ha anche dei risvolti ed effetti economici negativi. All'inizio di aprile, l'Hotel Palm Camayenne di Conakry, Guinea, un hotel molto popolare tra gli uomini d'affari e i politici, ha riferito di aver registrato meno di un terzo delle presenze.\nNello stesso tempo, i voli della compagnia aerea Brussels Airlines, da Bruxelles a Conakry, hanno sperimentato un ridotto traffico passeggeri, mentre per i voli in direzione inversa si \u00e8 verificato un traffico pesante. La compagnia aerea regionale Gambia Bird ha invece ritardato l'inaugurazione di una nuova tratta per Conakry, dopo che il Senegal ha chiuso il suo confine con la Guinea, a causa dell'epidemia.\nAlcuni dipendenti della societ\u00e0 britannica London Mining, in Sierra Leone, ritenuti non essenziali per gli obiettivi societari, sono stati trasportati fuori del paese nel mese di giugno, a seguito del verificarsi di un focolaio epidemico del virus. A quella data nel paese africano venivano riportati almeno 50 casi sospetti di ebola con cinque morti.\nL'epidemia in corso in Sierra Leone ha causato la chiusura di scuole, mercati, della banca di Kailahun, e negozi.\nL'epidemia ha avuto riflessi anche sulle borse. La societ\u00e0 Tekmira Pharmaceuticals, una azienda canadese che ha in corso di sviluppo un trattamento sperimentale per ebola, ha visto aumentare in modo significativo il prezzo delle sue azioni.\nL'epidemia nella cultura di massa.\nUn gruppo di rapper, D-12, Shadow and Kuzzy of 2 Kings, ha composto una canzone, Ebola in Town, nella quale mette in guardia la gente dal virus, spiegando come reagire.. Questo brano ha spopolato sia in Guinea, che in Liberia fin dal primo trimestre del 2014. Nel mese di agosto, l'ex calciatore George Weah ed il cantante ghanese Sidney, hanno prodotto una canzone per sensibilizzare la popolazione sull'ebola. Molte sono le barzellette sull'ebola che stanno circolando in Africa Occidentale.\nEvoluzione temporale dei decessi.\nL'evoluzione temporale dei decessi \u00e8 stata calcolata utilizzando i dati riportati dai Centri per il Controllo delle Malattie e la Prevenzione e l'Organizzazione Mondiale della sanit\u00e0.\nOltre ai casi e decessi in Guinea, Libera, e Sierra Leone, al 26 agosto sono stati riportati anche diciassette casi in Nigeria, tra cui sei morti, due casi negli Stati Uniti e uno in Marocco. I casi ed i morti totali sono riportati nella seguente tabella che comprende anche i casi sospetti, che devono ancora essere confermati causati da ebola virus. I rapporti provengono da informazioni ufficiali dei ministeri della salute dei paesi interessati. L'OMS ha dichiarato i numeri riportati \"sottovalutano notevolmente l'entit\u00e0 del focolaio\".\nNota: I numeri di seguito riportati, forniti dall'Organizzazione Mondiale della Sanit\u00e0, possono essere soggetti a cambiamenti, anche negativi, dovuti alla riclassificazione dei casi probabili o sospetti di Ebola a non casi di Ebola"}
{"id": "5073464", "revid": "767487", "url": "https://it.wikipedia.org/wiki?curid=5073464", "title": "Basie &amp; Zoot", "text": "Basie and Zoot \u00e8 un album di Count Basie e Zoot Sims, pubblicato dalla Pablo Records nel 1976. Il disco fu registrato il 9 aprile 1975 al RCA Recording Studio di New York City, New York (Stati Uniti)."}
{"id": "5073466", "revid": "22356", "url": "https://it.wikipedia.org/wiki?curid=5073466", "title": "Kulindadromeus", "text": ""}
{"id": "5073468", "revid": "67340396", "url": "https://it.wikipedia.org/wiki?curid=5073468", "title": "Romanzo per bambini", "text": ""}
{"id": "5073471", "revid": "1543377", "url": "https://it.wikipedia.org/wiki?curid=5073471", "title": "Cher Ami", "text": "Cher Ami (Caro Amico in francese) (... - Contea di Monmouth, 13 giugno 1919) \u00e8 stato un esemplare femmina di piccione donato da un gruppo di amatori alla divisione \"Signal Corps\" dell'Esercito degli Stati Uniti d'America operativa in Francia durante la prima guerra mondiale. Aiut\u00f2 a salvare i membri appartenenti al \"Battaglione Perduto\" della 77\u00aa divisione nel corso della battaglia delle Argonne avvenuta nell'ottobre del 1918.\nServizio nella prima guerra mondiale.\nIl 3 ottobre 1918 il maggiore Charles Whittlesey e altri 500 soldati rimasero intrappolati in una piccola depressione su un lato della collina dietro le linee nemiche senza cibo, munizioni e sotto il fuoco amico delle truppe alleate le quali non conoscevano la loro posizione. Circondati dalle forze tedesche, molti membri della divisione vennero uccisi e feriti durante i primi due giorni della battaglia, solo 194 di loro sopravvissero. Vedendosi completamente isolato dalle truppe amiche, Whittlesey cerc\u00f2 di comunicare utilizzando dei messaggi spediti attraverso piccioni viaggiatori; il primo volatile riportava il messaggio \"Many wounded. We cannot evacuate\" (\"Molti feriti. Non possiamo ritirarci\") ma fu immediatamente abbattuto. Venne quindi spedito un secondo uccello con il messaggio \"Men are suffering. Can support be sent?\" (\"Gli uomini stanno soffrendo. Potete darci supporto?\") ma anche quest'ultimo venne ucciso prima di giungere a destinazione.\nRimase solo un ultimo piccione: Cher Ami, che venne inviata con una nota nell'astuccio agganciato alla zampa sinistra:\nQuando Cher Ami spicc\u00f2 il volo i tedeschi la videro sbucare dai cespugli e aprirono il fuoco; per alcuni istanti Cher Ami vol\u00f2 schivando le pallottole a lei dirette, ma venne colpita. Nonostante fosse ferita, la volatile riusc\u00ec ugualmente a recapitare il messaggio al quartier generale della divisione percorrendo 25 miglia in soli 65 minuti; grazie al suo aiuto alcuni membri della 77\u00aa riuscirono a salvarsi. Cher Ami effettu\u00f2 con successo la consegna nonostante le ferite riportate al petto e all'occhio, giungendo a destinazione completamente ricoperta di sangue e con una zampa quasi del tutto staccata dal corpo.\nCher Ami divenne l'eroina della divisione. I medici dell'esercito riuscirono a salvarle la vita ma furono costretti ad amputarle la zampa ferita, cos\u00ec le costruirono una protesi utilizzando dei piccoli pezzi di legno. Quando termin\u00f2 la convalescenza e fu di nuovo in forze per volare, Cher Ami venne caricata su una nave diretta verso gli Stati Uniti d'America alla presenza del generale John Pershing in persona.\nRiconoscimenti.\nAl suo arrivo negli Stati Uniti d'America, Cher Ami fu considerata uno dei pi\u00f9 grandi eroi americani della Grande guerra. Venne insignita con la Croix de guerre e la medaglia \"Oak Leaf Cluster\" per i suoi eroici servizi di consegna messaggi. Si calcol\u00f2 infatti che durante i suoi dodici viaggi compiuti da Verdun a Rampont riusc\u00ec a recapitare con successo ogni comunicazione percorrendo una distanza media di 30 chilometri in un tempo di 24 minuti. Mor\u00ec a Fort Monmouth nel New Jersey il 13 giugno 1919 a causa delle ferite ricevute in battaglia. Il suo corpo fu imbalsamato e conservato presso lo Smithsonian Institution, successivamente trasferito nel National Museum of American History dove \u00e8 attualmente esposto.\nSesso.\nCher Ami fu sempre ritenuta un maschio; solo durante la procedura di imbalsamazione si scopr\u00ec che era in realt\u00e0 di sesso femminile, infatti nei documenti di guerra veniva sempre indicata al maschile e questo errore di genere continua ancora oggi su molti testi di storia militare."}
{"id": "5073509", "revid": "247222", "url": "https://it.wikipedia.org/wiki?curid=5073509", "title": "Canto straniero/Cos\u00ec piccolo", "text": "Canto straniero/Cos\u00ec piccolo \u00e8 un singolo a 45 giri inciso da Marcella Bella nel 1981 ed estratto dall'album eponimo della cantante.\nIl disco, pubblicato su etichetta CBS, raggiunse il 6\u00ba posto della classifica italiana, risultando il 31\u00b0 singolo pi\u00f9 venduto del 1981 nel paese.\nIl disco.\n\"Canto straniero\".\n\"Canto straniero\" \u00e8 un brano scritto da Antonio Bella e Dario Baldan Bembo. Gli arrangiamenti sono a cura di Dario Baldan Bembo.\nDel brano, Marcella Bella fece nello stesso anno anche una versione in lingua spagnola intitolata \"Canto extranjero\".\nTesto.\nProtagonista del brano \u00e8 una donna che rimpiange la fine di un amore. Dice al suo amato che forse lui, che sar\u00e0 gi\u00e0 abbracciato ad un'altra, potr\u00e0 anche scordare il suo nome, ma non potr\u00e0 mai scordarsi dell'estate passata insieme. Il grido disperato di lei per\u00f2 risulter\u00e0 forse per lui come un \"canto straniero\" incomprensibile.\nCover.\nDel brano \u00e8 stata fatta anche una cover in lingua tedesca intitolata \"Der Ring, den Du tr\u00e4gst\" (= \"L'anello che porti\"), incisa da DJ \u00d6tzi e Nino De Angelo.\n\"Cos\u00ec piccolo\".\n\"Cos\u00ec piccolo\" \u00e8 un brano scritto da Adelio Cogliati ed Anthony Ruheford alias Tony Mimms, che ne ha anche curato gli arrangiamenti."}
{"id": "5073511", "revid": "736476", "url": "https://it.wikipedia.org/wiki?curid=5073511", "title": "Canto straniero", "text": ""}
{"id": "5073518", "revid": "1543377", "url": "https://it.wikipedia.org/wiki?curid=5073518", "title": "Semachide", "text": "Semachide () era un demo dell'Attica situato secondo Filocoro nell'Epacria, zona montuosa a nord dell'Attica: la sua vera posizione \u00e8 incerta, ma si pu\u00f2 ipotizzare fosse vicino all'attuale centro di Vredou."}
{"id": "5073521", "revid": "767487", "url": "https://it.wikipedia.org/wiki?curid=5073521", "title": "Maximilian Karner", "text": "Carriera.\nInizia la sua carriera nel 2005 giocando per il FC Red Bull Salzburg. Nel 2010 si trasferisce nel SV Ried, ma per diversi anni \u00e8 stato in prestito al SV Gr\u00f6dig. Nel giugno 2011 torna al SV Ried. Nel 2013 firma per il SV Gr\u00f6dig."}
{"id": "5073522", "revid": "767487", "url": "https://it.wikipedia.org/wiki?curid=5073522", "title": "Joe Venuti and Zoot Sims", "text": "Joe Venuti and Zoot Sims \u00e8 un album di Joe Venuti e Zoot Sims, pubblicato dalla Chiaroscuro Records nel 1975. Il disco fu registrato nel maggio del 1975 a New York."}
{"id": "5073525", "revid": "283141", "url": "https://it.wikipedia.org/wiki?curid=5073525", "title": "Anton Wranitzky", "text": ""}
{"id": "5073527", "revid": "47767", "url": "https://it.wikipedia.org/wiki?curid=5073527", "title": "Sim\u00e3o", "text": ""}
{"id": "5073528", "revid": "283141", "url": "https://it.wikipedia.org/wiki?curid=5073528", "title": "Paul Wranitzky", "text": ""}
{"id": "5073529", "revid": "287204", "url": "https://it.wikipedia.org/wiki?curid=5073529", "title": "Antonin Vranicky", "text": ""}
{"id": "5073549", "revid": "287204", "url": "https://it.wikipedia.org/wiki?curid=5073549", "title": "Pavel Vranicky", "text": ""}
{"id": "5073564", "revid": "767487", "url": "https://it.wikipedia.org/wiki?curid=5073564", "title": "Bank of the West Classic 2014 - Qualificazioni singolare", "text": "Le qualificazioni del singolare del Bank of the West Classic 2014 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale."}
{"id": "5073565", "revid": "767487", "url": "https://it.wikipedia.org/wiki?curid=5073565", "title": "Simbirskiasaurus birjukovi", "text": "Il simbirskiasauro (Simbirskiasaurus birjukovi) \u00e8 un rettile marino estinto, appartenente agli ittiosauri. Visse nel Cretaceo inferiore (Barremiano, circa 132 - 130 milioni di anni fa) e i suoi resti fossili sono stati ritrovati in Russia. \nDescrizione.\nQuesto animale \u00e8 noto per i resti fossili di un cranio e di una colonna vertebrale. Il cranio era lungo circa 70 centimetri e possedeva un rostro allungato, con numerosi denti lunghi e appuntiti. \"Simbirskiasaurus \"possedeva alcune caratteristiche insolite. Ad esempio era presente una sorta di robusta barra ossea che divideva l'apertura nasale in due. Vi era una parte anteriore piccola e ovale, mentre quella posteriore era alta e verticale. Questa narice divisa in due non \u00e8 comunque esclusiva di \"Simbirskiasaurus\", ma sembrerebbe essere presente almeno in alcune specie del genere \"Platypterygius\". \nEra inoltre presente una sutura ondulata e interdigitata tra le ossa prefrontali e lacrimali, una caratteristica mai vista negli animali simili come \"Ophthalmosaurus \"e \"Platypterygius\". Come tutti gli ittiosauri evoluti, \"Simbirskiasaurus \"doveva possedere un corpo altamente idrodinamico, con una pinna caudale, una dorsale e quattro arti trasformati in strutture simili a pagaie. \nClassificazione.\nI fossili di questo animale vennero scoperti nella regione di Ulyanovsk in Russia, lungo i banchi del fiume Volga in sedimenti del Barremiano. Inizialmente vennero descritti come Simbirskia birjukovi, ma il nome generico era gi\u00e0 stato utilizzato e quindi venne istituito il genere \"Simbirskiasaurus \"(Otschev ed Efimov, 1985). Successivamente, altri studiosi ritennero questo animale una specie del genere \"Platypterygius \"(Maisch e Matzke, 2000) o addirittura un \"nomen dubium\" privo di caratteri diagnostici chiari (McGowan e Motani, 2003). Un nuovo studio (Fischer et al., 2014) ha messo in luce rilevanti differenze rispetto a \"Platypterygius\". \"Simbirskiasaurus\", in ogni caso, \u00e8 considerato un membro degli oftalmosauridi, il gruppo che comprende la maggior parte degli ittiosauri sopravvissuti nel Cretaceo. \nPaleobiologia.\nNon \u00e8 chiaro a cosa servissero le \"doppie narici\" di \"Simbirskiasaurus\". Forse queste strutture bipartite possedevano una duplice funzione, ma non \u00e8 chiaro quale fosse. In ogni caso, \"Simbirskiasaurus \"doveva essere un veloce predatore di animali guizzanti come pesci e molluschi cefalopodi."}
{"id": "5073566", "revid": "339392", "url": "https://it.wikipedia.org/wiki?curid=5073566", "title": "Solco trasversale occipitale", "text": ""}
{"id": "5073568", "revid": "22356", "url": "https://it.wikipedia.org/wiki?curid=5073568", "title": "Simbirskiasaurus", "text": ""}
{"id": "5073570", "revid": "30610", "url": "https://it.wikipedia.org/wiki?curid=5073570", "title": "Organo elettronico", "text": "Un organo elettronico \u00e8 uno strumento musicale a tastiera derivato da strumenti precedenti come l'Armonium (a mantice o a ventola), l'organo a canne e l'organo da teatro. Tale strumento fu originariamente progettato per imitare l'organo a canne, l'organo da teatro, le sonorit\u00e0 delle big band e delle orchestre. Con il tempo l'organo elettronico si svilupp\u00f2 in tre distinte direzioni: da una parte nacquero gli organi in stile Hammond molto utilizzati nei generi di musica popolare, dall'altra nacquero organi elettronici ad uso domestico come gli organi combo, organi da casa o, pi\u00f9 avanti gli organi digitali. La terza strada invece riguarda gli organi digitali da chiesa che imitano i classici suoni dell'organo a canne e sono utilizzati principalmente nelle funzioni religiose e nelle chiese.\nStoria.\nPredecessori.\nArmonium.\nL'immediato predecessore dell'organo elettronico fu l'armonium a mantice, uno strumento molto popolare nelle case e nelle piccole chiese della fine del XIX\u00b0 secolo. In un modo non completamente diverso dagli organi a canne, l'armonium generava il suono convogliando la spinta d'aria di un mantice a pedale, attraverso le ance. Sebbene fosse uno strumento con limitate qualit\u00e0 tonali, aveva il pregio di essere piccolo, economico, autoalimentato ed autonomo, venendo cos\u00ec incontro alle esigenze di chi desiderava un suono simile a quello dell'organo, ma non si poteva permettere lo spazio per un organo a canne. Questo concetto fu centrale nello sviluppo dei futuri organi elettrici.\nOrgano a canne.\nNegli anni '30, lo sviluppo degli organi elettrici fu incentrato su progetti che imitavano le funzioni ed il suono dell'organo a canne. In questo periodo, molti costruttori pensarono che l'emulazione dell'organo a canne potesse essere la via pi\u00f9 promettente per dare sviluppo e futuro al nascente organo elettrico.\n1897-1930: I primi organi elettronici.\nL'elettricit\u00e0 applicata agli organi fu sperimentata fin dal primo decennio del XX secolo, ma l'impatto di tale tecnologia fu visibile solo molto tempo dopo. Gli armonium a corrente elettrica apparvero nei primi decenni, ma le qualit\u00e0 tonali rimasero pressappoco le stesse dei precedenti armonium a mantice.\nIl pantagruelico e controverso strumento di Thaddeus Cahill, che prendeva il nome di Telharmonium, che inizi\u00f2 a diffondere la musica nelle imprese di New York attraverso le linee telefoniche, anticip\u00f2 l'avvento dell'elettronica, e fu allora il primo strumento ad applicare l'uso di differenti forme d'onda elettroniche pure per sintetizzare suoni. Le tecniche di Cahill furono pi\u00f9 tardi riprese da Laurens Hammond nella progettazione del suo organo.\nNel frattempo, altre forme di sperimentazione sulla produzione di suono elettronico furono portate avanti anche in Europa.\nAnni '30: Gli organi elettromeccanici.\nSuccessivamente ad esperimenti sul tipo del Telharmonium, che per\u00f2 non ebbero sbocchi economici, vennero progettati e sviluppati molti progetti tra cui l'organo elettromeccanico. L'azienda canadese Robb Wave Organ di Morse Robb svilupp\u00f2 fin dal 1923 nuovi progetti, per arrivare alla loro commercializzazione tra il 1936 ed il 1941. Questo esperienza che fu la diretto antecedente del pi\u00f9 fortunato Hammond a causa dell'esaurimento fondi, era gi\u00e0 finita nel 1938. La statunitense Rangertone di Richard Ranger commercializz\u00f2 i primi organi nel 1932. Anche in Europa intanto, la tedesca Lichttonorgel di Edwin Welte commercializzo tra il 1935 ed il '40organi elettromagnetici che riproducevano campioni con una lettura ottica.\nIl primo prodotto di questo tipo ad aprire delle serie prospettive sul mercato fu per\u00f2 l'organo Hammond della Hammond Corporation nel 1934, che in breve tempo divenne il diretto successore dell'armonium, sostituendolo.\nFin dall'inizio gli organi elettronici operarono una radicale separazione da tutti i precedenti organi. Al posto del mantice e delle canne, sia Robb che Hammond introducono un set di cilindri magnetici rotanti chiamati \"tonewheels\", che eccitando dei trasduttori generano un segnale elettrico di varie frequenze che viene poi gestito dall'amplificatore e dai diffusore. L'organo era alimentato elettricamente ed invece che avere due pedali collegati al mantice per dosare l'espressione del suono, il suonatore poteva cambiare il volume del suono semplicemente premendo un pedale, dando cos\u00ec un maggior controllo della dinamica del suono.\nLa differenza pi\u00f9 importante fu comunque, l'inserimento da parte della Hammond di una vasta gamma di registri, attivati manipolando una serie di barre a portata di mano. Attraverso questi registri, il suonatore poteva finalmente variare i toni e le armoniche variandone le proporzioni. L'organo Hammond era cos\u00ec capace di produrre pi\u00f9 di 250 milioni di toni. Queste caratteristiche, combinate con le tre tastiere, la libert\u00e0 della corrente elettrica e l'ampia controllabilit\u00e0 del range di volume, resero fin dall'inizio dell'organo elettrico uno strumento pi\u00f9 flessibile dell'armonium o di altri strumenti musicali precedenti.\nIl classico suono Hammond poi beneficiava dell'uso di diffusori speciali chiamati a cabina di suono ed uniti a volte ad unit\u00e0 di diffusori ruotanti perlopi\u00f9 prodotti dalla Leslie.\nL'organo Hammond fu ampiamente adoperato nei generi di musica popolare come il jazz, il gospel, la musica pop e la musica rock. Alcune delle band pi\u00f9 famose che lo utilizzarono furono gli Emerson, Lake &amp; Palmer, Booker T. &amp; the M.G.'s, i Deep Purple e molti altri. Alcune volte, per renderne il trasporto da un palco ad un altro pi\u00f9 facile, i musicisti ne tagliavano le gambe. L'organo pi\u00f9 popolare e copiato della Hammond fu il B3.\n1934-1964: L'organo elettrostatico ad ance.\nCon la spinta data al mercato dall'invenzione dell'organo elettromagnetico, i competitors sperimentarono altre strade e possibilit\u00e0 nello sviluppo di nuovi organi elettrici/elettronici. Un esempio ne fu l'interpretazione puramente elettronica dell'organo ad ance e dell'organo elettromeccanico, basato su un progetto di sintesi additiva, che sembr\u00f2 da subito un approccio promettente. Questa tecnica per\u00f2 richiedeva un vasto numero di oscillatori e le dimensioni e la complessit\u00e0 di questi circuiti vennero considerati un limite tecnico, anche perch\u00e9 le valvola termoionica di questo periodo erano ingombranti ed instabili. Benjamin F. Miessnerrealizz\u00f2 questo approccio ibrido, utilizzando ingombranti generatori di toni con circuiti elettrici.\nL'Orgatron fu originariamente sviluppato nel 1934 da Frederick Albert Hoschke. Una ventola comprime l'aria attraverso delle ance sul tipo di quelle usate nelle armoniche, causandone la vibrazione. La vibrazione era poi captata da un certo numero di Pickup, prima di essere processate ed amplificata per creare un suono. Questo organo fu costruito dalla Everett Piano Company dal '35 al '41. Dopo la seconda guerra mondiale la Rudolph Wurlitzer Company riprese questo tipo di tecnologia e la port\u00f2 avanti fino agli anni '60.\nGli organi elettronici.\nAnni '30: La nascita degli organi elettronici.\nDall'altra parte la ricerca sul campo si rivolse anche verso la progettazione di organi che utilizzavano la sintesi sottrattiva utilizzando combinazioni di oscillatori, filtri ed anche divisori di frequenza al fine di ridurre la grande mole di oscillatori che creavano il vero ostacolo nella progettazione di macchine con sintesi additiva. Il calore generato dai primi modelli con generatori di toni ed amplificatori a valvole valse a queste macchine il soprannome dispregiativo di \"tostapane\". Gli strumenti a stato solido odierni non soffrono pi\u00f9 di questi problemi, ne richiedono pi\u00f9 i lunghi tempi di attesa per far scaldare le valvole.\nI primi organi sintetizzatori prodotti tra il 1930 ed il 1940 erano ancora implementati con un divisore di frequenza che usava valvole e trasformatori. Con lo sviluppo dei transistor, gli strumenti elettronici privi di parti meccaniche per la generazione di forme d'onda, divennero molto pratici.. Tra i primi sintetizzatori di questo tipo vi erano alcuni che usavano 12 oscillatori per produrre un'ottava della scala cromatica e divisori di frequenza per produrre altre note. Questo li rese pi\u00f9 economici e trasportabili dell'Hammond. Sviluppi successivi resero possibile far funzionare un organo partendo da un singolo oscillatore a frequenze radio. I sintetizzatori a divisori di frequenze venivano prodotti da molte ditte, che davano anche la possibilit\u00e0 di comprare kit per l'autoproduzione da parte degli hobbisti. Alcuni di questi vennero molto utilizzati, come ad esempio il Lowery, utilizzato anche da Garth Hudson.\nStrumenti come l'organo elettronico Hammond Novachord, prodotto fin dal 1939, si diffusero presto trovando una loro nicchia di mercato. Gli organi elettronici venivano venduti in negozi specializzati e furono strumenti da casa molto popolari, con prezzi che potevano finalmente competere con quelli del pianoforte. Dopo il loro debutto negli anni '30, catturarono l'immaginario collettivo anche grazie ai film dell'organista Ethel Smith. Nondimeno inizialmente soffrirono dal punto di vista delle vendite per via della grande depressione prima e della seconda guerra mondiale poi, e si diffusero definitivamente nell'immediato dopoguerra. In questo periodo molti furono i produttori anche in Italia dislocati perlopi\u00f9 nel Distretto degli strumenti musicali di Castelfidardo \u2013 Loreto \u2013 Recanati, tra questi ricordiamo la CRB elettronica, LOGAN Electronics, la Eko e soprattutto la Farfisa, i cui strumenti nella versione \"combo\" vennero in seguito utilizzati da artisti molto popolari come Pink Floyd, Sly &amp; the Family Stone o Philip Glass. Il picco di popolarit\u00e0 di questi strumenti fu toccato nella met\u00e0 degli anni '70, per poi entrare in crisi.\nAnni '30: Organi console.\nUna delle varianti dell'organo elettronico era l'organo console. Questo modello di organi era grande e costoso, ed imitava maggiormente gli organi a canne, con una configurazione pi\u00f9 tradizionale che includeva una vasta gamma di registri, una variet\u00e0 di stop e pedali da due ottave (nei modelli pi\u00f9 complessi arrivavano fino a 32 note e venivano chiamati \"organi da concerto\").Questi modelli avevano i diffusori audio direttamente incastonati nel mobile, sopra ai pedali, e grazie alla loro configurazione pi\u00f9 tradizionale, alle grandi capacit\u00e0 ed elle migliori prestazioni venivano usati in piccole chiese, spettacoli pubblici oppure venivano utilizzati per l'insegnamento dello strumento. Gli studenti che imparavano su questo organo erano poi perlopi\u00f9 destinati a passare all'organo a canne. I conservatori di musica utilizzavano questi strumenti per la pratica degli allievi.\nGli anni '40 e gli organi da casa.\nNel periodo che va dagli anni '40 agli anni '70, vennero progettati e messi sul mercato una vasta gamma di organi, dalle dimensioni e dalle possibilit\u00e0 pi\u00f9 contenute, che divennero molto popolari nell'intrattenimento casalingo. Questi strumenti, che erano molto influenzati nello stile dagli organi da teatro, contenevano spesso suoni che imitavano strumenti come la tromba o la marimba. Il progredire delle tecnologie vide un continuo sviluppo di questi tipi di strumenti, che implementavano di volta in volta ritmiche elettroniche e drum machine, possibilit\u00e0 di ripetizioni delle percussioni, linee di basso automatiche ed arpeggiatori, fino l'inserimento di un registratore a cassette interno. Queste caratteristiche resero pi\u00f9 facile suonare come un one-man band, rendendo accessibile un certo grado di completezza anche a chi non avesse studiato come organista.\n1949: l'organo spinetta.\nNel dopoguerra, molti organi elettronici erano strutturati con una configurazione nata nel 1949, che prese il nome di pagano spinetta. Questi organi economici e compatti divennero i naturali successori degli organi a canne ed erano commercializzati come diretti concorrenti dei pianoforti da casa e spesso erano rivolti ai potenziali organisti che gi\u00e0 avevano studiato pianoforte (anche il nome spinetta si riferiva al piccolo piano). La progettazione di questo strumento rifletteva pienamente questo concetto: l'organo spinetta assomigliava da un pianoforte ed aveva controlli e funzioni semplificate, economiche e facili da apprendere. Le caratteristiche tipiche dell'organo spinetta erano il generatore automatico di accordi, con cui l'organista poteva creare accompagnamenti su cui poteva suonare.\nLa tastiera tipica dello spinetta era tipicamente almeno di una ottava pi\u00f9 corta di un organo normale con la tastiera superiore (generalmente di 44 note, F3\u2013C7) che omettevano i bassi, e da una tastiera bassa (generalmente F2-C6) che omettevano gli alti. La configurazione delle tastiere era fatta in modo da invitare, senza obbligo, l'organista inesperto ad impegnare la mano destra sui tasti superiori, e la sinistra su quelli inferiori, quando non usare entrambe le mani su una singola tastiera. I controlli di questi strumenti, relativamente limitati nel numero, prendevano il nome dagli strumenti d'orchestra che imitavano in modo approssimativo, ed avevano spesso colori brillanti (imitando cos\u00ec gli organi da teatro). Gli altoparlanti degli organi spinetta, diversamente dagli Hammond degli anni '30 e '40, erano inseriti nel mobile dello strumento, per occupare minor spazio, seppur con una resa sonora inferiore.\nLa pedaliera dell'organo spinetta era normalmente composta da una sola ottava, generalmente non poteva suonare pi\u00f9 di una nota alla volta e veniva suonata con il solo piede sinistro. Questa caratteristica, unita agli effetti limitati, non rendeva questo tipo di organi adatti a suonare dal vivo, o a praticare repertori di musica classica, ma era perfetto per chi volesse iniziare ad impratichirsi con l'organo. Il pedale d'espressione era dislocato a destra, parzialmente inserito nel mobile e gestibile con il piede destro. Questa impostazione dello strumento determin\u00f2 l'impostazione degli organisti dilettanti, che rimanevano con il piede destro sul pedale d'espressione, rispetto agli organisti classici, o a quelli che avevano precedentemente imparato a suonare nei primi organi elettromeccanici.\n1957: gli organi a transistor.\nL'organo elettronico, prima della met\u00e0 degli anni '50 aveva usato sistemi valvolari che tendevano ad essere ingombranti ed instabili, con un conseguente limite nella diffusione casalinga delle vendite. I transistor, inventati nel 1947 dalla Bell Labs, trasform\u00f2 la produzione delle strumentazioni elettroniche, riducendone notevolmente le dimensioni, tanto che si inizi\u00f2 a parlare di \"rivoluzione dei transistor\".\nNel 1957, la Gulbransen, azienda produttrice di organi da casa, introdusse il primo organo a transistor al mondo, il \"Model B\" (Model 1100). Tale strumento utilizzava i transistor come generatore di toni, mentre le valvole erano utilizzate per l'amplificatore e nel 1958 la Rodgers costru\u00ec il primo organo da chiesa interamente a transistor a stato solido chiamato \"Opus 1\" (Model 38). A questi ne seguirono molti altri.\n1960: Gli organi combo.\nNegli anni '60 gli organi elettronici erano diffusissimi in tutti i generi della popular music, da Lawrence Welk all'acid rock dei The Doors e degli Iron Butterfly fino a Bob Dylan con l'album Blonde on Blonde. I transistor infatti avevano permesso la creazione di strumenti molto piccoli e maneggevoli, che venivano chiamati organi combo. Questa tipologia di organi fo originariamente progettata in Italia, e pur essendo molte le ditte produttrici, i nomi di prodotti a marchio italiano come il Farfisa, oppure a prodotti in Italia come il Vox, furono cos\u00ec popolari che il loro nome divenne sinonimo di organi combo. Se nel jazz e nel gospel la preferenza era rivolta verso il vecchio Hammond, in molti generi del rock gli organi combo la fecero da padrona, tantoch\u00e9 ancora oggi questo tipo di strumenti sono ricercati in molti generi, incrementandone il mercato dell'usato. Questo tipo di strumenti furono presto sostituiti da nuove tipologie di tastiere pi\u00f9 complesse."}
{"id": "5073572", "revid": "1342115", "url": "https://it.wikipedia.org/wiki?curid=5073572", "title": "Bruno Corti", "text": "Biografia.\nStudioso e docente di Archeologia Industriale, \u00e8 stato promotore negli anni ottanta e novanta del movimento dell'Archeologia Industriale italiana ed internazionale come presidente dell'Icmai, Istituto per la cultura materiale ed industriale. Autore della voce Archeologia Industriale 1991 dell'Enciclopedia Treccani.\nSindacalista, segretario confederale UIL dal 1953 al 1969, \u00e8 stato segretario generale UILM (Unione italiana lavoratori metalmeccanici) e presidente della Camera sindacale provinciale di Brescia, deputato socialdemocratico per quattro legislature. \u00c8 stato anche sottosegretario alle Partecipazioni Statali al Governo Andreotti II nel 1973 e al Ministero del Lavoro e la Previdenza al Governo Rumor IV e V nel 1974, poi all'Industria, commercio e artigianato nei governi Cossiga e Forlani, e infine agli Affari Esteri nei governi Spadolini I e II, Fanfani V e Craxi I e II.\nDal 1986 al 1991 titolare del seminario in Archeologia Industriale del programma di dottorato in Chimica industriale presso la Technische Universit\u00e4t Wien.\nStudioso di teoria dell'Arbitrato internazionale, oggetto della sua tesi di laurea all'Universit\u00e0 di Pavia con relatore Benvenuto Griziotti di cui fu assistente . Ha fatto parte della London Court of International Arbitration. Ha partecipato come esperto alla redazione della procedura Uncitral di arbitrato internazionale ed \u00e8 stato consulente per arbitrati Uncitral presso la Corte Permanente di Arbitraggio dell'Aja."}
{"id": "5073573", "revid": "47767", "url": "https://it.wikipedia.org/wiki?curid=5073573", "title": "Sim\u00f3n", "text": ""}
{"id": "5073575", "revid": "47767", "url": "https://it.wikipedia.org/wiki?curid=5073575", "title": "Simonas", "text": ""}
{"id": "5073576", "revid": "47767", "url": "https://it.wikipedia.org/wiki?curid=5073576", "title": "Simen", "text": ""}
{"id": "5073577", "revid": "767487", "url": "https://it.wikipedia.org/wiki?curid=5073577", "title": "The Minotaur (film 1910)", "text": "The Minotaur (conosciuto anche con il titolo \"Theseus and the Minotaur\") \u00e8 un cortometraggio muto del 1910. Il nome del regista non viene riportato nei credit.\nProduzione.\nIl film fu prodotto dalla Vitagraph Company of America.\nDistribuzione.\nDistribuito dalla Vitagraph Company of America, il film - un cortometraggio in una bobina - usc\u00ec nelle sale cinematografiche statunitensi il 30 aprile 1910."}
{"id": "5073579", "revid": "47767", "url": "https://it.wikipedia.org/wiki?curid=5073579", "title": "Sem\u00ebn", "text": ""}
{"id": "5073580", "revid": "1442080", "url": "https://it.wikipedia.org/wiki?curid=5073580", "title": "Citi Open 2014 - Qualificazioni singolare femminile", "text": "Le qualificazioni del singolare femminile del Citi Open 2014 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale."}
{"id": "5073581", "revid": "767487", "url": "https://it.wikipedia.org/wiki?curid=5073581", "title": "Hakob Tonoyani anvan Sowpergavat' 1999", "text": "La Hakob Tonoyani anvan Sowpergavat' 1999 \u00e8 stata la quarta edizione della supercoppa armena di calcio.\nCome nella stagione precedente la partita fu disputata dal , vincitore del campionato, e dal , vincitore della coppa.\nL'incontro si gioc\u00f2 il 18 novembre 1999 e vinse il Shirak FC, al suo secondo titolo."}
{"id": "5073608", "revid": "205197", "url": "https://it.wikipedia.org/wiki?curid=5073608", "title": "Supercoppa d'Armenia 1999", "text": ""}
{"id": "5073621", "revid": "287204", "url": "https://it.wikipedia.org/wiki?curid=5073621", "title": "Citi Open 2014 - Doppio femminile", "text": "Sh\u016bko Aoyama e Vera Du\u0161evina sono le detentrici del titolo ma Du\u0161evina ha scelto di non partecipare. Aoyama ha fatto coppia con Gabriela Dabrowski, le due sono riuscite a conquistare il torneo superando in finale Hiroko Kuwata e Kurumi Nara per 6-1, 6-2.\nTeste di serie.\nLa prima testa di serie ricevono un bye per il secondo turno."}
{"id": "5073623", "revid": "729019", "url": "https://it.wikipedia.org/wiki?curid=5073623", "title": "Lingula (neuroanatomia)", "text": "La lingula \u00e8 una struttura del cervello coinvolta nel processare gli stimoli visivi, soprattutto quelli collegati alla scrittura. Si pensa che sia coinvolta anche nell'analisi delle condizioni logiche (es. ordine logico degli eventi) e nella codificazione della memoria visiva. Al contrario di quanto potrebbe far pensare il nome, questa regione ha poco a che fare col parlare."}
{"id": "5073624", "revid": "287204", "url": "https://it.wikipedia.org/wiki?curid=5073624", "title": "Hakob Tonoyani anvan Sowpergavat' 2001", "text": "La Hakob Tonoyani anvan Sowpergavat' 2001 \u00e8 stata la quinta edizione della supercoppa armena di calcio.\nL'edizione del 2000 non fu disputata a causa del boicottaggio da parte del Mika Ashtarak, vincitore della coppa e pertanto non fu assegnato il trofeo.\nLa partita fu disputata dal , vincitore del campionato, e dal , vincitore della coppa.\nL'incontro si gioc\u00f2 il 9 maggio 2002: inizialmente era programmato per il dicembre precedente ma venne posticipato a causa del maltempo. Vinse il Pyunik, al suo secondo titolo."}
{"id": "5073625", "revid": "205197", "url": "https://it.wikipedia.org/wiki?curid=5073625", "title": "Supercoppa d'Armenia 2001", "text": ""}
{"id": "5073630", "revid": "767487", "url": "https://it.wikipedia.org/wiki?curid=5073630", "title": "Pervushovisaurus", "text": "Il pervushovisauro (gen. Pervushovisaurus ) \u00e8 un rettile marino estinto, appartenente agli ittiosauri. Visse all'inizio del Cretaceo superiore (Cenomaniano, circa 98 - 95 milioni di anni fa) e i suoi resti fossili sono stati ritrovati in Europa occidentale e in Russia. \u00c8 uno degli ultimi ittiosauri vissuti.\nDescrizione.\nQuesto animale \u00e8 noto solo per alcuni rostri, lunghi anche un metro. \"Pervushovisaurus\" era quindi un ittiosauro di grandi dimensioni, anche se non \u00e8 chiaro quanto potesse essere lungo. Come molti ittiosauri cretacei, anche questo animale possedeva un rostro allungato e dotato di denti aguzzi e lunghi. Rispetto ad altre forme cretacee, \"Pervushovisaurus \"possedeva alcune caratteristiche uniche: era presente un'apertura subovale sul lato della premascella, in posizione anteroventrale rispetto alla narice esterna, insolite creste ossee sui lati della mascella e una particolare conformazione delle ossa nasali e spleniali. Inoltre, la disposizione delle ossa attorno alle narici era unica: era presente un nuovo osso che sostanzialmente copriva parte della narice, rendendola una corta apertura profonda e semicircolare. La parte anteriore della narice era ridotta a un piccolo foro allungato. \nCome tutti gli ittiosauri evoluti, anche \"Pervushovisaurus \"doveva essere dotato di un corpo idrodinamico con una coda bilobata e quattro arti trasformati in strutture simili a pinne. \nClassificazione.\n\"Pervushovisaurus bannovkensis\" \u00e8 stato descritto per la prima volta nel 1998 come un sottogenere di \"Platypterygius\", sulla base di un rostro rinvenuto nella regione di Sarativ in Russia, in strati del Cenomaniano. \u00c8 quindi uno dei pi\u00f9 recenti ittiosauri noti, ed \u00e8 pi\u00f9 recente di circa 20 milioni di anni rispetto alla specie tipo di \"Platypterygius \"(\"P. platydactylus\"). \"Pervushovisaurus \"venne in seguito considerato un \"nomen dubium\" privo di caratteri diagnostici (McGowan e Motani, 2003) ma ulteriori studi hanno messo in luce caratteristiche uniche (Fischer et al., 2014). \"Pervushovisaurus\" sembrerebbe essere stato uno dei pi\u00f9 specializzati fra i platipterigiini, un gruppo di ittiosauri tipici del Cretaceo. Nel 2016 a questo genere \u00e8 stata ascritta un'altra specie (\"P. campylodon\"), nota per alcuni rostri incompleti provenienti dal Cenomaniano dell'Europa occidentale (Inghilterra, Italia). Questa specie era caratterizzata da una mascella superiore leggermente pi\u00f9 lunga della mandibola, di circa 3-4 centimetri. \nPaleobiologia.\nNon \u00e8 chiaro quale fosse la funzione dell'insolita narice di \"Pervushovisaurus\"; \u00e8 possibile che avesse due diverse funzioni, ma non \u00e8 chiaro quali fossero. Sicuramente questo animale era un predatore veloce che catturava prede guizzanti come pesci e molluschi cefalopodi. "}
{"id": "5073634", "revid": "767487", "url": "https://it.wikipedia.org/wiki?curid=5073634", "title": "Hakob Tonoyani anvan Sowpergavat' 2002", "text": "La Hakob Tonoyani anvan Sowpergavat' 2002 \u00e8 stata la sesta edizione della supercoppa armena di calcio.\nIl vinse sia il campionato che la coppa e venne sfidato dal , secondo classificato in campionato.\nL'incontro si gioc\u00f2 il 9 maggio 2003 e vinse il Shirak FC, al suo terzo titolo."}
{"id": "5073635", "revid": "205197", "url": "https://it.wikipedia.org/wiki?curid=5073635", "title": "Supercoppa d'Armenia 2002", "text": ""}
{"id": "5073636", "revid": "123090065", "url": "https://it.wikipedia.org/wiki?curid=5073636", "title": "Enrico Colombo", "text": ""}
{"id": "5073638", "revid": "125817908", "url": "https://it.wikipedia.org/wiki?curid=5073638", "title": "Castello di Maccastorna", "text": "Il castello di Maccastorna (o Belpavone) \u00e8 una struttura militare sorta nel XIII secolo nell'omonima localit\u00e0, in provincia di Lodi.\nStoria.\nFu edificato a pianta quadrangolare ma irregolare nel XIII secolo dai ghibellini cacciati da Cremona in prossimit\u00e0 della riva destra dell'Adda.\nInsieme a Basiasco, Corno Giovine, Cornovecchio, Pizzighettone e Male, Maccastorna costitu\u00ec il territorio su cui la famiglia Vincemala (Vismara) esercit\u00f2 il Mero e Misto Impero dal 1272 al 1381.\nNel 1371 venne acquisito dalla nobile famiglia Vismara da Gian Galeazzo Visconti signore di Milano che nel 1385 lo regal\u00f2, assieme al feudo, a Guglielmo Bevilacqua in segno di riconoscimento dell'aiuto per essersi sbarazzato di Bernab\u00f2 Visconti.\nNel XV secolo la struttura, assieme al feudo di Maccastorna, pass\u00f2 nelle mani di Cabrino Fondulo, condottiero al servizio dei cremonesi Cavalcab\u00f2, signori di Cremona. Costui si stabil\u00ec nel maniero ed apport\u00f2 importanti modifiche: edific\u00f2 le mura di cinta, il fossato con il suo ponte levatoio e le prigioni. Il 24 luglio 1406 diede ospitalit\u00e0 nel castello a Carlo Cavalcab\u00f2, cugino di Ugolino Cavalcab\u00f2 e signore di Cremona, e al suo seguito di ritorno da Milano dopo una visita ai Visconti. Cabrino Fondulo, aiutato dai suoi sgherri, dopo la cena sgozz\u00f2 gli ospiti e ne butt\u00f2 i corpi nel pozzo delle taglie. Da allora si narra che nelle sale del castello riecheggino ancora le grida dei morti. Dopo poco si autoproclam\u00f2 signore di Cremona.\nIl castello \u00e8 rimasto, sino al 1901, in propriet\u00e0 alla famiglia veronese dei Bevilacqua."}
{"id": "5073639", "revid": "287204", "url": "https://it.wikipedia.org/wiki?curid=5073639", "title": "Luigi Gatti (attore)", "text": "Nella sua carriera ha svolto anche il ruolo di organizzatore e amministratore teatrale.\n\u00c8 il padre di Paolo Gatti, avuto dall'attrice Lilla Katte\nCarriera.\nDiplomato all'Accademia Nazionale d'Arte Drammatica Silvio D'Amico, inizi\u00f2 la sua attivit\u00e0 come attore nel 1941 con la Compagnia Stabile del Teatro Quirino diretta da Sergio Tofano. Nel 1943 pass\u00f2 nella compagnia diretta da Guido Salvini al Teatro Argentina per la rappresentazione della Francesca da Rimini di D'Annunzio.\nInizi\u00f2 la carriera amministrativa con Renzo Ricci e Eva Magni nel 1947-48 e '49. Nel 1950 organizz\u00f2 la prima compagnia Pagnani-Cervi e nel 1951 la seconda con la stessa ditta. Nel 1952 Pagnani-Tofano-De lullo-Fo\u00e0. Nel 1954 compagnia Gino Cervi per la rappresentazione del Cirano di Bergerac e il Cardinale Lambertini di Testoni.\nOrganizz\u00f2 moltissimi spettacoli estivi al Teatro Romano di Verona e al Teatro Olimpico di Vicenza e al Teatro del Vittoriale a Gardone Riviera.\nPartecip\u00f2 come attore a numerose trasmissioni televisive e anche a parecchi film."}
{"id": "5073640", "revid": "767487", "url": "https://it.wikipedia.org/wiki?curid=5073640", "title": "Fondo Giuseppe Moretti", "text": ""}
{"id": "5073641", "revid": "767487", "url": "https://it.wikipedia.org/wiki?curid=5073641", "title": "Citi Open 2014 - Singolare femminile", "text": "Magdal\u00e9na Ryb\u00e1rikov\u00e1 era la detentrice del titolo ma \u00e8 stata sconfitta al primo turno da Ekaterina Makarova.\nSvetlana Kuznecova ha sconfitto in finale Kurumi Nara per 6-3, 4-6, 6-4."}
{"id": "5073642", "revid": "72811", "url": "https://it.wikipedia.org/wiki?curid=5073642", "title": "Gokusen 2", "text": ""}
{"id": "5073667", "revid": "287204", "url": "https://it.wikipedia.org/wiki?curid=5073667", "title": "Jo\u00e3o Suassuna", "text": "Politica.\nPredecessore del modernizzatore Jo\u00e3o Pessoa, era di impostazione conservatrice, difensore della cultura rurale del sert\u00e3o. Il figlio Ariano commenter\u00e0 cos\u00ec la linea politica del padre: \u00ab\"Pessoa rappresentava la classe media cittadina e della capitale, ed era l'avanguardia. Mio padre rappresentava, invece, i sertanejos e lo status quo. Si pu\u00f2 dire che furono gli ultimi due feudatari del sert\u00e3o\"\u00bb.\nFu assassinato, per vendetta, il 9 ottobre 1930 a Rio de Janeiro, dopo che si vociferava che alcuni suoi parenti avessero ucciso, il 26 luglio precedente, il presidente Pessoa. Suassuna si era recato a Rio per un incontro col presidente federale Washington Lu\u00eds, volto a cercare di trovare una soluzione ai disordini sociali del sert\u00e3o."}
{"id": "5073671", "revid": "767487", "url": "https://it.wikipedia.org/wiki?curid=5073671", "title": "Deltametrina (gruppo musicale)", "text": "Deltametrina \u00e8 un gruppo musicale italiano punk rock di Padova.\nStoria.\nI Deltametrina si formano fra i banchi di scuola alla fine degli anni 90 in quello che \u00e8 stato il periodo d'oro del \npunk italiano, ispirandosi ai successi di Punkreas, Derozer, PeterPunk, Moravagine, Shandon ecc. una scena \nancora viva nei ricordi di chi a quei tempi era quattordicenne. \nI tre, fra un cambio di formazione e l'altro, oggi vanno verso i trenta, ma il tempo sembra essersi fermato: Davide \n(voce/basso), Alberto (chitarra/voce) e Luca (batteria/voce) hanno sempre suonato per divertirsi e per far \ndivertire chi li ascolta, proprio per questo i testi, a volte autobiografici, parlano di vicende che possono accadere \nquotidianamente a qualsiasi persona, senza cercare di puntare a qualche fascia d'et\u00e0 in particolare, tra le canzoni \ncomunque emergono anche testi di protesta e di riflessione, riguardanti principalmente gli stereotipi e le \nproblematiche della societ\u00e0 in cui viviamo. \nIl gruppo ha in attivo 4 album autoprodotti e in arrivo a marzo 2014 il nuovo disco \"Oltre lo schermo\" uscito sotto Indiebox.\nCollegamenti esterni.\nFacebook\nSito Ufficiale\nYouTube"}
{"id": "5073690", "revid": "962319", "url": "https://it.wikipedia.org/wiki?curid=5073690", "title": "Biblioteca Comunale di Polistena", "text": ""}
{"id": "5073692", "revid": "599013", "url": "https://it.wikipedia.org/wiki?curid=5073692", "title": "Cattedrale di Str\u00e4ngn\u00e4s", "text": "La cattedrale di Str\u00e4ngn\u00e4s (in svedese: \"Str\u00e4ngn\u00e4s domkyrka\") \u00e8 la cattedrale luterana di Str\u00e4ngn\u00e4s, in Svezia, e sede della diocesi di Str\u00e4ngn\u00e4s.\nStoria.\nLa prima chiesa della citt\u00e0 \u00e8 stata costruita in legno, probabilmente durante i primi decenni del XII secolo, ed era un luogo dove si svolgevano riti pagani ed era stato ucciso il missionario di Sant'Eskil a met\u00e0 dell'XI secolo. La chiesa di legno \u00e8 stata poi sostituita da una chiesa gotica in mattoni nel XIII secolo, quando la citt\u00e0 di Str\u00e4ngn\u00e4s era divenuta sede di una diocesi. La chiesa fu consacrata nel 1291, ma il lavoro \u00e8 continuato durante i secoli successivi: nel 1342 furono completate le navate e nel XV secolo venne aggiunto il coro.\nDescrizione.\nLa cattedrale \u00e8 a tre navate poste tra un coro a est e una torre ovest. La navata e il presbiterio sono coperti con volte. Il coro \u00e8 circondata da cappelle laterali, di cui quella a nord ospita la sacrestia. La torre a ovest misura 96 metri di altezza ed \u00e8 stata costruita nel 1740. Tra la torre e la navata rimangono vestigia della porta della chiesa originaria."}
{"id": "5073693", "revid": "729019", "url": "https://it.wikipedia.org/wiki?curid=5073693", "title": "The Beverly Brothers", "text": "I Beverly Brothers furono un tag team di wrestling attivo nei primi anni novanta nella World Wrestling Federation, composto da Blake Beverly e Beau Beverly. Il duo era inoltre conosciuto alla fine degli anni ottanta con i nomi The Destruction Crew nella American Wrestling Association e Minnesota Wrecking Crew 2 nella National Wrestling Alliance. I Destruction Crew vinsero il premio di \"Pro Wrestling Illustrated\" Rookie of the Year nel 1990, unico tag team ad aggiudicarsi il premio.\nCarriera.\nAmerican Wrestling Association (1989-1991).\nMike Enos e Wayne Bloom iniziarono l'attivit\u00e0 di lottatori nel 1989 nella American Wrestling Association dopo essere stati allenati da Eddie Sharkey. Il nome del tag team all'epoca era \"The Destruction Crew\", e la loro musica d'entrata era la celebre \"We Will Rock You\" dei Queen. Il duo ebbe un'accesa rivalit\u00e0 con gli Olympians, Ken Patera &amp; Brad Rheingans, e, secondo la storyline, caus\u00f2 loro un infortunio. L'incidente forz\u00f2 gli Olympians a rendere vacante il titolo AWA Tag Team Championship che venne messo in palio nel corso di un torneo. I Crew sconfissero Greg Gagne e Paul Diamond in finale aggiudicandosi il titolo il 1\u00ba ottobre 1989. La coppia perse i titoli l'11 agosto 1990 per mano di The Trooper &amp; D.J. Peterson. Anche se n\u00e9 Enos n\u00e9 Bloom erano tecnicamente dei \"rookies\", nel 1989 i fan votarono i Destruction Crew come Rookie of the Year nel referendum annuale indetto dalla rivista \"Pro Wrestling Illustrated\".\nAlla fine del 1990, l'AWA era in forte calo di popolarit\u00e0 e avrebbe chiuso i battenti di l\u00ec a poco nel maggio 1991.\nWorld Championship Wrestling (1990).\nMentre erano ancora campioni di coppia AWA World Tag Team in carica, i Destruction Crew passarono alla World Championship Wrestling durante l'estate del 1990. In WCW la coppia avrebbe combattuto indossando delle maschere e con il nome \"Minnesota Wrecking Crew II\", con manager Ole Anderson (membro degli originali The Minnesota Wrecking Crew). Il duo cerc\u00f2 senza successo di aggiudicarsi l'NWA World Tag Team Championship scontrandosi con gli Steiner Brothers nel corso di un breve feud.\nNew Japan Pro Wrestling (1990).\nA seguito della chiusura dell'AWA, i Destruction Crew partirono per il Giappone andando a combattere una serie di incontri nella New Japan Pro-Wrestling, incluso uno sfortunato tentativo di conquistare il titolo IWGP Tag Team Championship dai campioni in carica Keiji Mutoh &amp; Masahiro Chono il 19 agosto 1990.\nWorld Wrestling Federation (1991-1993).\nNel maggio 1991, Enos e Bloom entrarono nella World Wrestling Federation dove assundero l'identit\u00e0 dei \"fratelli\" Beau (Bloom) e Blake (Enos) Beverly, i \"Beverly Brothers\". La gimmick prevedeva lunghi capelli biondo platino e vistosi costumi viola a stelle bianche con tanto di mantello, presentandoli come due ricchi e viziati rampolli di buona famiglia provenienti dall'esclusivo quartiere di Beverly Hills a Los Angeles. Il loro primo manager fu \"Coach\" John Tolos, che poi pass\u00f2 mano a The Genius. Dopo aver debuttato in pay-per-view alle Survivor Series '91, iniziarono un feud con Legion of Doom, Bushwhackers (che sconfissero alla Royal Rumble 1992) e Natural Disasters (che sfidarono senza successo per il titolo WWF World Tag Team Championship a SummerSlam '92). Nella restante parte del 1992, tuttavia, furono utilizzati principalmente come coppia heel da contrapporre ad altri tag team pi\u00f9 famosi; persero un eight-man elimination tag team match a Survivor Series '92 e furono sconfitti dagli antichi rivali Steiner Brothers alla Royal Rumble 1993.\nBloom lasci\u00f2 la WWF nell'aprile 1993 e si ritir\u00f2 mentre Enos, ancora sotto il ring name Blake Beverly, rimase nella compagnia per alcuni altri mesi, svolgendo principalmente il ruolo di jobber.\nWorld Championship Wrestling (1997-1998).\nIl team si riun\u00ec per breve tempo nella World Championship Wrestling nel periodo 1997-98, dove disputarono alcuni match di basso rilievo, e causa scarso successo riscosso, si separarono definitivamente."}
{"id": "5073695", "revid": "767487", "url": "https://it.wikipedia.org/wiki?curid=5073695", "title": "Zoot Sims and the Gershwin Brothers", "text": "Zoot Sims and the Gershwin Brothers \u00e8 un album di Zoot Sims, pubblicato dalla Pablo Records nel 1975. Il disco fu registrato il 6 giugno del 1975 a New York City, new York (Stati Uniti).\nTracce.\nBrani composti da George Gershwin e Ira Gershwin\nBrani composti da George Gershwin e Ira Gershwin"}
{"id": "5073704", "revid": "945903", "url": "https://it.wikipedia.org/wiki?curid=5073704", "title": "Basie and Zoot", "text": ""}
{"id": "5073705", "revid": "110157", "url": "https://it.wikipedia.org/wiki?curid=5073705", "title": "Cattedrale di V\u00e4xj\u00f6", "text": "La cattedrale di V\u00e4xj\u00f6 (in svedese: \"V\u00e4xj\u00f6 domkyrka\") \u00e8 la cattedrale luterana di V\u00e4xj\u00f6, in Svezia, e sede della diocesi di V\u00e4xj\u00f6.\nLa prima cattedrale \u00e8 stata realizzata nel XII secolo, ma \u00e8 bruciato nel 1276. Una nuova cattedrale fu poi costruita, probabilmente in stile gotico. Nel 1570, i danesi diedero fuoco alla citt\u00e0, danneggiando anche la cattedrale, che \u00e8 stata poi rinnovata in stile rinascimentale nel 1585."}
{"id": "5073706", "revid": "767487", "url": "https://it.wikipedia.org/wiki?curid=5073706", "title": "Running in Madness, Dying in Love", "text": "Running in Madness, Dying in Love \u00e8 un film del 1969 diretto da K\u014dji Wakamatsu ed \u00e8 appartenente al genere pinku eiga.\nTrama.\nTokyo, 1969: un violento litigio tra Sahei - membro attivo del Movimento studentesco - e suo fratello maggiore Isao - poliziotto - finisce in tragedia con la morte di quest'ultimo. Ad ucciderlo accidentalmente con la sua pistola d'ordinanza \u00e8 stata sua moglie Yuri, nel tentativo di difendere Sahei. I due cognati, segretamente innamorati l'uno dell'altro, decidono di inscenare il finto suicidio della vittima e fuggono insieme alla volta dell'Hokkaid\u014d, loro patria natale. Ma i rimorsi di coscienza per ci\u00f2 che hanno fatto li accompagner\u00e0 per tutto il viaggio, almeno fino all'arrivo a destinazione, dove ad attenderli troveranno un'incredibile sorpresa.\nDistribuzione.\nIn Giappone \u00e8 stato distribuito a partire dal settembre del 1969, in Italia invece \u00e8 stato trasmesso direttamente in televisione nel programma \"Fuori orario. Cose (mai) viste\"."}
{"id": "5073708", "revid": "304581", "url": "https://it.wikipedia.org/wiki?curid=5073708", "title": "Running in madness, dying in love", "text": ""}
{"id": "5073709", "revid": "767487", "url": "https://it.wikipedia.org/wiki?curid=5073709", "title": "I nostri ragazzi", "text": "I nostri ragazzi \u00e8 un film del 2014 diretto da Ivano De Matteo, interpretato da Alessandro Gassmann, Giovanna Mezzogiorno, Luigi Lo Cascio e Barbora Bobu\u013eov\u00e1.\nIl film, liberamente ispirato al libro \"La cena\" di Herman Koch, \u00e8 stato selezionato per la 71\u00aa Mostra internazionale d'arte cinematografica di Venezia nella sezione Venice days Giornate degli autori.\nTrama.\nMassimo e Paolo sono due fratelli assai diversi, il primo avvocato di grido e l'altro pediatra in un ospedale. Anche le loro rispettive mogli sono assai differenti, e spesso ostili fra loro.\nOgni mese, da parecchi anni, si incontrano in un lussuoso ristorante, dove dialogano del pi\u00f9 e del meno. La loro routine viene spezzata da un video ripreso da alcune telecamere di sorveglianza che mostra due ragazzi, molto simili ai loro rispettivi figli, aggredire a calci e pugni una senzatetto. L'associazione \u00e8 immediata in quanto quella sera erano tornati entrambi da una festa un po' brilli.\nL'equilibrio delle due famiglie, in seguito a questa scoperta, va in frantumi tra verit\u00e0 non dette o dette a met\u00e0.\nUn evento tragico sta per abbattersi sulle due famiglie, e sia i fratelli che le rispettive mogli avranno visioni molto differenti su come procedere.\nPromozione.\nIl trailer ufficiale del film \u00e8 stato distribuito il 29 luglio 2014.\nBibliografia.\nEnrico Riccardo Montone, \"Narrare la realt\u00e0. Etica ed estetica nel cinema di Ivano De Matteo\", 2018, ISBN 9788892347953."}
{"id": "5073711", "revid": "1020392", "url": "https://it.wikipedia.org/wiki?curid=5073711", "title": "Pianta da interno", "text": ""}
{"id": "5073714", "revid": "729019", "url": "https://it.wikipedia.org/wiki?curid=5073714", "title": "Castello di Squillace", "text": "Il castello di Squillace \u00e8 il castello normanno presente dall'XI secolo a Squillace in Calabria. Ha un'architettura che non segue un canone preciso e fu rimaneggiato per lunghi periodi. Ha una muratura in pietra e un portale bugnato con lo stemma dei Borgia.\nStoria.\nIn origine sull'area dell'attuale castello fu edificato il monastero castellense di Cassiodoro, divenuto nel periodo bizantino un Kastron, ossia una fortificazione.\nLa costruzione del castello inizi\u00f2 tra la fine dell'XI e l'inizio del XII secolo per opera dei Normanni, dopo la fine della loro campagna di conquista della Calabria contro i Bizantini che avevano occupato la regione per oltre 5 secoli. In questo periodo il castello diviene un importante avamposto sulla via tirrenica a protezione della non lontana Mileto.\nIl castello fu infeudato per la prima volta all'inizio del XIII secolo e dal 1256 fino al 1485 pass\u00f2 sotto diverse famiglie: i Lancia, i Monfort, i Del Balzo, i Marzano. Pass\u00f2 poi a Federico I di Napoli e in seguito ai Borgia. Lo stemma in marmo dei Borgia, situato sul portale d'entrata, venne collocato dopo il 1494, quando appunto il matrimonio tra Goffredo Borgia e Sancia d\u2019Aragona sanc\u00ec l'alleanza tra il papa Alessandro VI Borgia e Alfonso II d\u2019Aragona.\nPer mancanza di eredi, il dominio da parte dei Borgia si concluse nel 1729 e il castello fu trasferito alla famiglia De Gregorio nel 1755.\nIl 14 febbraio 1783 fu colpito dal terremoto che si abbatt\u00e9 sulla Calabria in quell'anno.\nIn tempi recenti l'\u00c9cole fran\u00e7aise condusse una campagna di scavi nel castello rinvenendo due scheletri risalenti al XIII-XIV secolo.\nIl mistero dei due amanti.\nGli scheletri emersi durante gli scavi, eseguiti dall'\u00c9cole fran\u00e7aise agli inizi degli anni novanta, crearono grande scalpore per la posizione in cui sono stati ritrovati.\nI loro crani erano rivolti uno verso l'altro, le mani intrecciate come a rappresentare l'amore di un uomo e di una donna morti per cause probabilmente violente e sconosciute. Da qui \u00e8 nato \"Il mistero degli amanti\", ritrovamento che ha portato tanta attenzione intorno al castello da parte di archeologi e storici.\nNel corso degli anni sono state formulate varie teorie al fine di rivelare la vera identit\u00e0 dei due scheletri:\nArchitettura.\nIl materiale primario usato per la costruzione del castello \u00e8 il granito, ovvero la pietra locale. A differenza di altri castelli in Calabria, come quello di Scribla a Spezzano Albanese e quello di San Marco Argentano, il castello di Squillace fu subito costruito in questo modo, senza la necessit\u00e0 di sostituire una torre edificata precedentemente in legno. La scelta di usare la pietra locale era tipica dei Normanni, che in questo si differenziavano dai Romani e dai Bizantini (che utilizzavano primariamente il mattone).\nAnche il modello e la concezione del castello seguono la tecnica architettonica normanna, evidenziata dal dongione, un grande torrione rettangolare di 10 x 11,5 m che \u00e8 il nucleo pi\u00f9 antico dell'intero complesso. Esso si suddivide in:\nDurante il XII secolo venne realizzato un muro difensivo in grado di proteggere il torrione dagli attacchi nemici. Parallelo al muro correva un corridoio a cielo aperto dotato di un passaggio a chicane, per rallentare i nemici.\nIn un periodo di gravi problemi politici, Federico II fece rinforzare il torrione e allarg\u00f2 il perimetro del castello con un nuovo muro di cinta ricalcando quello gi\u00e0 costruito in precedenza, con l'aggiunta di un torre poligonale.\nViene costruita inoltre un'aula rettangolare, denominata Il Palazzo, provvista di bagni dotati di acqua calda e fredda, e viene realizzata una nuova cisterna per l'acqua piovana tra il torrione e il palazzo.\nSuccessivamente gli Angioini apportano modifiche alla cinta muraria edificando una torre circolare per difendere l'ingresso del castello.\nLe ultime modifiche al castello furono effettuate dai Borgia, con la costruzione di un grande palazzo eretto dalle ceneri del palazzo di Federico II.\nNecropoli.\nGli scavi effettuati nel 2008 hanno rinvenuto una necropoli riconducibile alla seconda met\u00e0 del XI secolo. Le tombe ritrovate sono in totale 22, con all'interno oggetti di grande valore per l'epoca (orecchini in oro, pettini in avorio). Oltre a questo sono stati ritrovati dei resti del banchetto funebre, reso vietato pi\u00f9 avanti perch\u00e9 molto vicino alle religioni e ai riti greco-romani."}
{"id": "5073758", "revid": "110157", "url": "https://it.wikipedia.org/wiki?curid=5073758", "title": "Serie A 2014-2015 (calcio femminile)", "text": "L'edizione 2014-2015 \u00e8 stata la quarantottesima edizione del campionato italiano di Serie A di calcio femminile.\nStagione.\nNovit\u00e0.\nA differenza della precedente stagione, partecipano al campionato 14 societ\u00e0. Alle retrocesse Fimauto Valpolicella, Chiasiellis, Inter, Napoli, Grifo Perugia e Scalese si sostituiscono Cuneo, Anima e Corpo Orobica, San Zaccaria e Pink Sport Time, vincitrici dei quattro gironi di B.\nCome nella scorsa stagione sono nove le regioni rappresentate, con solo una societ\u00e0 ciascuna a rappresentare l'Italia meridionale e quella insulare. La Lombardia resta la regione pi\u00f9 rappresentata con 4 squadre, seguono Emilia-Romagna e Friuli-Venezia Giulia con due. Una squadra a testa per Lazio, Toscana, Piemonte, Puglia, Sardegna e Veneto.\nFormula.\nInizialmente, non dovendo pi\u00f9 ridurre le societ\u00e0 da 16 a 14 squadre, sarebbero dovute retrocedere in Serie B solo quattro squadre: le ultime due classificate, pi\u00f9 altre due dopo i play-out (in gara unica sul campo della meglio classificata), secondo lo schema 9\u00aa-12\u00aa e 10\u00aa-11\u00aa, con gli spareggi che non si sarebbero disputati qualora tra le due squadre vi fosse stacco un distacco pari o maggiore di dieci punti.\nTuttavia, a poche ore dall'inizio del campionato, il regolamento viene annullato: si decider\u00e0 poi in seguito, dopo la terza giornata di campionato, di ripristinare l'originario piano per ridurre le squadre da 14 a 12 entro la stagione successiva. Pertanto, viene varato un nuovo regolamento: a retrocedere in Serie B sono le ultime quattro classificate, pi\u00f9 altre due provenienti dai play-out, da disputarsi in gara unica sul campo della meglio classificata, secondo lo schema 7\u00aa-10\u00aa e 8\u00aa-9\u00aa, previo un distacco minore di dieci punti tra le due squadre coinvolte. In caso di pareggio al termine dei 90 minuti, si disputeranno i supplementari mentre, in caso di ulteriore pareggio al termine dei 120 minuti complessivi, sar\u00e0 considerata salva la squadra meglio classificata in campionato, senza passare per i calci di rigore.\nInvariato, invece, il sistema di assegnazione dello scudetto (assegnato alla prima classificata), di accesso alla UEFA Women's Champions League (qualificate direttamente alla fase finale la vincitrice dello scudetto e la seconda classificata), cos\u00ec come le promozioni dalla Serie B (promosse le vincitrici dei rispettivi quattro gironi).\nCopertura televisiva.\nPer la prima volta, tutti i sabati una gara del campionato viene trasmessa in diretta ed in chiaro sul digitale terrestre. Il canale che trasmette le gare \u00e8 OdeonTv, canale 177 del digitale terrestre mentre la produzione sar\u00e0 curata da Professione Sport. La stessa emittente e la stessa produzione che avevano gi\u00e0 trasmesso la finale della Supercoppa italiana disputata ad inizio stagione, trasmetteranno inoltre anche alcuni match in differita nel corso della settimana. Tuttavia, le dirette sono state sospese a partire dalla 4\u00aa giornata di ritorno senza apparente motivo, suscitando enormi polemiche.\n1\u00aa giornata: - 2-3\n2\u00aa giornata: - 1-2\n3\u00aa giornata: - 3-2\n4\u00aa giornata: - 1-1\n5\u00aa giornata: - 1-1\n6\u00aa giornata: - 8-0\n7\u00aa giornata: - 1-1\n8\u00aa giornata: - 1-0\n9\u00aa giornata: - 1-3\n10\u00aa giornata: - 0-1\n11\u00aa giornata: - 6-0\n12\u00aa giornata: - 2-2\n13\u00aa giornata: - 1-0\n14\u00aa giornata: - 2-2\n15\u00aa giornata: - \n16\u00aa giornata: - 4-1\nClassifica finale.\nLegenda:\nNote:"}
{"id": "5073759", "revid": "767487", "url": "https://it.wikipedia.org/wiki?curid=5073759", "title": "The Tenor Giants Featuring Oscar Peterson", "text": "The Tenor Giants Featuring Oscar Peterson \u00e8 un CD di Zoot Sims, Eddie Davis e Oscar Peterson, pubblicato dalla Pablo Records nel febbraio del 2001. Il disco fu registrato nell'ottobre del 1975 a New York City, New York (Stati Uniti)."}
{"id": "5073762", "revid": "599013", "url": "https://it.wikipedia.org/wiki?curid=5073762", "title": "Sascha Boller", "text": ""}
{"id": "5073797", "revid": "1005847", "url": "https://it.wikipedia.org/wiki?curid=5073797", "title": "Luca Betti", "text": "Biografia.\nNasce da padre di origini umbre e madre piemontese. I suoi genitori si conoscono a fine degli anni settanta grazie alle corse automobilistiche. Suo padre Andrea (pilota), in coppia con lo zio paterno Luca (co-pilota), corre nei rally italiani in competizione con gli zii materni e conosce cos\u00ec la madre.\nLuca fin da piccolo, pratica molti sport a livello agonistico fra cui il nuoto, lo sci, la pallacanestro, la pallavolo e la pallanuoto. Si diploma al liceo classico e successivamente si laurea alla scuola di amministrazione aziendale dell'Universit\u00e0 degli Studi di Torino.\nNel frattempo coltiva la passione per l'automobilismo e inizia a correre con il parere contrario di tutta la sua famiglia (eccetto il padre). Nel frattempo avvia diverse attivit\u00e0 imprenditoriali e partecipa ad alcune campagne promozionali televisive.\nNel corso degli anni crea e gestisce anche la Kimera Motorsport, la sua scuderia con cui ottiene buoni risultati sia come pilota (diverse vittorie in gare europee e titolo sfiorato di Campionato europeo rally nel 2011) che come manager, gestendo il Junior Team di Abu Dhabi e alcune attivit\u00e0 sportive di Red Bull nei Rally.\nCarriera sportiva.\nDebutta nei rally nel 1998 nel Trofeo Fiat Cinquecento mentre l'anno successivo diventa Campione Italiano Under 23.\nNel 2000 corre con la Fiat Punto Kit nel Campionato Italiano due ruote motrici e debutta nel Campionato del mondo rally dove disputer\u00e0 gare in stagioni diverse sino al 2013.\nIn alcune annate gareggia nel campionato europeo rally dove ottiene il secondo posto nel 2011 e il terzo nel 2012.\nCarriera televisiva.\nNel 2014 ha partecipato alla terza edizione del reality show di Rai 2 \"Pechino Express\", formando col modello israeliano Michael Lewis la coppia degli \"eterosessuali\", eliminata nella quarta tappa. Per la stessa rete, da novembre dello stesso anno entra nel cast del programma \"Detto fatto\" come tutor di guida sicura.\nVita privata.\nDa febbraio 2017 \u00e8 impegnato sentimentalmente con l'attrice Laura Torrisi."}
{"id": "5073798", "revid": "486946", "url": "https://it.wikipedia.org/wiki?curid=5073798", "title": "Astana FC", "text": ""}
{"id": "5073800", "revid": "122944076", "url": "https://it.wikipedia.org/wiki?curid=5073800", "title": "Virbio (figlio di Ippolito)", "text": "Virbio \u00e8 un personaggio della mitologia romana. Fu un re di Aricia.\nGenealogia.\nSecondo Virgilio \u00e8 figlio di Virbio e di Aricia, mentre per Silio Italico \u00e8 uno dei tre figli di Egeria ed \u00e8 fratello di Capys e Albanus.\nMitologia.\nDopo che il padre Ippolito fu resuscitato da Asclepio e dopo che prese il nome di \"Virbius\" (nato due volte), Artemide trasport\u00f2 il principe ateniese nel Latium. Il giovane spos\u00f2 quindi una donna del luogo, e da lei ebbe Virbio, destinato a diventare re di Aricia. \nAllo scoppio della guerra fra italici e profughi troiani Virbio guid\u00f2 i guerrieri di Aricia contro Enea in qualit\u00e0 di alleato di Turno."}
{"id": "5073801", "revid": "297745", "url": "https://it.wikipedia.org/wiki?curid=5073801", "title": "Girolamo Bellarmati", "text": ""}
{"id": "5073803", "revid": "287204", "url": "https://it.wikipedia.org/wiki?curid=5073803", "title": "KMN Kobarid", "text": "Il Klub Malega Nogometa Kobarid \u00e8 una squadra slovena di Calcio a 5 con sede a Caporetto.\nDalla sua fondazione, avvenuta nel 2002, la squadra isontina ha sempre militato nella 1 Slovenian Futsal League."}
{"id": "5073804", "revid": "599013", "url": "https://it.wikipedia.org/wiki?curid=5073804", "title": "Gi\u014drgos Del\u012bkar\u012bs", "text": "Carriera.\nClub.\n Delikaris gioc\u00f2 dal 1969 fino al 1978 nelle file dell'Olympiacos Pireo, sommando 226 gare in campionato con 25 reti all'attivo.\nTrascorse l'ultimo periodo della sua carriera al Panathinaikos, dal 1978 al 1982, giocando solo 35 partite con 5 reti. \nNazionale.\nCon la nazionale greca conta 32 presenze e 7 reti tra il 1971 e il 1981. Fu protagonista delle qualificazioni agli Europei del 1976, in cui la Grecia lott\u00f2 contro la Germania Ovest ottenendo due pareggi, entrambi firmati da Delikaris (2-2 in Grecia, con un gol, e 1-1 in Germania). Tuttavia tali risultati non consentirono la qualificazione."}
{"id": "5073805", "revid": "666668", "url": "https://it.wikipedia.org/wiki?curid=5073805", "title": "KMN Oplast Kobarid", "text": ""}
{"id": "5073845", "revid": "287204", "url": "https://it.wikipedia.org/wiki?curid=5073845", "title": "Stefano Bonsignori (cartografo)", "text": "Biografia.\nOlivetano, di lui si hanno notizie a partire dal 31 dicembre 1575 quando, in una lettera inviata al generale della sua Congregazione, il granduca Francesco I de' Medici chiedeva che \u00abdon Stefano Buonsignori fiorentino assai instrutto\u00bb potesse entrare al suo servizio come cosmografo. Il sovrano intendeva affidargli il completamento del ciclo di mappe per la sala della Guardaroba a palazzo Vecchio, rimasto incompiuto dopo il licenziamento di Egnazio Danti. Il 22 gennaio successivo il generale diede parere favorevole e in quello stesso 1576 il Bonsignori assumeva l'incarico, divenendo cosmografo ufficiale del granduca.\nLe carte di palazzo Vecchio, dipinte sugli sportelli degli armadi del Guardaroba, sono cinquantatr\u00e9 in tutto e di queste ventitr\u00e9 sono del Bonsignori. Sei raffigurano alcune regioni europee (Spagna, Francia, Germania, Italia, Schiavonia, Grecia), dieci riguardano le parti dell'Africa allora conosciute, due i territori orientali (Scizia e Tartaria), quattro le regioni polari e una lo stretto di Magellano; la mappa pi\u00f9 recente \u00e8 del 1586.\nNel frattempo aveva realizzato anche una pianta di Firenze presa da Monte Oliveto e distribuita su nove fogli. \u00c8 un'opera di grandissimo pregio: data alle stampe nel 1584, venne ripubblicata, pur con qualche variante, nel 1594 e nel 1660; anche in tempi recenti sono state realizzate delle riproduzioni (1898, 1924 e 1926).\nSempre nel 1584 edit\u00f2 due carte, l'una del Granducato di Toscana e l'altra del Senese. La prima \u00e8 una miglioria della nota carta della Toscana di Girolamo Bellarmati (1536) ed ebbe carattere ufficiale, tanto da essere utilizzata nel \"Theatrum\" di Abraham Ortelius sin dall'edizione 1603. La seconda \u00e8 pure un rifacimento dal Bellarmati, tuttavia risulta pi\u00f9 povera a livello topografico; ad essa si rifer\u00ec Giovanni Antonio Magini per realizzare una mappa della stessa regione.\nNel 1589 riprodusse gli stessi territori in due grandi affreschi nella sala delle Matematiche (ora delle Carte geografiche) della Galleria degli Uffizi.\nNel 1588 il suo ruolo di cosmografo granducale venne confermato dal successore di Francesco I, Ferdinando I. Mor\u00ec l'anno seguente e venne sepolto nella chiesa di San Michele Bertelde, officiata dalla sua Congregazione (la tomba \u00e8 scomparsa durante la ricostruzione secentesca dell'edificio)."}
{"id": "5073847", "revid": "1020392", "url": "https://it.wikipedia.org/wiki?curid=5073847", "title": "Mononico", "text": ""}
{"id": "5073853", "revid": "599013", "url": "https://it.wikipedia.org/wiki?curid=5073853", "title": "Jan Hugens", "text": "Professionista dal 1960 al 1968.\nCarriera.\nDa dilettante ottenne ottimi risultati sia nelle corse a tappe, conseguendo piazzamenti quali il secondo posto al Kroz Jugoslaviju (Giro di Jugoslavia) nel 1958, il secondo posto nel Ronde van Noord-Holland e il settimo nell'Olympia's Tour nel 1959, sia nelle prove in linea.\nNel 1960 prese parte ai Giochi olimpici di Roma sia nella prova in linea, dove per\u00f2 termin\u00f2 nelle posizioni di rincalzo, sia nella prova della 100\u00a0km a squadre, quarto.\nDopo l'avventura olimpica matur\u00f2 il salto fra i professionisti, gi\u00e0 nel 1961 si mise in evidenza con alcuni piazzamenti in gare a cronometro: terzo nel Gran Premio di Lugano e settimo nel Grand Prix des Nations.\nNella stagione successiva colse due successi di tappa al Tour de l'Avenir, ma in Svizzera raccolse la maggior parte dei risultati, infatti, oltre a vincere il Tour des Quatre Cantones, fu quinto al Campionato di Zurigo, settimo al Gran Premio di Lugano e ottavo al Tour du Nord-Ouest de la Suisse, per quanto riguarda le prove in linea, sesto nel Tour de Suisse, con un secondo posto nella sesta frazione dietro l'italiano Luigi Mele, per quanto concerne quelle a tappe.\nNel 1965 colse il podio al Campionato di Zurigo, giungendo terzo dietro l'italiano Franco Bitossi e lo svizzero Roland Zoeffel, e si mise ancora in evidenza nelle prove a cronometro: quarto sia nel Gran Premio di Lugano che nel Gran Premio des Nations, ottavo nel Trofeo Baracchi in coppia con Arie den Hartog.\nNel 1966 chiuse al terzo posto la prima edizione della Amstel Gold Race, dietro Jean Stablinski e Bernard Van De Kerkhove. In testa fino a poche centinaia di metri dal traguardo Hugens dovette arrendersi al ritorno di Stablinski, anche a causa di un salto di catena.\nDopo il ritiro lavor\u00f2 prima presso delle ditte di costruzioni e poi come bidello scolastico. Mor\u00ec a 71 anni per un cancro al rene."}
{"id": "5073854", "revid": "767487", "url": "https://it.wikipedia.org/wiki?curid=5073854", "title": "Rose Leaves (film 1910)", "text": "Rose Leaves \u00e8 un cortometraggio muto del 1910 diretto da Charles Kent.\nProduzione.\nIl film fu prodotto dalla Vitagraph Company of America.\nDistribuzione.\nDistribuito dalla General Film Company, il film - un cortometraggio in una bobina - usc\u00ec nelle sale cinematografiche statunitensi il 27 agosto 1910."}
{"id": "5073864", "revid": "124413561", "url": "https://it.wikipedia.org/wiki?curid=5073864", "title": "Il Morto", "text": "Il Morto \u00e8 il protagonista di una omonima serie a fumetti italiana edita da Menhir Edizioni e creato da Ermete Librato e Ruvo Giovacca ed esordito nel 2004 in una storia a fumetti della rivista \"Ink\". La caratterizzazione grafica del personaggio \u00e8 molto simile a quella dei personaggi Kriminal e Killing.\nBiografia del personaggio.\nIl protagonista \u00e8 un uomo senza pi\u00f9 memoria del suo passato, che veste con una tuta nera raffigurante uno scheletro bianco. L'uomo non ricorda il suo nome,ma in pi\u00f9 occasioni si fa chiamare Peg. Nel corso degli episodi emergono tracce del suo passato che coinvolgono persone e gruppi che spesso agiscono nell'ombra. Il protagonista mostra una certa abilit\u00e0 nel combattimento e nell'uso delle armi da fuoco. Dopo essere riuscito a fuggire da una clinica psichiatrica dove si commettevano violenze e abusi sui pazienti, nel corso degli episodi PEG si trova costretto tanto a fuggire dagli inseguitori mandati dall'organizzazione responsabile del suo internamento,quanto ad essere coinvolto in situazioni pericolose dove ha a che fare anche con altri criminali minori che vessano e minacciano persone innocenti. A volte alcuni crimini presenti nelle storie sembrano ispirati in parte a fatti di cronaca nera.\nStoria editoriale.\nIl personaggio apparve per la prima volta nel n. 31 della rivista italiana \"Ink\", nel giugno 2004, nella storia intitolata \"Buena Vista Hotel\". Lo stile di questa prima storia ricorda molto quello del fumettista americano Frank Miller, al quale la storia vuole rendere omaggio. Successivamente \u00e8 apparso nella stessa rivista nel settembre del 2005, nel settembre 2007, nel gennaio del 2009 e ancora nel gennaio 2011. I buoni riscontri di pubblico portano a dedicare al personaggio una testata propria, \"Il Morto\" (con sottotitolo \"il nero a fumetti\"), edita dalla Mehnir in una serie di albi dal formato tascabile, simile ai classici fumetti neri italiani; il personaggio e la sua serie si inseriscono infatti in questo filone.\nAlbi.\nEsistono due serie di albi dedicate al morto. La prima \u00e8 quella classica, una pubblicazione bimestrale, mentre la seconda comprende albi speciali, definiti \"Promo\", a tiratura limitata di 1000 (mille) esemplari numerati per ciascun numero.\nSerie regolare\nAlbi speciali in edizione limitata"}
{"id": "5073888", "revid": "767487", "url": "https://it.wikipedia.org/wiki?curid=5073888", "title": "Abraham Tedros", "text": "Carriera.\nClub.\nCresciuto in patria nel Red Sea, nel 2011 si trasferisce in Germania giocando nelle serie minori.\nNazionale.\nHa debuttato con la nazionale eritrea nel 2009. Nel 2011 gioca due incontri valevoli per le qualificazioni ai Mondiali 2014."}
{"id": "5073890", "revid": "765341", "url": "https://it.wikipedia.org/wiki?curid=5073890", "title": "Nokia Lumia 930", "text": "Il Nokia Lumia 930 \u00e8 uno smartphone di fascia alta prodotto da Microsoft Mobile ma marchiato Nokia che fa parte della serie Lumia.\n\u00c8 stato presentato il 2 aprile 2014 nel corso della Build Conference 2014, e rappresenta il primo top di gamma della nuova serie di dispositivi con Windows Phone 8.1 di serie, designato per essere il successore della serie Lumia 92x della quale l'ultimo rappresentante \u00e8 stato il Lumia 925 presentato un anno prima. Il suo successore \u00e8 il Lumia 950 e il suo equivalente XL.\nIl Nokia Lumia Icon, esclusiva di Verizon Wireless negli USA, \u00e8 essenzialmente un derivato del Lumia 930. Le due versioni condividono lo stesso design e le stesse caratteristiche; le uniche differenze sono che sul 930 \u00e8 stata pre-installata la nuova versione di Windows Phone 8.1, mentre sul Lumia Icon era installato Windows Phone 8 Update 3.\nNessuno dei due dispositivi supporta la schermata Glance poich\u00e9 allo schermo AMOLED manca la memoria del display.\nDettagli.\nDisponibile in quattro colori (verde, arancio, bianco, e nero) \u00e8 dotato di un processore Qualcomm Snapdragon 800 da 2.2 Ghz quad core. Presenta uno schermo OLED da 5 pollici con una risoluzione di 1920 \u00d7 1080 pixel con 441 ppi, 2 GB di RAM, una memoria interna da 32 Gb e doppia fotocamera da ben 20 mp posteriore e 1,2 anteriore. La batteria ha una capacit\u00e0 di 2420 mAh e non \u00e8 rimovibile a causa della ricarica wireless tramite apposita base.Le caratteristiche del Lumia 930 lo rendono uno dei top di gamma paragonabile e concorrente al Samsung Galaxy S5 e all'iPhone 6, nonch\u00e9 uno dei migliori terminali Windows Phone in assoluto."}
{"id": "5073891", "revid": "767487", "url": "https://it.wikipedia.org/wiki?curid=5073891", "title": "Tesfalem Tekle", "text": "Carriera.\nClub.\nDal 2008 gioca in patria, nell'Al-Tahrir.\nNazionale.\nHa debuttato con la Nazionale eritrea nel 2011, anno in cui gioca due incontri valevoli per le qualificazioni ai Mondiali 2014."}
{"id": "5073892", "revid": "767487", "url": "https://it.wikipedia.org/wiki?curid=5073892", "title": "Daisies (film 1910)", "text": "Daisies \u00e8 un cortometraggio muto del 1910. Il nome del regista non viene riportato nei credit.\nTrama.\nUna giovane donna difende il diritto ad avere un'educazione universitaria, ribattendo alle obiezioni del suo fidanzato che, alla fine, dovr\u00e0 ammettere di avere torto.\nProduzione.\nIl film fu prodotto dalla Vitagraph Company of America. Venne girato nello stato di New York, al Vassar College di Poughkeepsie.\nDistribuzione.\nDistribuito dalla General Film Company, il film - un cortometraggio in una bobina - usc\u00ec nelle sale cinematografiche statunitensi il 16 agosto 1910."}
{"id": "5073893", "revid": "2519", "url": "https://it.wikipedia.org/wiki?curid=5073893", "title": "Soprano Sax (Zoot Sims)", "text": "Soprano Sax \u00e8 un album di Zoot Sims, pubblicato dalla Pablo Records nel 1976. Il disco fu registrato l'8 e 9 gennaio del 1976 al RCA Studios di New York City, New York (Stati Uniti)."}
{"id": "5073894", "revid": "767487", "url": "https://it.wikipedia.org/wiki?curid=5073894", "title": "Hermon Tecleab", "text": "Carriera.\nClub.\nDal 2008 gioca in patria, nel Mai Temenai.\nNazionale.\nHa debuttato con la Nazionale eritrea nel 2009. Nel 2011 gioca un incontro valevole per le qualificazioni ai Mondiali 2014."}
{"id": "5073895", "revid": "984922", "url": "https://it.wikipedia.org/wiki?curid=5073895", "title": "Yohannes Tilahun", "text": "Carriera.\nClub.\nDal 2008 gioca in patria, nel Mai Temenai.\nNazionale.\nHa debuttato con la Nazionale eritrea nel 2009. Nel 2011 gioca due incontri valevoli per le qualificazioni ai Mondiali 2014."}
{"id": "5073898", "revid": "1543377", "url": "https://it.wikipedia.org/wiki?curid=5073898", "title": "I diari delle streghe - La tentazione", "text": "I diari delle streghe - La tentazione \u00e8 il 7\u00ba e ultimo libro della saga \"I diari delle streghe\" creata da Lisa J. Smith, pubblicato nel 2013 negli Stati Uniti d'America e il 29 maggio 2014 in italiano.\nIl romanzo non \u00e8 scritto dalla Smith, ma da un'altra scrittrice, Aubrey Clark.\nTrama.\nPer liberare i membri del circolo dalla possessione degli antenati, Cassie e sua madre Alexandra vanno a trovare Timothy Dent, un bibliotecario dell'occulto che, sedici anni prima, litig\u00f2 con Black John venendo privato dei poteri e bandito da New Salem: grazie a lui, Cassie apprende che la famiglia da cui discende, i Blak, ha cercato la vita eterna e per questo \u00e8 stata maledetta e costretta a perpetrare, con il trascorrere del tempo, omicidi e persecuzioni nei confronti degli estranei e delle altre streghe. Per evitare che la possessione degli antenati Blak diventi, con l'arrivo del plenilunio, permanente, la ragazza deve trovare, sul Libro delle Ombre di suo padre, un esorcismo creato da uno dei suoi avi, Absolom, al momento dentro il corpo di Adam. Convinta, dopo aver parlato con Timothy, che l'amore possa contrastare la possessione, Cassie torna alla grotta, scoprendo per\u00f2 che solo Nick \u00e8 in grado di farlo; inoltre, mette al corrente Max di quanto sta succedendo, e questi decide di aiutarla a salvare la citt\u00e0, nonostante il circolo abbia ucciso suo padre. Grazie all'aiuto di Nick, che pu\u00f2 accedere alle facolt\u00e0 dello spirito che cerca di controllarlo, Cassie riesce a decifrare l'esorcismo e si reca alla grotta, dove la possessione ha avuto inizio, per scioglierlo, ma il sortilegio \u00e8 troppo potente, ed \u00e8 necessario che venga eseguito insieme a qualcun altro che possieda la magia nera: Cassie propone quindi a Scarlett di darle il Libro delle Ombre del loro padre in cambio di aiuto. L'esorcismo viene quindi portato a termine, ma con l'effetto collaterale di riportare in vita gli antenati, che iniziano a cercare di convincere uno dei membri del circolo ad unirsi a loro come dodicesimo membro. Cassie, Adam e Diana riescono a recuperare il Libro e tornano da Timothy Dent per chiedergli aiuto: oltre a scoprire che Black John era Giustiniano I e che fu lui a cercare per primo la vita eterna, facendo maledire la famiglia, apprendono che, per scacciare gli antenati, devono bruciare il Libro con un incantesimo che pu\u00f2 essere lanciato solo se il circolo \u00e8 completo. Tornati a New Salem, hanno una visione in cui i Blak li informano che bruceranno il municipio durante l'imminente festa della societ\u00e0 storica, causando numerose vittime: quando, durante il party, il fuoco sta ormai consumando tutto, Faye acconsente a cambiare fazione, salvando cos\u00ec la vita agli ospiti. Il circolo cerca di riportarla da loro, ma la ragazza non vuole poich\u00e9, anche a loro insaputa, sta spiando i Blak: scoperto grazie a Faye che vogliono tradire Scarlett poich\u00e9 ha cercato di comandarli, Cassie sfrutta il loro legame di sorelle e il desiderio di Scarlett di avere una famiglia per convincerla ad allearsi con lei. Mentre il circolo \u00e8 al cimitero a compiere l'esorcismo, viene interrotto dall'arrivo dei Blak, ma, da una scatola consegnata a Cassie da Timothy, escono dei topi che danno ai ragazzi il tempo di completare l'incantesimo: il Libro delle Ombre, gli antenati e la magia oscura vengono cos\u00ec distrutti, a scapito per\u00f2 dei poteri di Cassie, che vengono reclamati come prezzo. Il circolo, gli anziani e i genitori decidono di donarle parte della loro magia per farla tornare ad essere una strega; Scarlett, ormai buona, confessa alla sorella che il filo d'argento tra s\u00e9 e Adam era finto, e che l'aveva creato solo per farle del male. Cassie pu\u00f2 cos\u00ec continuare serenamente la sua relazione con il ragazzo e restare nel circolo."}
{"id": "5073899", "revid": "16758", "url": "https://it.wikipedia.org/wiki?curid=5073899", "title": "Pat Curcio", "text": "Carriera.\nGiocatore.\nCurcio, messosi in luce nella lega giovanile Ontario Hockey League, esord\u00ec nell'hockey professionistico con i Dallas Freeze in Central Hockey League (1992-1993).\nDopo un anno pass\u00f2 in ECHL, dove in una sola stagione vest\u00ec le maglie di tre squadre: Dayton Bombers, Charlotte Checkers e Huntsville Blast. Nel 1994-1995 gioc\u00f2 in Colonial Hockey League, dividendosi tra Saginaw Wheels e Brantford Smoke.\nDalla stagione successiva si trasfer\u00ec in Europa. Dapprima fu in Italia, dove nella stagione 1995-1996 vest\u00ec la maglia dei Devils Milano, squadra che attraversava una grave crisi, che la port\u00f2 a chiudere la stagione all'ultimo posto, con conseguente retrocessione e spostamento della squadra a Courmayeur. Dopo una brevissima parentesi nella Lega Nazionale B, si trasfer\u00ec in Germania: dapprima nella seconda serie (EV Ravensburg), poi in Deutsche Eishockey Liga dove disput\u00f2 l'ultima parte della stagione 1996-1997 e le due successive stagioni con gli Hannover Scorpions, appendendo i pattini al chiodo al termine della stagione 1998-1999.\nNella stagione 2001-2002 gioc\u00f2 alcuni incontri con l'ESV Bayreuth nella terza serie tedesca.\nAllenatore e dirigente.\nDal 2006 inizi\u00f2 ad allenare. Fu primo allenatore dei Pickering Panthers nella lega giovanile Ontario Provincial Junior A Hockey League (oggi Ontario Junior Hockey League) per la stagione 2006-2007.\nFu poi assistente allenatore dei London Knights in Ontario Hockey League (dal 2007 al 2009), degli Utah Grizzlies in ECHL (2009-2010) e dei Sault Ste. Marie Greyhounds nuovamente in OHL (2010-2011).\nNel settembre 2011 annunci\u00f2 la nascita di una squadra, fondata assieme alla moglie Elouise, che avrebbe riportato l'hockey su ghiaccio professionistico nella citt\u00e0 di San Francisco dopo quindici anni di assenza: i San Francisco Bulls. Nel successivo mese di novembre fu confermata l'iscrizione in ECHL. Della squadra Curcio fu presidente, general manager ed allenatore.\nI Bulls furono iscritti alla ECHL a partire dalla stagione 2012-2013, e chiusero il loro primo anno riuscendo a raggiungere i play-off, eliminati al primo turno dagli Alaska Aces. Nel gennaio 2014, tuttavia, falliti i tentativi di vendere la squadra, Curcio fu costretto a scioglierla.\nIl 31 luglio 2014 divenne allenatore dell'Hockey Milano Rossoblu. Alla sua prima stagione port\u00f2 la squadra alla finale di Coppa Italia e riport\u00f2 Milano alla semifinale scudetto che mancava dalla stagione 2007-2008. Un anno pi\u00f9 tardi pass\u00f2 alla guida dell'HC Valpellice. Dopo pochi mesi per\u00f2 fu scelto come nuovo vice di Doug Shedden sulla panchina dell'HC Lugano nella Lega Nazionale A svizzera. Al termine della stagione, il suo contratto venne rinnovato per un'ulteriore stagione.\nShedden e Curcio sono stati esonerati il 16 gennaio del 2017, sostituiti rispettivamente da Greg Ireland e Jussi Silander.\nNel giugno del 2017 prese il posto di Tom Pokel sulla panchina dell'Hockey Club Bolzano. La sua esperienza in Alto Adige dur\u00f2 solo pochi mesi: complici gli scarsi risultati, la dirigenza lo sollev\u00f2 dall'incarico gi\u00e0 nel mese di novembre, sostituendolo con il finlandese Kai Suikkanen.\nProcuratore sportivo.\nDopo l'allontanamento dal Bolzano, nel 2018 Curcio \u00e8 tornato a praticare l'attivit\u00e0 di procuratore sportivo, divenendo socio della Optima World Sports. Gi\u00e0 prima di cominciare ad allenare aveva svolto questa attivit\u00e0, al fianco di Gus Badeli."}
{"id": "5073904", "revid": "599013", "url": "https://it.wikipedia.org/wiki?curid=5073904", "title": "Claudia Squizzato", "text": "Carriera.\nClaudia Squizzato cresce calcisticamente nel Barcon giocando in Serie B e in Serie A2, passando al Venezia 1984 per ritornare al Barcon nel corso della stagione.\nRitorna al Venezia 1984 giocando in Serie A fino al termine della stagione 2011-2012 quando, pur superando la Lazio nei play-off per 1-0 conquistando il diritto di giocare ancora nella massima serie, poco dopo la societ\u00e0 dichiara fallimento svincolando le proprie atlete.\nDopo aver sottoscritto nell'estate 2012 un contratto con il Verona Bardolino, che dalla stagione 2013-2014 \u00e8 iscritta alla Serie A con la nuova denominazione AGSM Verona, alla sua terza stagione con la maglia gialloblu, la 2014-2015, contribuisce a far raggiungere alla societ\u00e0 posizioni di vertice nella classifica fin dalle prime giornate, ed al termine del campionato conquista il suo primo scudetto personale e il titolo di campione d'Italia. Gioca con la formazione veronese ancora un campionato, lasciando la societ\u00e0 al termine della stagione 2015-2016.\n\u00c8 stata convocata nella nazionale italiana alcune volte soprattutto nella stagione 2005-2006, ma senza scendere in campo. Ha fatto il suo esordio in nazionale in occasione dell'amichevole contro il a Nagano, persa per 1-0, entrando in campo a met\u00e0 del secondo tempo in sostituzione di Linda Tucceri Cimini."}
{"id": "5073905", "revid": "767487", "url": "https://it.wikipedia.org/wiki?curid=5073905", "title": "Chew Chew Land; or, The Adventures of Dolly and Jim", "text": "Chew Chew Land; or, The Adventures of Dolly and Jim \u00e8 un cortometraggio muto del 1910. Il nome del regista non viene riportato nei credit.\nProduzione.\nIl film fu prodotto dalla Vitagraph Company of America.\nDistribuzione.\nDistribuito dalla General Film Company, il film - un cortometraggio di 183 metri - usc\u00ec nelle sale cinematografiche statunitensi il 6 settembre 1910. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dalla Vitagraph, \"A Rough Weather Courtship\"."}
{"id": "5073921", "revid": "1543377", "url": "https://it.wikipedia.org/wiki?curid=5073921", "title": "Samsung Galaxy Express", "text": "Il Samsung Galaxy Express (GT-I8730) \u00e8 uno smartphone prodotto e messo in commercio dalla Samsung nel marzo 2013 con un design simile a quello del Galaxy S Duos ma con le connessioni 4G LTE e NFC. Ha uno schermo di 4.5 pollici Super AMOLED Plus e monta le caratteristiche del Samsung Galaxy S III.\nCaratteristiche.\nSoftware e servizi.\nIl Galaxy Express monta il sistema operativo Android, un sistema operativo per dispositivi mobili open source basato su Linux e sviluppato da Google nel 2008. Tra le altre caratteristiche, il software consente agli utenti di personalizzare la schermata iniziale che pu\u00f2 contenere applicazioni installate e widget. Ha quattro collegamenti per le app pi\u00f9 utilizzate che possono essere memorizzate nella parte inferiore dello schermo e il bottone al centro apre il cassetto delle applicazioni, che contiene le app installate sul telefono. Grazie a un system tray l'utente pu\u00f2 visualizzare le notifiche ricevute e con un interruttore si possono avviare le funzioni di uso comune. Il Galaxy Express possiede l'interfaccia TouchWiz sviluppato dalla Samsung. La versione \"Nature\" usata dal Galaxy Express ha nuove funzioni e elementi interattivi per la schermata di blocco come l'effetto acqua. Il telefono possiede anche l'assistente personale S Voice, basato su Vlingo e avversario del software Siri della Apple. S Voice pu\u00f2 riconoscere otto lingue diverse come l'Inglese, Coreano e il Francese. S Voice consente all'utente di controllare 20 funzioni come la riproduzione di musica, impostare la sveglia, attivare la modalit\u00e0 guida e si basa su Wolfram Alpha per le ricerche online.\nIl Galaxy Express utilizza Google Now, un assistente vocale simile a S Voice e contiene anche alcune modifiche del software. Sar\u00e0 disponibile un aggiornamento alla versione 4.2.2 Jellybean tramite Over-The-Air e Samsung Kies.\nIl Galaxy Express ha una moltitudine di app, incluse le app standard Android come YouTube, Google+, Voice Search, Google Play, Gmail, Google Maps e calendario, insieme alle app di Samsung Apps come S Voice, ChatON, Game Hub, Video Hub, Social Hub e Navigatore satellitare. L'utente pu\u00f2 accedere a Google Play, un negozio virtuale Android, per scaricare applicazioni, film, musica, programmi TV, giochi, libri, e riviste.\nIl Galaxy Express pu\u00f2 riprodurre audiobook, podcast e pu\u00f2 ordinare una propria libreria in ordine alfabetico per titolo di canzone, artisti, album, playlist, cartelle, and genere. Ha anche un'applicazione della Samsung chiamata \"Music Hub\" che consente di scaricare musica, avversario di iTunes, iCloud e iTunes Match della Apple. Il catalogo di Music Hub contiene oltre 19\u00a0milioni di canzoni.\nIl telefono pu\u00f2 fare videochiamate grazie alla videocamera frontale di 1.3\u00a0MP e con il supporto aptX codec migliora la connessione auricolare per Bluetooth. Gli sms sul Galaxy Express non hanno subito modifiche dagli altri dispositivi Samsung Galaxy. Speech-to-text \u00e8 supportato da Vlingo e dell'assistente di riconoscimento vocale di Google. Ci sono una moltitudine di applicazioni disponibili che possono integrare la tastiera del Galaxy Express.\nHardware e design.\nIl Galaxy Express ha uno \"chassis\" di policarbonato lungo 132.2\u00a0mm, largo 69.1\u00a0mm, spesso 9.3\u00a0mm e 139.1 g di peso. Il telefono \u00e8 disponibile in due colori: \"Marmo Bianco\" e \"Grigio Titanio\".\nInternamente, usa un processore Qualcomm's Snapdragon 400 dotato di dual-core 1.2\u00a0GHz Krait CPU e un Adreno 305 GPU.\nIl Galaxy Express ha 1\u00a0GB di RAM con 8\u00a0GB di memoria interna, una versione che sar\u00e0 disponibile a livello internazionale con 64\u00a0GB; additionally, e card slot microSD fino a 32\u00a0GB per una memoria totale di 40\u00a0GB.\nIl Galaxy Express ha uno schermo HD Super AMOLED di 4.5\u00a0mm con una risoluzione di 480\u00d7800 pixel (207.1 ppi). Il vetro usato per lo schermo \u00e8 il Corning Gorilla Glass 2.\nIl Galaxy Express ha una videocamera di 5 megapixel con una risoluzione foto di 2,592\u00d71,944 e risoluzione video di (720p). Samsung ha migliorato il software della videocamera rispetto al predecessore per includere zero shutter lag e le modalit\u00e0 Burst Mode and Best Shot, per catturare rapidamente le foto prima che sia selezionato lo scatto. Il telefono pu\u00f2 anche scattare foto durante la registrazione video. La videocamera frontale \u00e8 di 1.3 megapixel che pu\u00f2 fare video di 720p. Il telefono ha flash LED e autofocus.\nOltre al touchscreen di 4.5\u00a0mm, il Galaxy Express dispone di input utente, incluso un tasto home, un tasto del volume e un tasto di accensione/spegnimento rispettivamente ai lati. Ha un connettore jack TRS per gli auricolari di 3.5\u00a0mm e uno speaker sotto il tasto home.\nIl Galaxy Express utilizza una batteria li-ion di 2,000\u00a0mAh e si dice che favorisca uno standby di 581 ore o 11\u00a0ore di conversazione su 3G e 586\u00a0ore in standby e 19\u00a0ore di conversazione su 2G. La batteria possiede la connettivit\u00e0 near field communication che consente agli utenti di condividere le indicazioni delle mappe e video su YouTube rapidamente tramite Wi-Fi Direct (tramite Android Beam) e eseguire pagamenti non touch a negozi attrezzati di registratore di cassa con connessione NFC. Per ridurre il consumo della batteria, Samsung ha introdotto \"Smart Stay\", che ha la capacit\u00e0 di rilevare gli occhi dell'utente e spegnere il dispositivo quando non li rileva. La batteria pu\u00f2 essere in modalit\u00e0 wireless usando uno speciale pad che utilizza la risonanza magnetica magnetic per produrre un campo magnetico che pu\u00f2 essere trasferito attraverso."}
{"id": "5073944", "revid": "1543377", "url": "https://it.wikipedia.org/wiki?curid=5073944", "title": "Potassic-fluoro-hastingsite", "text": "La potassic-fluoro-hastingsite \u00e8 un minerale, un anfibolo appartenente al sottogruppo degli anfiboli di calcio.\n\u00c8 stata scoperta nel corso di studi su rocce ricche di anfiboli risalenti all'orogenesi di Grenville nelle Hudson Highlands all'interno dell'Harriman State Park, citt\u00e0 di Tuxedo, Contea di Orange, stato di New York, Stati Uniti d'America fra gli scarti della miniera di Greenwood, una miniera di ferro del XIX secolo abbandonata. \u00c8 stata poi approvata dall'IMA con il nome di fluoro-potassichastingsite e rinominata nell'ambito della revisione della nomenclatura degli anfiboli del 2012.\nQuesto minerale \u00e8 il termine del gruppo dell'hastingsite ricca di potassio e fluoro, da cui il nome.\nMorfologia.\nLa potassic-fluoro-hastingsite \u00e8 stata scoperta sotto forma di aggregati compatti di cristalli grandi fino ad un centimetro.\nOrigine e giacitura.\nLa potassic-fluoro-hastingsite \u00e8 stata trovata associata a magnetite, diopside, enstatite, pirrotite, calcopirite, pirite e, in qualche caso, flogopite. La paragenesi di questo minerale dimostra che si \u00e8 formata successivamente alla magnetite assieme ai minerali di solfati sostituendo l'hastingsite e la diopside come fase intergranulare fra i cristalli di diopside come prodotto di metasomatismo potassio-alogeno."}
{"id": "5073945", "revid": "486946", "url": "https://it.wikipedia.org/wiki?curid=5073945", "title": "Associazione Sportiva Calcio Dilettantistica Ebolitana 1925", "text": ""}
{"id": "5073946", "revid": "1318658", "url": "https://it.wikipedia.org/wiki?curid=5073946", "title": "Legge PML", "text": "La legge PML, acronimo di \"Loi Paris-Marseille-Lyon\", ufficialmente \"loi no 82-1169 du 31 d\u00e9cembre 1982 relative \u00e0 l'organisation administrative de Paris, Marseille, Lyon et des \u00e9tablissements publics de coop\u00e9ration intercommunale\", \u00e8 la normativa che deroga l'ordinaria legislazione comunale per le tre maggiori citt\u00e0 della Francia. \nLegislazione.\nIl principio lasciato da Napoleone nei paesi che hanno mantenuto il suo diritto amministrativo \u00e8 quello dell'uniformit\u00e0 delle strutture di governo locale sul territorio. L'impetuosa crescita dei maggiori centri urbani nel XX secolo rese complicato il mantenimento di questo cardine, dato che varie citt\u00e0 raggiunsero o superarono le dimensioni demografiche del superiore livello provinciale, rendendo inefficiente una normativa che le equiparava nei poteri e nella struttura ai pi\u00f9 piccoli villaggi dotati di amministrazione autonoma.\nLe tre maggiori citt\u00e0 francesi vennero divise in \"arrondissement\" municipali, che divennero la base unica delle elezioni comunali, il consiglio cittadino divenendo una semplice unione dei consigli d\"arrondissement\". Il totale dei seggi venne fissato nel numero di 163 a Parigi, di 101 a Marsiglia e di 73 a Lione. Ogni \"arrondissement\" ha un proprio sindaco particolare, mentre il sindaco cittadino \u00e8 scelto dal consiglio comunale su indicazione politica indiretta degli elettori, ogni partito indicando preventivamente il proprio candidato in caso di vittoria. L'elezione di secondo grado attraverso i consigli d\"arrondissement\" rende tuttavia possibile la vittoria del partito e del sindaco meno votato in percentuale, come accade nel sistema dei Grandi elettori del presidente degli Stati Uniti.\nConsiglio di Parigi.\nLa capitale francese ricevette inoltre dalla legge PML la definitiva sanzione di un percorso legislativo pluridecennale che la trasform\u00f2 in una citt\u00e0 metropolitana, ossia in un ente al contempo comune e provincia, ossia dipartimento nel lessico francese. \nL'amministrazione comunale di Parigi, la Mairie de Paris, assume dunque anche i poteri provinciali dei dipartimenti, anche se la figura del sindaco di Parigi ha ancora limitazioni da parte di autorit\u00e0 statali, come il prefetto di polizia."}
{"id": "5073948", "revid": "23", "url": "https://it.wikipedia.org/wiki?curid=5073948", "title": "Fluoro-potassichastingsite", "text": ""}
{"id": "5073949", "revid": "1522738", "url": "https://it.wikipedia.org/wiki?curid=5073949", "title": "Bill Cipher", "text": ""}
{"id": "5073950", "revid": "486946", "url": "https://it.wikipedia.org/wiki?curid=5073950", "title": "Societ\u00e0 Sportiva Ebolitana", "text": ""}
{"id": "5073952", "revid": "67344944", "url": "https://it.wikipedia.org/wiki?curid=5073952", "title": "Municipio di Parigi", "text": ""}
{"id": "5073953", "revid": "715366", "url": "https://it.wikipedia.org/wiki?curid=5073953", "title": "Quartetto per archi n. 12 (Schubert)", "text": "Il Quartetto per archi n. 12 in do minore, D.703 fu composto da Franz Schubert nel dicembre del 1820. Si tratta del primo movimento di una composizione mai completata; in aggiunta a questo movimento d'apertura Schubert compose anche le prime battute di un \"Andante\". Questo quartetto incompiuto viene considerato uno dei primi lavori della maturit\u00e0 di Schubert compositore.\nContesto.\nSchubert inizi\u00f2 a lavorare al suo quartetto d'archi all'inizio di dicembre 1820, poco dopo una \"Schubertiade\" tenutasi a casa di Ignaz von Sonnleithner il primo del mese. Si trattava del suo primo tentativo di composizione di un quartetto per archi dopo il completamento del Quartetto per archi n. 11 in mi maggiore, D.353 del 1817. Completato il primo movimento \"Allegro assai\", Schubert scrisse le 41 battute del successivo movimento \"Andante \"prima di abbandonare il lavoro.\nCos\u00ec come per la sua ultima Sinfonia \"Incompiuta\", ci sono state molte speculazioni sul motivo per cui Schubert abbia lasciato l'opera incompleta. Un punto di vista, citato da B. Shore, considera che il compositore l'abbia accantonata per seguire un'altra idea musicale e che poi non vi abbia pi\u00f9 messo mano, forse perch\u00e9 dopo aver composto un primo movimento cos\u00ec potente non riusciva a produrne una continuazione alla stessa altezza. J. Arrebola considera invece probabile che questa composizione, cos\u00ec come altre dello stesso periodo, sia stata accantonata semplicemente perch\u00e9 \"... non rappresentava ancora il grande balzo in avanti per cui stava lottando.\"\nDopo la morte di Schubert lo spartito manoscritto arriv\u00f2 nelle mani di Johannes Brahms che, dopo una prima esecuzione a Vienna nel marzo 1867, lo pubblic\u00f2 nel 1870.\nPer molto tempo si \u00e8 pensato che il Quartetto per archi n. 12 in do minore, D.703 fosse un lavoro precedente databile intorno al 1814 (probabilmente confondendolo con il \"Movimento di quartetto in do minore\", D.103), pregevole e ben fatto ma con poco impatto sulle successive opere del compositore. Opinioni pi\u00f9 recenti ne hanno invece ristabilito l'importanza come precursore delle sue pi\u00f9 importanti composizioni; si veda ad esempio il commento di M. Brown, secondo il quale questo quartetto \u00e8 \"... il solo movimento nell'opera strumentale di Schubert, prima della Sinfonia \"Incompiuta\", che ci prepari alla grandezza che esplode in quella sinfonia\".\nQuattro anni dopo questo quartetto lasciato incompleto, Schubert ritorn\u00f2 al genere scrivendo il Quartetto per archi n. 13 in la minore (detto Quartetto Rosamunde) D.804, che fu seguito dal Quartetto per archi n. 14 in re minore D.810 (noto anche come \"La morte e la fanciulla\").\nStruttura.\nLa composizione consiste in un unico movimento in forma di sonata, annotato come \"Allegro assai\"; la durata \u00e8 di circa dieci minuti."}
{"id": "5073954", "revid": "767487", "url": "https://it.wikipedia.org/wiki?curid=5073954", "title": "A Rough Weather Courtship", "text": "A Rough Weather Courtship \u00e8 un cortometraggio muto del 1910. Il nome del regista non viene riportato nei credit.\nProduzione.\nIl film fu prodotto dalla Vitagraph Company of America.\nDistribuzione.\nDistribuito dalla General Film Company, il film - un cortometraggio di 120 metri - usc\u00ec nelle sale cinematografiche statunitensi il 6 settembre 1910. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dalla Vitagraph, la commedia \"Chew Chew Land; or, The Adventures of Dolly and Jim\"."}
{"id": "5073959", "revid": "487015", "url": "https://it.wikipedia.org/wiki?curid=5073959", "title": "Guglielmo Capraia", "text": ""}
{"id": "5073960", "revid": "1906976", "url": "https://it.wikipedia.org/wiki?curid=5073960", "title": "Trulli GP", "text": "La Trulli GP (Trulli Formula E Team) \u00e8 stata una squadra automobilistica che gareggiava nel campionato di Formula E. \u00c8 stato fondata dall'ex pilota di Formula 1 Jarno Trulli.\nStoria.\nIl team \u00e8 nato rilevando la \"Drayson Racing\". Il 18 giugno 2014 viene ufficializzata la sua partecipazione al campionato mondiale di Formula E 2014-2015. Il 15/12/2015 la squadra ufficializza il ritiro dalla Formula E.\nStagioni.\n2014-2015.\nPer la stagione 2014-2015 vengono nominati piloti Michela Cerruti e lo stesso Jarno Trulli, che torna al volante di una monoposto per la prima volta dal 2011. L'inizio di stagione \u00e8 molto deludente: in qualifica Trulli commette un errore ed \u00e8 costretto a partire dal fondo mentre la Cerruti risulta la pi\u00f9 lenta tra i piloti che hanno fatto segnare un tempo valido (tenendo dietro 3 piloti nella qualifica generale). In gara Trulli non riesce a prendere il via mentre la Cerruti giunge solo in quattordicesima posizione. Nella seconda gara, Trulli, dopo essere stato a lungo in seconda posizione viene penalizzato con un drive through per un eccessivo consumo di energia mentre la Cerruti si ritira al primo giro per un contatto. A Punta del Este Trulli riesce a ottenere dei punti giungendo in quarta posizione mentre ancora una volta la Cerruti non guadagna punti e giunge undicesima. A Buenos Aires entrambe le vetture si ritirano.\nDalla gara successiva di Miami Michela Cerruti viene sostituita da Vitantonio Liuzzi che ottiene due punti a Berlino, dove Jarno conquista la pole-position.\n2015-2016.\nI piloti per la seconda stagione saranno Vitantonio Liuzzi e Salvador Dur\u00e1n.. Nei test per\u00f2 la vettura si dimostra poco affidabile, al punto che Liuzzi riesce a scendere in pista solo all'ultimo giorno, ciononostante il team decide di mantenere la fornitura dei motori da parte di Motomatica.\nNel primo appuntamento stagionale il team non riesce a prendere il via a causa di problemi doganali, mentre a fermare il team nella seconda gara sono le verifiche tecniche. A seguito delle numerose difficolt\u00e0 tecniche ed economiche, il team italiano decide di ritirarsi dalla Formula E."}
{"id": "5073961", "revid": "196390", "url": "https://it.wikipedia.org/wiki?curid=5073961", "title": "Canoe Rugby Club Madrid Noroeste", "text": ""}
{"id": "5073962", "revid": "767487", "url": "https://it.wikipedia.org/wiki?curid=5073962", "title": "Back to Nature; or, The Best Man Wins", "text": "Back to Nature; or, The Best Man Wins \u00e8 un cortometraggio muto del 1910. Il nome del regista non viene riportato nei credit del film prodotto dalla Vitagraph e interpretato da Maurice Costello e Florence Turner.\nProduzione.\nIl film fu prodotto dalla Vitagraph Company of America.\nDistribuzione.\nDistribuito dalla General Film Company, il film - un cortometraggio di 296 metri - usc\u00ec nelle sale cinematografiche statunitensi il 19 agosto 1910."}
{"id": "5073974", "revid": "337733", "url": "https://it.wikipedia.org/wiki?curid=5073974", "title": "Centro sportivo di Castel Volturno", "text": "Il Centro Sportivo SSC Napoli Konami Training Center, pi\u00f9 semplicemente Konami Training Center o Centro di Castel Volturno \u00e8 il centro sportivo e sede sociale della SSC Napoli, societ\u00e0 calcistica italiana della citt\u00e0 di Napoli.\n\u00c8 situato al km 35,300 della Strada Statale Domitiana, lungo l'omonimo litorale, in localit\u00e0 Pinetamare, presso il comune di Castel Volturno in provincia di Caserta, a circa 40\u00a0km da Napoli.\nStoria.\nA seguito del fallimento dell'estate 2004 il Calcio Napoli perse la propriet\u00e0 del Centro Paradiso di Soccavo, in cui svolgeva i propri allenamenti fin dal 1977.\nLa nuova propriet\u00e0 in capo ad Aurelio De Laurentiis opt\u00f2 per non riacquistare i locali del vecchio centro, ma di spostarsi in una nuova sede. Sebbene fosse stata designata l'attuale sede di Castel Volturno fin dal 2005, gli allenamenti della squadra si svolsero presso lo stadio di Marano fino al completamento del centro sportivo. \nDal luglio 2006 il Centro sportivo di Castel Volturno \u00e8 diventato la sede ufficiale e centro di allenamento della squadra partenopea.\nIl centro \u00e8 stato in seguito soggetto a vari restyling: una prima volta nel 2014 su indicazione dell'allenatore Rafael Ben\u00edtez e successivamente nel 2018 dopo l'arrivo di Carlo Ancelotti sulla panchina azzurra. \nDal 1\u00b0 Luglio 2021, a seguito la partnership firmata con l'azienda videoludica Konami, il centro sportivo viene rinominato in \"SSC Napoli KONAMI Training Center\".\nStruttura.\nIl centro sportivo si estende su una superficie di 2800 metri quadrati, tra la vasta pineta di Castel Volturno, il mare ed il fiume Clanio.\nLa struttura comprende:"}
{"id": "5074001", "revid": "1305772", "url": "https://it.wikipedia.org/wiki?curid=5074001", "title": "Under the Old Apple Tree", "text": ""}
{"id": "5074006", "revid": "767487", "url": "https://it.wikipedia.org/wiki?curid=5074006", "title": "Mrs. Barrington's House Party", "text": "Mrs. Barrington's House Party \u00e8 un cortometraggio muto del 1910. Il nome del regista non viene riportato nei credit del film, una commedia prodotta dalla Vitagraph Company of America.\nProduzione.\nIl film fu prodotto dalla Vitagraph Company of America.\nDistribuzione.\nDistribuito dalla General Film Company, il film - un cortometraggio in una bobina - usc\u00ec nelle sale cinematografiche statunitensi il 12 agosto 1910."}
{"id": "5074007", "revid": "1573940", "url": "https://it.wikipedia.org/wiki?curid=5074007", "title": "Farlowella", "text": "Farlowella \u00e8 un genere di pesci appartenenti alla famiglia Loricariidae e alla sottofamiglia Loricariinae che provengono dal Sud America. \"Farlowella\" deriva dal nome del botanico William Gilson Farlow.\nDescrizione.\nPresentano un corpo estremamente sottile e allungato, di solito di una colorazione marrone. La specie di dimensioni maggiori \u00e8 \"Farlowella nattereri\" che raggiunge i 26,5\u00a0cm.\nTassonomia.\nIn questo genere sono riconosciute 27 specie.\nAcquariofilia.\nSolo tre specie di questo genere vengono frequentemente allevate in acquario: \"Farlowella vittata\", \"F. acus\" e \"F. gracillis\"."}
{"id": "5074011", "revid": "1543377", "url": "https://it.wikipedia.org/wiki?curid=5074011", "title": "Potamo", "text": "Potamo () era il nome di due demi dell'Attica (Potamo superiore, , e Potamo inferiore, ) situati sulla sua costa orientale a nord di Torico, vicino alla valle dell'Ilisso. Potamo superiore si trovava nei pressi dell'attuale monastero Cesariano e Potamo inferiore vicino a Panepistimioupolis.\nDescrizione.\nUn tempo la zona era piuttosto popolosa e, secondo la tradizione, conteneva il sepolcro di Ione.\nIl demo era collocato da Leake presso le rovine di Paleokastro o Evreokastro, situate su un'altura circondata da torrenti, tre chilometri a sud-ovest di Dhaskali\u00f2, leggermente a sud del villaggio di Dardheza. Il suo porto era probabilmente nella moderna Dhaskali\u00f2 ed probabilmente fu quello che ospit\u00f2 la flotta peloponnesiaca durante la guerra del Peloponneso."}
{"id": "5074013", "revid": "68179574", "url": "https://it.wikipedia.org/wiki?curid=5074013", "title": "Tiny Robots", "text": ""}
{"id": "5074015", "revid": "287204", "url": "https://it.wikipedia.org/wiki?curid=5074015", "title": "Terme di Vasto", "text": "Il complesso termale di Vasto, l'antica Histonium, \u00e8 il pi\u00f9 grande dell'intera fascia Adriatica dell'Italia centro-meridionale: ha infatti un'estensione di circa 250\u00a0m\u00b2. Inoltre, molta parte del sito \u00e8 ancora sepolta sotto la vicina strada Adriatica e la chiesa di Sant'Antonio.\nStoria e collocazione.\nNella parte colpita dalla frana del 1956, ossia via Adriatica, continue campagne di scavi della Soprintendenza di Chieti hanno portato alla luce, grazie ad alcuni saggi di scavo eseguiti nel 1973-1974 il complesso in laterizio delle terme di Vasto databili al II secolo.\nSi decise la demolizione dell'ex convento dei Francescani della chiesa di Sant'Antonio di Padova, ancora in piedi, per permettere meglio la campagna di scavo: in tutto si hanno tre pavimenti, due a mosaico e uno in marmo, delle terme di Histonium, affiorati finora, tutti di rara bellezza, a testimonianza del grado di civilt\u00e0 e di opulenza che il municipium romano aveva raggiunto durante l'apogeo imperiale.\nQuesto complesso di notevoli proporzioni (tredici ambienti divisi in origine probabilmente da un colonnato, che seguono il naturale declivio del terreno, distribuito su tre livelli dalla chiesa di Sant'Antonio alla chiesa della Madonna delle Grazie) e pregio artistico, \u00e8 tra i meglio conservati della regione Abruzzo. \nIn base alla sua dimensione totale e alla sua posizione periferica nella citt\u00e0 romana, si suppone che il complesso fosse aperto a tutti, indistintamente dalla classe sociale di appartenenza, pur non presentando percorsi differenziati per uomini e per donne, tipici delle terme romane pi\u00f9 simmetriche.\nLa prima parte mostra la cella del \"tepidarium\", poi il \"frigidarium\" e il \"calidarium\". Il pavimento del \"sudatorio\" aveva un doppio fondo separato da fessure, attraverso le quali passava il calore, l' \"apodyterium\" era il locale dove sci si spogliava, vi era anche la sala per il massaggio (unctarium) per le frizioni al corpo con degli arnesi detti \"strigles\". Il primo pavimento riportato alla luce nel 1975 mostra un raffinato mosaico, gi\u00e0 noto agli storici nel 1712, che misurava 44 palmi di lunghezza e 30 di larghezza. Decorazioni geometriche si succedono a motivi marini, con raffigurazioni mitologiche. delfini e mostri dalla testa di cane o di cavallo a coda di pesce, che richiamano i pavimenti musici delle terme di Nettuno a Ostia antica (III secolo d.C.)\nLa tecnica compositiva \u00e8 quella ellenista, che i romani reimpiegarono raggiungendo effetti artistici di grande fasto. Nell'autunno 1994 venne scoperto un lastricato in marmo serpentino, proveniente dall'Egitto, come ebbe a sostenere l'ispettore della Soprintendenza, con una lastra marmorea riportante l'incisione D D JULIA CORNELIA (ossia che Giulia Cornelia questo dono dette - alla citt\u00e0). Il pavimento doveva costituire l'apoditeroum, ossia lo spogliatoio; nel 1997 la scoperta pi\u00f9 famosa del mosaico del Nettuno venne effettuata dall'ispettore Andrea Staffa, che ha fatto discutere gli storici sulla distinta affinit\u00e0 dei mosaici vastesi con quelli di Ostia.\nLa figura centrale infatti mostra il dio Nettuno (o Poseidone) mentre con una mano regge il tridente, e con l'altra solleva un delfino per la testa, nella classica raffigurazione mitologica, compaiono attorno motivi floreali e geometrici, culminanti in cuspidi a tridente, che avvolgono figure femminili, forse le Nereidi, a cavallo di mostri marini. Le tessere bianco-nero sono composte con molta raffinatezza, il pavimento ha decorazione marginale con una successione di \"pelta\", cio\u00e8 uno scudo ellittico troncato in alto, seguita da una sottile fascia bordata da altre due accentuate.\nLa Soprintendenza continu\u00f2 con gli scavi, alla ricerca di un possibile quarto pavimento, seguendo la tecnica costruttiva di base delle terme, due ambienti destinati ai bagni sono stati recuperati, per\u00f2 le ipotesi suggeriscono che esista anche il tepidarium, forse presso l'arena della Madonna delle Grazie, pi\u00f9 a nord, dove si trovano anche i resti del tracciato stradale della Via Frentana-Traianea, interrata nella platea, con un'edicola medievale.\nDue sono i mosaici rinvenuti.\nMosaico del Nettuno.\n\u00c8 il mosaico pi\u00f9 esteso delle terme con i suoi 170\u00a0m\u00b2, ma una parte non \u00e8 visibile, poich\u00e9 sottost\u00e0 alla sagrestia della chiesa adiacente di Sant'Antonio. \u00c8 stato portato alla luce nel 1997. Presenta una decorazione con raffinati intrecci di elementi vegetali stilizzati, che definiscono tredici zone a forma di quadrifoglio.\nNella zona centrale, spicca la figura del Nettuno, il quale regge un tridente nella mano sinistra e un delfino nell'altra. Negli altri campi \u00e8 possibile ammirare: tre Nereidi, di cui due sul dorso di cavalli e una di un drago; la coda di un delfino; tre tritoni; un amorino.\nSulla fascia destra del pavimento le decorazioni sono state danneggiate da scavi ottocenteschi eseguiti per la risistemazione dell'edificio della Sottointendenza borbonica (divenuta in seguito Sottoprefettura regia) che occup\u00f2 il convento, risalente al XIII secolo.\nLa vasca del Mosaico del Nettuno era molto probabilmente un \"\"frigidarium\", conteneva cio\u00e8 acqua fredda. Il vano infatti era troppo grande per poter essere riscaldato costantemente, e inoltre non \u00e8 stato rinvenuto il \"praefurnium\" che avrebbe dovuto riscaldare l'acqua.\nMosaico Marino.\nSi estende per circa 38\u00a0m\u00b2. Nel 1974 i saggi eseguiti portarono alla luce questo mosaico, che fu poi trasportato nel Museo Archeologico di Palazzo d'Avalos per un ventennio e in seguito venne ritrasferito \"in situ\" restaurato. Anch'esso presenta una decorazione con elementi floreali che incastonano un originale assetto in ellissi e croci.\nVi sono due croci centrali, raffiguranti cadauna due cavalli marini e due pesci; ai loro lati sono disposte quattro ellissi recanti delfini e polipi.\nNel campo rettangolare, compaiono: ai lati due pesci, al centro una tigre marina ruggente, con il collo crestato, la zampa destra sollevata, il collo crestato e la coda pisciforme terminante in una pinna bipartita. L'animale richiama la tigre marina del mosaico delle Terme di \"Buticosis\" ad Ostia, risalente alla prima met\u00e0 del II secolo d.C. Due zone mistilinee, ciascuna con un elemento floreale stilizzato posto al centro, sono caratterizzate da quattro tridenti (uno per angolo, bench\u00e9 uno di essi non sia visibile a causa del deterioramento della pavimentazione musiva) i quali chiaramente rimandano al Mosaico del Nettuno.\nNon molto distante dal mosaico vi \u00e8 un arco a sesto acuto ribassato, successivamente inglobato in un muro successivo all'et\u00e0 romana, che conteneva il \"praefurnium\" che riscaldava la vasca. Pertanto, la vasca era probabilmente un \"caldarium\"\" o quanto meno un \"\"tepidarium\". Il \"praefurnium\" e il mosaico sono separate da una parete in laterizio.\nAree laterali.\nDalla vasca del Nettuno si fa strada un lungo corridoio ai cui lati vi sono due vani.\nSul lato adiacente alla via Adriatica, gli scavi del 1997 hanno riesumato quattro ambienti, in origine riscaldati. In tre di essi sono state rinvenute delle tegole, dette \"suspensurae\" le quali reggevano un pavimento sovrastante del tutto asportato. L'aria calda circolava cos\u00ec in un'intercapedine detta \"hypocaustum\" grazie alle \"tegulae mammatae\"\", affisse lungo il perimetro della vasca, trafugate.\nNell'ultimo ambiente, situato in basso, vicino al corridoio, \u00e8 invece possibile ammirare una pavimentazione chiaramente successiva, costruita con marmi di spoglio di diversi spessori e dimensioni provenienti da edifici funerari e pubblici di et\u00e0 precedente, che hanno lasciato impronte sul sottofondo cementizio. Ne \u00e8 un esempio il testo epigrafico dedicatorio di \"Iulia Cornelia D.(ono) D.(edit).\" \u00c8 un chiaro segno della restaurazione del sito realizzato in seguito al terremoto del 346 d.C. per volere verosimilmente di Fabio Massimo, \"Preside\" della provincia del Sannio.\nSul lato opposto si conserva una pavimentazione in marmo cipollino proveniente o dalle Alpi Apuane o dalle isole greche, caratterizzato da una particolare striatura glauca che dava all'acqua un colore particolare.\nProseguendo lungo il corridoio, ad est vi sono due ambienti non molto estesi, in cui credibilmente vi era uno spogliatoio (\"apodyterium\") o una biblioteca, nel tipico stile delle terme romane antiche.\nTecniche di realizzazione dei mosaici.\nLa tecnica del bicromatismo accomuna i due mosaici. L'uso di tessere di fondo di colore bianco e avorio, unite a tessere nere mette in rilievo i particolari anatomici delle figure. Questa tecnica non \u00e8 molto attestata nella nostra penisola, ma \u00e8 presente in numerose pavimentazioni africane. Dunque la realizzazione di entrambe le raffinate opere \u00e8 attribuibile a maestranze Nord-Africane, chiamate a \"Histonium\" da una ricca committenza: la famiglia locale degli \"Hosidii Getae\", assurti alle pi\u00f9 alte cariche dello Stato romano tra il I e il II secolo d.C., a cui peraltro si attribuisce la costruzione dell'anfiteatro - situato sotto piazza Rossetti e visibile da una lastra di vetro posta sul pavimento - e la sistemazione del sistema idrico della citt\u00e0.\nArea archeologica oggi.\nLe terme romane di Vasto sono aperte regolarmente al pubblico durante l'estate. Nelle altre stagioni \u00e8 possibile comunque visitare l'area archeologica contattando sia la delegazione FAI di Vasto, sia l'associazione Vigili del fuoco in congedo di Vasto le quali, grazie ad una Convenzione (MBAC CH rep 09/11 24/6/2011) con la Soprintendenza Archeologica, gestiscono il sito dal giugno 2011 cfr.."}
{"id": "5074016", "revid": "2519", "url": "https://it.wikipedia.org/wiki?curid=5074016", "title": "Ecomuseo delle Grigne", "text": "L'Ecomuseo delle Grigne \u00e8 un ecomuseo della Provincia di Lecco in Lombardia. L'ecomuseo \u00e8 istituito a Esino Lario nel 2008 e viene riconosciuto dalla Regione Lombardia nel 2009. L'ecomuseo focalizza la sua attenzione sul rapporto tra l'uomo e la montagna e le sue attivit\u00e0 sono caratterizzate dall'essere \"a misura di bambino\". Nel valorizzare il suo patrimonio, l'istituzione commissiona opere d'arte contemporanea.\nStoria.\nL'Ecomuseo delle Grigne nasce a Esino Lario nel 2008 su iniziativa dell'Associazione Amici del Museo delle Grigne Onlus, e viene costituito dal Comune di Esino Lario con legale rappresentante il sindaco del paese e con sede al secondo piano di Villa Clotilde; l'Associazione Amici del Museo delle Grigne Onlus \u00e8 ente gestore dell'ecomuseo che fa parte della Rete degli ecomusei della Lombardia. Nel 2009 l'ecomuseo viene riconosciuto dalla Regione Lombardia e nello stesso anno l'ecomuseo lancia il suo primo progetto \"a misura di bambino\" che riceve il Premio FamigliaLavoro 2010 dedicato a Esino Lario. Oltre a patrocinare eventi e manifestazioni a Esino Lario, l'ecomuseo promuove la ristrutturazione del parco giochi nel giardino di Villa Clotilde dedicato a GiovanniMaria Pensa, la creazione di servizi, l'ideazione di una segnaletica a misura di bambino, e la realizzazione di una serie di opere d'arte basate su materiale d'archivio e iscritte nell'ambito di \"Vestire i paesaggi\" e di laboratori artistici: Simply in a Box, Il gatto curioso, Curve di livello, Esino \u00e8 un paese in discesa, Panchine Raccontastorie, Narrare un monumento, Culiarsi, Concerto sinottico n. 4, Animagus.\nPatrimonio dell'Ecomuseo delle Grigne.\nBeni culturali.\nI beni culturali sono collezioni, raccolte, monumenti ed edifici sui quali l'ecomuseo svolge un ruolo attivo nella gestione.\nL'ecomuseo contribuisce in particolare alla manutenzione e gestione di alcune strutture pubbliche comunali.\nPatrimonio immateriale.\nLe tradizioni, le storie e i costumi del territorio sono considerate come patrimonio immateriale dell'ecomuseo.\nTradizionale suddivisione dei boschi focolari (per la produzione di legna necessaria alla famiglia) e i boschi comunali (per le attivit\u00e0 economiche); i sistemi di eredit\u00e0 e gestione dei boschi (compresa la consuetudine della partecipazione allo spegnimento degli incendi boschivi come obbligo proveniente dall'affittanza dei boschi); antichi mestieri e strumenti di lavoro (con le ricostruzioni di allestimenti nei vicoli e nelle vecchie abitazioni del paese).\nPatrimonio paesaggistico.\nIl patrimonio paesaggistico dell'ecomuseo \u00e8 costituito dalla storica interazione tra l'uomo e l'ambiente che caratterizza il territorio."}
{"id": "5074017", "revid": "67345644", "url": "https://it.wikipedia.org/wiki?curid=5074017", "title": "Toyland", "text": ""}
{"id": "5074040", "revid": "767487", "url": "https://it.wikipedia.org/wiki?curid=5074040", "title": "Elezioni papali anteriori al 1058", "text": "Le elezioni papali, dalla nascita della Chiesa fino a papa Stefano IV, avvenivano per acclamazione, mentre da papa Pasquale I in poi vennero nominati dal clero di Roma. Questa formula rimase in vigore fino al 1400 anche se il pi\u00f9 delle volte erano i sovrani ad imporre i candidati ai cardinali: da qui nacque il cardinale della corona, cio\u00e8 il cardinale personale di ogni sovrano il quale doveva portare in conclave il veto laicale imposto dallo stesso.\nQuesta formula fu soppressa definitivamente da papa Pio X nel 1903, eletto grazie al veto sollevato dall'imperatore Francesco Giuseppe nei confronti del candidato favorito: il cardinale Mariano Rampolla del Tindaro.\nElezione papale dell'817.\nViene eletto papa Pasquale I, nato a Roma e abate della basilica di Santo Stefano. Egli venne elevato al pontificato per acclamazione del clero romano subito dopo la morte di papa Stefano IV, non era trascorso infatti neanche un giorno intero dalla scomparsa del suo predecessore, poich\u00e9 il clero temeva che il tempo favorisse eventuali ingerenze da parte dell'imperatore.\nElezione papale dell'824.\nViene eletto Eugenio II che nel maggio dell'anno 824 venne imposto come successore di papa Pasquale I con il fortissimo sostegno di Wala, fidato consigliere inviato dall'imperatore franco Ludovico il Pio. Con l'elezione di Eugenio II l'intervento del sovrano divent\u00f2 per la prima volta un atto formale. Siccome fu proposto un altro candidato, Sisinnio o Zinzinno (in latino Zinzinnus), sostenuto dalla fazione plebea, si rese necessaria la presenza a Roma di Lotario, figlio di Ludovico e co-imperatore per mantenere l'autorit\u00e0 del nuovo pontefice.\nElezione papale dell'agosto 827.\nViene eletto Valentino che, secondo la leggenda, alla morte del suo predecessore, fu accolto dalla nobilt\u00e0 e dal popolo di Roma nella basilica di Santa Maria Maggiore, dove il santo sacerdote stava pregando. Ivi una colomba, identificata come lo Spirito Santo, acclam\u00f2 a gran voce: \u00abValentino, santissimo arcivescovo, \u00e8 degno della sede apostolica\u00bb. Portato in Laterano, qui fu incoronato. Leggende a parte fu eletto all'unanimit\u00e0 da clero, nobilt\u00e0 e laicato: quest'ultimo attenendosi rigorosamente alla costituzione dell'824 di Lotario I ratificata da papa Eugenio II, partecip\u00f2 all'elezione attivamente.\nElezione papale del dicembre 827.\nViene eletto Gregorio IV, appartenente a una nobile famiglia romana, monaco benedettino e poi cardinale presbitero di San Marco. Fu scelto per succedere a papa Valentino nel dicembre 827, occasione nella quale riconobbe la supremazia dell'imperatore dei Franchi Ludovico il Pio. Ebbe la consacrazione solo dopo quasi quattro mesi, in quanto dovette aspettare che un legato imperiale approvasse l'elezione ed egli stesso potesse giurare formalmente fedelt\u00e0 all'imperatore, secondo la \"Constitutio romana\" di Lotario I(824), voluta in seguito agli scontri per l'elezione di papa Eugenio II.\nElezione papale dell'844.\nViene eletto Sergio II. Sergio fu eletto per acclamazione da clero, popolo e nobilt\u00e0 il giorno stesso della morte del suo predecessore, papa Gregorio IV. Contemporaneamente, una fazione scelse di contrapporgli l'arcidiacono Giovanni, anch'egli sostenuto da una parte consistente del popolo. Le milizie inviate dai nobili che sostenevano il pontefice riuscirono a fermare questi oppositori e Giovanni venne condannato a morte, pena che Sergio convert\u00ec in esilio. A causa di questi avvenimenti, Sergio venne consacrato pochi giorni dopo, senza attendere il consenso dell'Imperatore Lotario I. Allarmato, Lotario invi\u00f2 suo figlio Ludovico II, recentemente associato al titolo regale italico, alla testa di un'armata per punire la violazione della \"Constitutio romana\" dell'826.\nElezione papale dell'847.\nViene eletto Leone IV, romano di nascita (figlio di Rodualdo) e monaco benedettino nel monastero di San Martino presso la basilica di San Pietro, fu suddiacono sotto Gregorio IV e venne scelto all'unanimit\u00e0 per succedere a Sergio II, quand'era cardinale arciprete dei SS. Quattro Coronati e arciprete sotto papa Sergio II. Siccome Roma era attraversata da tumulti, Leone fu consacrato il 10 aprile dell'847, senza aspettare la conferma dell'imperatore Lotario I.\nElezione papale dell'855.\nViene eletto Benedetto III. Dopo la morte di Leone IV i romani (clero e popolo) elessero Adriano, cardinale presbitero di San Marco, e, dopo il rifiuto di questi, Benedetto, ma una fazione nobiliare gli prefer\u00ec Anastasio il Bibliotecario. Anche i messaggeri incaricati di avvisare l'imperatore Ludovico dell'elezione di Benedetto al soglio pontificio si professarono per Anastasio, disconoscendo ci\u00f2 che era stato deciso precedentemente. Ludovico invi\u00f2 a Roma due suoi delegati: i conti Bernardo e Adalberto affinch\u00e9 ripianassero la questione. Benedetto, a sua volta, invi\u00f2 due legati per accoglierli. Giunti presso Orte, Bernardo e Adalberto, spinti dall'eloquenza di Anastasio, si unirono alla sua fazione e da qui, tra il 19 e il 20 settembre i congiurati, dopo aver catturato i legati pontifici, attaccarono Roma conquistandola. Il 21 papa Benedetto, vestito con gli abiti cerimoniali, fu svestito dal vescovo di Bagnoregio e messo sotto sorveglianza per ordine dello stesso Anastasio. Il trattamento riservato al legittimo pontefice suscit\u00f2 vasta indignazione nel clero e nel popolo, il quale si ritir\u00f2 sul colle Celio e diede inizio alla riscossa della cittadinanza contro l'usurpatore. I legati imperiali cercarono di risolvere la situazione convocando per il 25 settembre un'assemblea generale in Laterano, nel tentativo di rimettere ordine in una citt\u00e0 pienamente in tumulto. Schieratosi tutto il popolo a favore di Benedetto, i legati imperiali non poterono fare altro che riconoscere quest'ultimo come legittimo pontefice e allontanarono Anastasio dalla sede di Pietro.\nElezione papale dell'858.\nViene eletto Niccol\u00f2 I. Quando Benedetto III mor\u00ec nell'aprile dell'855, l'imperatore Ludovico II si trovava a Roma. Il sovrano, non volendo perdere l'occasione d'influire sulla scelta del futuro papa, riusc\u00ec a far confluire i voti sul diacono Niccol\u00f2, che per\u00f2 al momento dell'elezione non si trovava insieme al popolo di Roma, ma nella basilica di San Pietro dove si era rifugiato per evitare di essere eletto. Accettata con riluttanza l'alta carica, Niccol\u00f2 ascese al soglio pontificio il giorno 24 aprile.\nElezione papale dell'867.\nViene eletto Adriano II, suddiacono e cardinale presbitero di San Marco dall'842, su nomina di Papa Gregorio IV, ebbe cos\u00ec tanto prestigio in Laterano anche grazie all'aiuto di Sergio II e cos\u00ec tanta fama per il suo animo caritatevole, che ben due volte nell'855 e nell'858 alla morte di Leone IV e Benedetto III, fu eletto papa, ma per umilt\u00e0 rifiut\u00f2 entrambe le nomine. Alla terza elezione, quando aveva 75 anni, accett\u00f2 la carica come candidato di compromesso per porre fine alla lotta tra le diverse fazioni, una delle quali (capeggiata da Giovanni, poi suo successore) era sostenitrice dell'energica politica di Niccol\u00f2 I. Adriano mantenne, sebbene con minor vigore, l'atteggiamento del predecessore Niccol\u00f2 I.\nElezione papale dell'872.\nViene eletto il 14 dicembre un energico arcidiacono, gi\u00e0 collaboratore di papa Niccol\u00f2, Giovanni VIII per acclamazione dal popolo romano.\nElezione papale dell'882.\nNel dicembre venne eletto Marino, vescovo di Cerveteri, che succedette nel pontificato a papa Giovanni VIII. Fu il primo vescovo ad essere eletto papa, in violazione del canone n. 15 di Nicea.\nElezione papale dell'884.\nViene eletto il romano Adriano III il 17 maggio dell'884, rivale del partito filogermanico di Roma. Il suo pontificato ebbe luogo in un periodo travagliato.\nElezione papale dell'885.\nA papa Adriano III succedette un romano di nobili ascendenti, papa Stefano V, eletto nel settembre dell'885 senza che fosse stato sentito l'imperatore Carlo il Grosso. L'elezione fu tuttavia effettuata con l'approvazione di 30 cardinali, tra presbiteri e diaconi, guidati da Formoso.\nElezione papale dell'891.\nViene eletto Formoso. Gi\u00e0 nel dicembre 872, dopo la morte di Adriano II, era stato candidato alla sede papale ma gli fu preferito l'arcidiacono Giovanni. Formoso, a causa di complicazioni politiche, lasci\u00f2 Roma nell'876. Papa Giovanni VIII (872-882) riun\u00ec un primo concilio, che intim\u00f2 a Formoso di fare ritorno a Roma pena la scomunica, e poco dopo un secondo concilio condann\u00f2 il fuggitivo in contumacia (luglio 876).Dopo il pontificato di Stefano V (885-891), nel settembre 891 Formoso venne eletto papa, venendo poi consacrato il 6 ottobre. Il fatto che fosse vescovo gi\u00e0 di un'altra diocesi, motivo di impossibilit\u00e0 ad essere eletto vescovo di Roma, non fu mai impugnato contro di lui se non dopo la sua morte.\nElezione papale dell'aprile 896.\nViene eletto Bonifacio VI nell'aprile 896, ma mor\u00ec dopo solo quindici giorni di podagra. Il suo fu il papato ufficiale pi\u00f9 breve di tutta la storia dei pontefici cattolici.\nElezione papale del maggio 896.\nViene eletto il vescovo di Anagni, Stefano. Le circostanze della sua elezione non sono chiare, ma venne appoggiato da una delle potenti famiglie nobili romane: la Casa di Spoleto, che all'epoca era in competizione sia per il Papato che per l'Impero.\nElezione papale dell'agosto 897.\nViene eletto Romano, cardinale presbitero di San Pietro in Vincoli per succedere al soglio papale dopo l'omicidio di papa Stefano VI. Egli venne deposto pochi mesi dopo da una delle fazioni che a quel tempo si contendevano il potere a Roma.\nElezione papale del dicembre 897.\nViene eletto Teodoro II dopo papa Romano (897), che sedette sul soglio pontificio per soli venti giorni, colto da morte per cause sconosciute.\nElezione papale del dicembre 897/gennaio 898.\nViene eletto Giovanni IX, monaco benedettino. Alla morte di Teodoro II (20 dicembre 897), scoppiarono violente lotte tra la fazione formosiana (cio\u00e8 quella vicina a papa Formoso, pontefice dall'891 all'896) e l'antiformosiana: vinsero questi ultimi, partigiani del defunto Stefano VI, che insediarono Sergio, vescovo di Caere (l'odierna Cerveteri). Nello stesso mese di dicembre, o nel mese seguente, il partito formosiano, aiutato da Lamberto di Spoleto, cacci\u00f2 Sergio ed elesse al suo posto Giovanni.\nElezione papale del 900.\nViene eletto papa Benedetto IV. Ordinato prete da Papa Formoso, successe a papa Giovanni IX nel maggio 900 ma, a causa delle violente e sanguinose lotte che seguirono tra formosiani e antiformosiani, pot\u00e9 essere insediato solo un mese dopo, anche se sulle date le fonti sono frammentarie e incerte.\nElezione papale del 903.\nViene eletto Leone V. Nativo di Ardea (37\u00a0km a sud di Roma) e parroco a Priapi (cittadina vicina a Roma) venne eletto come successore di Benedetto IV quand'era solo sacerdote, n\u00e9 vescovo n\u00e9 cardinale. Fu inusuale, per l'epoca, la scelta di un candidato che non solo non era ad alti livelli della gerarchia ecclesiastica, ma per di pi\u00f9 non apparteneva nemmeno al clero romano. Ci\u00f2 si pu\u00f2 interpretare con il fatto che le parti, non riuscendo a mettersi d'accordo su un candidato romano, ne avessero scelto uno di cui era per lo meno nota la buona reputazione. Inoltre Leone apparteneva probabilmente al partito formosiano.\nElezione papale del 904.\nViene eletto papa Sergio III, di nobile famiglia imparentata con i conti di Tuscolo. Nel dicembre 897, dopo la morte di papa Teodoro II, Sergio aveva tentato di farsi eleggere papa ma era stato cacciato e al suo posto era stato eletto Papa Giovanni IX. Esattamente sei anni dopo (904), rientrato a Roma con il sostegno di Alberico, marchese di Camerino e l'approvazione del potente patrizio romano Teofilatto, suocero di Alberico, sal\u00ec sul trono pontificio tanto agognato.\nElezione papale del 911.\nViene eletto Anastasio III. Non si ricorda praticamente niente di lui, a parte che il suo pontificato cadde nel periodo in cui la citt\u00e0 di Roma era controllata da famiglie di nobili e aristocratici.\nElezione papale del 913.\nViene eletto Lando (o Landone). Successore di Anastasio III, figlio di Taino, fu eletto al soglio pontificio tra il mese di luglio e quello di agosto dell'anno 913 e mor\u00ec solo sei mesi e dieci giorni dopo, nel febbraio o marzo del 914.\nElezione papale del 914.\nViene eletto Giovanni X, arcivescovo di Ravenna da nove anni. Della sua elezione, promossa dalla potente famiglia romana di Teofilatto, si sa solo che venne eletto nel mese di marzo.\nElezione papale del maggio 928.\nAncora vivente (e carcerato) il deposto Giovanni X, venne eletto Leone VI, in et\u00e0 gi\u00e0 avanzata. Dopo essere stato nominato cardinale presbitero di Santa Susanna, venne eletto papa tra maggio e giugno 928.\nElezione papale del dicembre 928.\nViene eletto il prete di Sant'Anastasia papa Stefano VII. La sua elezione sub\u00ec l'influenza di Marozia.\nElezione papale del 931.\nViene eletto il cardinale presbitero di Santa Maria in Trastevere Giovanni XI. Marozia, la donna pi\u00f9 potente di Roma (si era fatta nominare \"Senatrice dei romani\" da Stefano VII), impose il figlio come nuovo pontefice. Giovanni aveva solo 21 anni quando sal\u00ec al Soglio.\nElezione papale del 935.\nViene eletto il Cardinale presbitero di San Sisto, Leone nel dicembre del 935.\nElezione papale del 939.\nViene eletto il cardinale presbitero dei santi Silvestro e Martino ai Monti Stefano il 14 luglio 939, dietro sponsorizzazione di Alberico II di Spoleto. Un'erronea leggenda lo vorrebbe di origine germanica, ma \u00e8 invece certo che fosse romano.\nElezione papale del 942.\nViene eletto il cardinale presbitero di San Ciriaco Marino II il 30 ottobre 942, anch'egli posto sul soglio pontificio grazie all'intervento di Alberico II di Spoleto.\nElezione papale del 946.\nViene eletto, sempre sotto l'egida di Alberico II da Spoleto, papa Agapito II il 10 maggio 946.\nElezione papale del 955.\nViene eletto il 16 dicembre 955 Ottaviano, figlio illegittimo di Alberico II da Spoleto, che, sul letto di morte, aveva fatto giurare ai nobili romani che lo avrebbero eletto papa alla morte di Agapito. Egli fu il secondo papa a cambiare nome con l'elezione al Soglio pontificio e prese infatti quello di Giovanni XII.\nElezione papale del dicembre 963.\nViene eletto Leone VIII. Romano di nascita, non apparteneva al clero, ma era un laico: reggeva l'incarico di \"protoserinus\". Venne eletto al soglio pontificio per decisione di Ottone I, nel sinodo romano che depose papa Giovanni XII il 4 dicembre 963.\nElezione papale del maggio 964.\nViene eletto papa Benedetto V. Fu eletto alla morte di papa Giovanni XII dal patriziato e dalla plebe di Roma in opposizione a Leone VIII, imposto dall'imperatore Ottone I. Al momento dell'elezione Benedetto era un semplice diacono. Si verific\u00f2 quindi la contemporanea presenza di due papi: Leone VIII e Benedetto V. Quest'ultimo venne dichiarato illegittimo un mese dopo la sua elezione da un sinodo presieduto da Leone VIII e da Ottone I, che aveva intanto assediato Roma minacciando di affamare la citt\u00e0 se non fosse stato consegnato Benedetto, che fu poi esiliato ad Amburgo.\nElezione papale del 965.\nViene eletto il vescovo di Narni Giovanni. Dopo un'intera carriera vissuta alla corte papale, venne eletto al soglio pontificio cinque mesi dopo la morte di Leone VIII. Candidato di compromesso, ebbe l'approvazione dell'imperatore Ottone I, secondo il \"Privilegium Othonis\", nonostante molti volessero la reintegrazione dell'ex-papa Benedetto.\nElezione papale del 973.\nViene eletto il cardinale diacono di San Teodoro Benedetto VI. Benedetto venne eletto e consacrato papa sotto la protezione dell'imperatore Ottone I, mentre la famiglia dei Crescenzi, che era in ascesa sosteneva vigorosamente un suo candidato, Francone figlio di Ferruccio. Benedetto era sostenuto sia dal partito filo-imperiale sia, probabilmente, dai circoli riformatori che non volevano una nomina puramente politica in mano ai nobili o al popolo di Roma. Fu eletto nel settembre del 972 ma la necessit\u00e0 di attendere, secondo quanto stabilito dal Privilegio Ottoniano, l'autorizzazione di Ottone I allora in Germania, fece ritardare la consacrazione di quattro mesi. I Crescenzi dovettero dissimulare il loro malcontento per la sconfitta del loro candidato, e aspettare.\nElezione papale del 974.\nViene eletto il vescovo di Sutri, Benedetto. Poich\u00e9 il conte Siccone (rappresentante di Ottone II) non riconobbe Francone di Ferruccio come successore dell'assassinato Benedetto VI e Francone fugg\u00ec in Italia meridionale prima e a Costantinopoli poi, si procedette ad una nuova elezione, che port\u00f2 ad una soluzione condivisa da tutti: Benedetto, vescovo di Sutri, era stimato sia dalla fazione imperiale sia dalle famiglie romane, compresa quella dei Crescenzi (quella che aveva causato la morte di Benedetto VI e l'elezione di Francone di Ferruccio come antipapa).\nElezione papale del 983.\nViene eletto Giovanni XIV. Pietro Canepanova nacque a Pavia, e prima della sua elevazione al soglio pontificio fu vescovo di Pavia dal 971, nominato da papa Giovanni XIII e cancelliere imperiale di Ottone II. Prima di rivolgersi a lui, Ottone aveva offerto il trono papale a Maiolo, abate di Cluny, gi\u00e0 in fama di santit\u00e0, il quale per\u00f2 aveva rifiutato. I negoziati che servirono a convincere Pietro ad accettare la nomina durarono ben quattro mesi, durante i quali il Soglio pontificio fu vacante.\nElezione papale del 985.\nViene eletto papa Giovanni XV nell'agosto del 985, sotto il patrocinio della famiglia Crescenzi, nella persona di Giovanni Crescenzio (\u2020 988).\nElezione papale del 996.\nNell'aprile 996 viene eletto Brunone di Carinzia, figlio del duca Ottone di Carinzia e cugino dell'imperatore, che prende il nome di Gregorio V, dopo che una delegazione romana aveva raggiunto l'imperatore Ottone III a Ravenna, per chiedergli di scegliere il nuovo papa.\nElezione papale del 999.\nViene eletto Gerberto da Aurillac, arcivescovo di Ravenna. L'imperatore favor\u00ec la sua elezione a successore di Gregorio come pontefice nel 999. Gerberto prese il nome di Silvestro II. La scelta del suo nome pontificale derivava da una duplice esigenza: abbandonare un nome dalla forte risonanza germanica (Gerberto) per uno tradizionalmente latino (Silvestro) e affermare il proprio legame con l'imperatore Ottone III, del quale fu precettore e maestro. L'imperatore Ottone riteneva infatti s\u00e9 stesso un secondo Costantino e cos\u00ec di riflesso Gerberto prese il nome del pontefice Silvestro I, che, secondo una tradizione, aveva guarito Costantino dalla lebbra.\nElezione papale del maggio 1003.\nViene eletto Giovanni XVII il 16 maggio 1003, consacrato un mese dopo, resse la Chiesa per soli cinque mesi (la data esatta del decesso \u00e8 incerta).\nElezione papale del dicembre 1003.\nViene eletto Giovanni Fasano, cardinale presbitero di San Pietro in Vincoli, che divenne cos\u00ec papa Giovanni XVIII. Tradizionalmente ritenuto figlio del presbitero Orso Fasano e di Stefania, fu eletto per volere di Giovanni Crescenzi III (morto nel 1012) la famiglia pi\u00f9 potente della citt\u00e0 e di cui i Fasano, forse, erano parenti. Eletto il giorno di Natale, fu consacrato il mese successivo.\nElezione papale del 1009.\nViene eletto Pietro, figlio di un calzolaio e vescovo di Albano. Pietro venne eletto papa il 31 luglio 1009, quando il predecessore Giovanni XVIII era ancora in vita. Fu consacrato dopo la morte del predecessore e adott\u00f2 il nome pontificale di Sergio IV.\nElezione papale del 1012.\nViene eletto papa Benedetto VIII. Dopo la morte di Sergio IV, le due maggiori famiglie romane si scontrarono sulla scelta del successore. Ciascuna cerc\u00f2 di far prevalere il proprio candidato. Il casato dei Crescenzi, che aveva gi\u00e0 imposto a Roma diversi papi in passato (gli ultimi tre furono Giovanni XVII, Giovanni XVIII e Sergio IV), fece elevare al Soglio il romano Gregorio. Il 18 maggio mor\u00ec il capofamiglia Giovanni Crescenzi III. La morte di Giovanni lasci\u00f2 i Crescenzi senza un \"leader\". I Tuscolani ne approfittarono imponendo un membro della loro famiglia, Teofilatto II, che assunse il nome pontificale di Benedetto.\nElezione papale del 1024.\nViene eletto Romano, della famiglia dei Tuscolani e fratello del suo predecessore al soglio pontificio. Quando venne eletto pontefice Romano era un laico per questo motivo venne ordinato prima sacerdote e in un momento successivo vescovo, allo scopo di permettergli di ascendere allo scranno papale.\nElezione papale del 1032.\nViene eletto Teofilatto, figlio di Alberico III, conte di Tuscolo a ottenere per Teofilatto l'elezione al Soglio pontificio il 21 ottobre 1032, e lo fece consacrare il 1\u00ba gennaio. La famiglia dei Tuscolani esercitava gi\u00e0 il potere civile \"de facto\" sull'Urbe: il fratello maggiore del pontefice, Gregorio, era senatore della citt\u00e0.\nElezione papale del gennaio 1045.\nViene eletto papa Silvestro III. Dopo che Benedetto IX era stato cacciato da Roma nel settembre 1044, Giovanni IV dei Crescenzi-Ottaviani, vescovo di Sabina, il 13 gennaio 1045 venne eletto, contro la sua volont\u00e0, al termine di una lunga lotta tra fazioni, con l'appoggio dei suoi congiunti della famiglia Crescenzi (ramo Crescenzi-Ottaviani) con a capo il conte Gerardo di Galeria e fu consacrato il 20 gennaio con il nome di Silvestro III.\nElezione papale del marzo 1045.\nViene eletto Benedetto IX (2\u00b0pontificato). Vista la necessit\u00e0 di ristabilire l'ordine in citt\u00e0, i fratelli di Benedetto, Gregorio e Pietro di Tuscolo, avrebbero riportato a Roma Benedetto e, con l'accordo dei Crescenzi e con l'unanime consenso dei cittadini di Roma, il 10 febbraio 1045 espulsero prontamente il suo rivale Silvestro III.\nElezione papale del maggio 1045.\nViene eletto papa Gregorio VI. Gregorio VI fu nominato papa direttamente del suo predecessore Benedetto IX, che prima di abdicare design\u00f2 il suo padrino come legittimo successore sul trono di Pietro\nElezione papale del 1046.\nViene eletto Clemente II. Deposti i tre papi, l'imperatore Enrico III doveva scegliere un nuovo pontefice. L'interferenza dell'imperatore nell'elezione pontificia era una prassi di consuetudine nel Medioevo, specie per quegli imperatori germanici appartenenti alla dinastia di Sassonia e dei Salii. Questi, per consolidare il loro dominio, ponevano a capo dei feudi imperiali dei prelati, in quanto non potevano avere figli e quindi impossibilitati a trasmettere i benefici a degli eredi legittimi. Alla loro morte, infatti, i feudi sarebbero ritornati nel demanio imperiale. Nel caso dell'elezione pontificia, l'avere sul trono di Pietro un uomo fedele all'imperatore (meglio se tedesco) era sicuramente una garanzia per i buoni rapporti tra Santa Sede e l'Impero di Germania. Inoltre Enrico, uomo pio e vicino al movimento riformatore di Cluny, intendeva porre fine agli abusi della nobilt\u00e0 romana e pertanto propose una rosa di prelati tedeschi rinomati per l'illibatezza dei costumi. In primo luogo, Enrico aveva scelto Adalberto arcivescovo di Amburgo-Brema come candidato, ma, al rifiuto di questi, si diresse subito sul suo cappellano, Suidger von Morsleben (Suidgero), vescovo di Bamberga, che subito accett\u00f2. L'elezione fu confermata anche con il beneplacito del clero e del popolo romano.\nElezione papale del 1047.\nViene eletto Benedetto IX (3\u00b0 pontificato). Morto improvvisamente Clemente II il 9 ottobre 1047, Benedetto approfitt\u00f2 della sede vacante e dell'assenza dall'Italia dell'imperatore Enrico per riprendere il suo posto (8 novembre 1047), potendo contare dell'incondizionato appoggio di Guaimaro di Salerno e di Bonifacio di Canossa. Quest'ultimo si rifiut\u00f2 di scortare a Roma Poppone, vescovo di Bressanone, candidato dell'imperatore a successore di Clemente II. Il rifiuto provoc\u00f2 la violenta reazione dell'imperatore, che minacci\u00f2 un intervento militare in Italia. Bonifacio allora scese a pi\u00f9 miti consigli e scort\u00f2 a Roma il candidato imperiale. Benedetto riparava nei castelli della Sabina mentre Poppone entrava a Roma senza incontrare alcuna resistenza e il 17 luglio 1048 veniva consacrato papa con il nome di Damaso II, cos\u00ec che pot\u00e9 succedere a Clemente in tutta tranquillit\u00e0. Benedetto rifiut\u00f2 di rispondere alle accuse di simonia e venne scomunicato.\nElezione papale del 1048.\nViene eletto papa Damaso II. Poppone fu eletto, per volere dell'imperatore, il 25 dicembre 1047 nella citt\u00e0 di P\u00f6hlde (Bassa Sassonia). Enrico lo elesse contro Alinardo, arcivescovo di Lione, che era stato chiesto dai romani come loro Papa dopo la morte di Clemente; altro candidato era l'ex-papa Gregorio VI che alcuni, \"in primis\" Wazone, vescovo di Liegi, avrebbero voluto reinsediare. Gregorio per\u00f2 mor\u00ec poco dopo e il problema, per Enrico, non si pose pi\u00f9. Morti Gregorio VI e Clemente II, di fatto Poppone regn\u00f2 con due ex-papi ancora in vita: Benedetto IX e Silvestro III. Poppone fu papa, di fatto, per otto mesi, ma pot\u00e9 essere intronizzato solo sette mesi dopo, perch\u00e9 Benedetto aveva, intanto, ripreso possesso di Roma.\nElezione papale del 1049.\nViene eletto papa Leone IX. Alla morte di papa Damaso II, Brunone, vescovo di Toul, venne scelto come suo successore da un'assemblea tenuta a Worms nel dicembre del 1048. Sia l'imperatore che i delegati romani vi concorsero, ma Brunone stipul\u00f2, come condizione per la sua accettazione, che sarebbe prima andato a Roma per essere eletto canonicamente per voce del clero e del popolo. Partendo poco dopo Natale, s'incontr\u00f2 con l'abate Ugo di Cluny a Besan\u00e7on, dove venne raggiunto dal giovane monaco Ildebrando, gi\u00e0 assistente di papa Gregorio VI e futuro papa Gregorio VII. Arrivando a Roma in abiti da pellegrino nel febbraio seguente, venne accolto con molta cordialit\u00e0 e alla sua consacrazione assunse il nome di Leone IX.\nElezione papale del 1054.\nViene eletto papa Vittore II. Alla morte di papa Leone IX, Ildebrando di Soana, la pi\u00f9 importante figura ecclesiastica del tempo e futuro papa, si trovava in Francia; egli si port\u00f2 subito in Germania, a Magonza, dove arriv\u00f2 anche una delegazione di nobili romani contrari alla rigida riforma ildebrandina. Ildebrando propose come papa proprio Gebardo di Dollnestein-Hirschberg, vescovo di Eichst\u00e4tt, il quale era pi\u00f9 vicino alle tesi riformiste. Egli fu quindi nominato papa da Enrico III a Magonza nel settembre 1054 scegliendo il nome pontificale di Vittore II e chiedendo all'imperatore il suo appoggio per la riconquista dei territori dello Stato della Chiesa perduti. Venne consacrato ben sette mesi dopo.\nElezione papale del 1057.\nViene eletto Federico di Lorena, OSB Cas., che prese il nome di papa Stefano IX. Cardinale diacono di Santa Maria in Domnica dal 1049 e da pochi mesi abate di Montecassino, cinque giorni dopo la morte di Vittore II venne scelto per succedergli, nonostante che egli stesso consigliasse caldamente altri candidati degni (tra cui Giovanni Mincio dei Conti di Tuscolo, suo amico che meno di un anno dopo gli succeder\u00e0). Si diede il nome pontificale di \"Stefano IX\" in omaggio a San Stefano Papa, di cui ricorreva la festa, e ignorando Stefano II nella numerazione."}
{"id": "5074052", "revid": "102943172", "url": "https://it.wikipedia.org/wiki?curid=5074052", "title": "Ducato di Castrofilippo", "text": " \nIl Ducato di Castrofilippo, fu un antico feudo coincidente con l'attuale territorio appartenente al comune di Castrofilippo (Ag).\nInizialmente una baronia, nel 1625 per vari giochi di potere il re di Spagna di allora concesse per meriti il titolo di duca al barone Visconte Cicala (I duca di Castrofilippo).\nAnche se il primo duca apparteneva all'antica famiglia Cicala, i veri protagonisti della storia del territorio furono gli esponenti della famiglia Monreale, i quali governarono queste terre fino all'abolizione del feudalesimo.\nI Duchi di Castrofilippo siedevano nella Par\u00eca Siciliana."}
{"id": "5074058", "revid": "767487", "url": "https://it.wikipedia.org/wiki?curid=5074058", "title": "The Legacy (film 1910)", "text": "The Legacy \u00e8 un cortometraggio muto del 1910. Il nome del regista non viene riportato nei credit.\nProduzione.\nIl film fu prodotto dalla Vitagraph Company of America.\nDistribuzione.\nDistribuito dalla General Film Company, il film - un cortometraggio in una bobina - usc\u00ec nelle sale cinematografiche statunitensi il 15 ottobre 1910."}
{"id": "5074059", "revid": "46291", "url": "https://it.wikipedia.org/wiki?curid=5074059", "title": "Phalaenopsis corningiana", "text": "Phalaenopsis corningiana \u00e8 una pianta della famiglia delle Orchidacee endemica del Borneo.\nDescrizione.\n\u00c8 un'orchidea di medio-piccola taglia, a comportamento epifita, come tutte le specie del genere \"Phalaenopsis\" a crescita monopodiale. Presenta un corto fusto, avvolto da foglie a forma da oblunga ad ovata, acute all'apice. La fioritura avviene normalmente dalla primavera all'estate, mediante un'infiorescenza che aggetta lateralmente, meno lunga della foglia (mediamente 30 centimetri), con rachide a zig-zag, portante pochi fiori. Questi sono grandi da 5 a oltre 6 centimetri, si aprono sequenzialmente, hanno consistenza spessa e cerosa e sono di colore bianco crema con spesse righe rosso scuro in petali e sepali, entrambi di forma ovato-lanceolata. Il labello \u00e8 piccolo in rapporto alle dimensioni del fiore, a forma trilobata con i lobi laterali rialzati, di colore rosa variegato di bianco e arancione e reca numerosissime escrescenze appendicolari.\nDistribuzione e habitat.\nLa specie \u00e8 endemica dell'isola del Borneo\nCresce epifita su alberi alti anche oltre 50 metri, ricoperti di muschio e posti su rocce calcaree, presso imponenti cascate d'acqua, da 450 a 600 metri sul livello del mare.\nSinonimi.\n\"Polychilos corningiana\" \n\"Phalaenopsis cumingiana\" \n\"Phalaenopsis sumatrana\" var. \"sanguinea\" \n\"Phalaenopsis sumatrana\" subvar. \"sanguinea\" \nColtivazione.\nQuesta pianta \u00e8 bene coltivata in panieri appesi, su supporto di sughero oppure su felci arboree e richiede in coltura esposizione all'ombra, temendo la luce diretta del sole, con temperature calde durante tutto il corso dell'anno."}
{"id": "5074061", "revid": "1372005", "url": "https://it.wikipedia.org/wiki?curid=5074061", "title": "Uta di Ballenstedt", "text": "Deve la notoriet\u00e0 soprattutto alla statua, assai ammirata, con le sue sembianze che si trova nel coro della cattedrale di Naumburg.\nBiografia.\nUta nacque nel castello di Ballenstedt, nell'attuale Sassonia-Anhalt. Era figlia del conte Adalberto di Ballenstedt e di Hidda, erede di Odo I, margravio (titolo corrispondente a marchese) della marca orientale sassone (965-993). Suo fratello fu Esico di Ballenstedt (\u2020 1060), capostipite degli Ascanidi, di origine polacca. Forse ebbe come sorella Hacheza di Ballenstedt, badessa dell'abbazia di Gernrode.\nNel 1026, all'et\u00e0 non pi\u00f9 giovanissima (per quei tempi) di 26 anni, spos\u00f2 per motivi politici il quarantunenne margravio di Mei\u00dfen della stirpe degli Eccardingi Eccardo II (985-1046) e si trasfer\u00ec nel castello di Albrechtsburg di quella citt\u00e0, dove visse per vent'anni. Si sa che Uta sfugg\u00ec al rogo dopo aver affrontato un processo per stregoneria, situazione assai imbarazzante per l'austero consorte.\nLa coppia non ebbe prole ed Eccardo, ultimo degli Eccardingi, alla loro morte a Mei\u00dfen nel 1046 a causa di un'epidemia, dovette lasciare il margraviato a Guglielmo III di Weimar. Eccardo prima di morire fece una cospicua donazione all'abbazia di Gernrode, retta dalla probabile cognata Hacheza di Ballenstedt. Furono sepolti nella cattedrale di Naumburg accanto agli antenati di lui, ma le tombe furono in seguito rimosse."}
{"id": "5074062", "revid": "1318658", "url": "https://it.wikipedia.org/wiki?curid=5074062", "title": "Edward Washburn", "text": "Biografia.\nWashburn \u00e8 nato a Beatrice (Nebraska), nella famiglia di William Gilmor Washburn, un commerciante di legname e mattoni. Dopo aver seguito tutti i corsi di chimica disponibili presso l'Universit\u00e0 del Nebraska (1899-1900) mentre insegnava al liceo (1899-1901), entr\u00f2 al Massachusetts Institute of Technology nel 1901, ricevendo il B.S. in chimica nel 1905 e il dottorato di ricerca. nel 1908 sotto Arthur Amos Noyes.\nNello stesso anno Washburn divenne capo della divisione di chimica fisica presso l'Universit\u00e0 dell'Illinois. Nel 1916 divenne presidente del dipartimento di ingegneria ceramica dell'universit\u00e0.\nNel 1920 fu fondata l'Unione internazionale di chimica pura e applicata. Uno dei suoi primi progetti \u00e8 stato quello di compilare le Tabelle Critiche Internazionali di Dati Numerici, Fisica, Chimica e Tecnologia. Washburn fu nominato redattore capo nel 1922 e si trasfer\u00ec a Washington. Nel 1926 divenne capo della Divisione di Chimica del National Bureau of Standards. Washburn \u00e8 stato presidente della Divisione di chimica e tecnologia chimica del Consiglio nazionale delle ricerche nel 1922-1923, presidente della Commissione internazionale sugli standard fisico-chimici e membro della National Academy of Sciences.\nPrezioso collaboratore della IUPAC, svolse importanti ricerche sul frazionamento del petrolio e sulla viscosimetria. La \"cella di Washburn\" \u00e8 un dispositivo per la misurazione della conduttivit\u00e0 di una soluzione."}
{"id": "5074063", "revid": "67346216", "url": "https://it.wikipedia.org/wiki?curid=5074063", "title": "La Tesoriera", "text": ""}
{"id": "5074064", "revid": "466539", "url": "https://it.wikipedia.org/wiki?curid=5074064", "title": "Roberto Zamarin (disegnatore)", "text": "Biografia.\nFu l'ideatore del celebre logo di Lotta Continua, un pugno chiuso formato dalle lettere che componevano il nome del movimento, e del personaggio di Gasparazzo, operaio meridionale in una delle grandi fabbriche del nord, che da giugno 1972 venne pubblicato regolarmente sul quotidiano \"Lotta Continua\". \nMor\u00ec in un incidente stradale sull'Autostrada del Sole la notte del 19 dicembre 1972 vicino ad Arezzo mentre era impegnato a distribuire il quotidiano di cui era grafico dal 1969, il giorno prima di una riunione interna al gruppo dove doveva essere presentato il primo libro sul personaggio di Gasparazzo. Non firmando i suoi disegni, in linea col suo giornale, dove anche tutti gli articoli erano non firmati, i lettori conosceranno il suo nome solo dopo la sua scomparsa, quando due pagine del quotidiano saranno dedicate a lui e al suo lavoro. "}
{"id": "5074091", "revid": "1718925", "url": "https://it.wikipedia.org/wiki?curid=5074091", "title": "Olivia Manning", "text": "Corrispondente della BBC in Nordafrica, ambient\u00f2 i suoi successivi romanzi in tale devastato scenario di guerra. Tra le sue opere si citano \"La grande fortuna\" (1960), \"Amici ed eroi\" (1965) e \"La Trilogia del Levante\" (1977-1980)."}
{"id": "5074095", "revid": "767487", "url": "https://it.wikipedia.org/wiki?curid=5074095", "title": "T\u00fcrkiye S\u00fcper Kupas\u0131 2014", "text": "La T\u00fcrkiye S\u00fcper Kupas\u0131 2014 \u00e8 stata la quarantunesima edizione della T\u00fcrkiye S\u00fcper Kupas\u0131. Si \u00e8 disputata il 25 agosto 2014 tra il [[Fenerbah\u00e7e Spor Kul\u00fcb\u00fc|Fenerbah\u00e7e], vincitore della [[S\u00fcper Lig 2013-2014]], e il [[Galatasaray Spor Kul\u00fcb\u00fc|Galatasaray]], detentore della [[T\u00fcrkiye Kupas\u0131 2013-2014]]. Per la terza volta consecutiva il [[Galatasaray Spor Kul\u00fcb\u00fc|Galatasaray]] ed il [[Fenerbah\u00e7e Spor Kul\u00fcb\u00fc|Fenerbah\u00e7e]] hanno preso parte al match.\nA vincere il trofeo \u00e8 stato il [[Fenerbah\u00e7e Spor Kul\u00fcb\u00fc|Fenerbah\u00e7e]], che si \u00e8 imposto per 3-2 ai calci di rigore, dopo lo 0-0 dei tempi regolamentari.\nNote.\n[[Categoria:Calcio nel 2014]]\n[[Categoria:T\u00fcrkiye S\u00fcper Kupas\u0131|2014]]\n[[Categoria:Competizioni sportive a Manisa]]"}
{"id": "5074097", "revid": "74801", "url": "https://it.wikipedia.org/wiki?curid=5074097", "title": "Charles Manning Child", "text": "Docente all'universit\u00e0 di Chicago, comp\u00ec varie ed approfondite ricerche sugli organi sensori degli insetti e sulla rigenerazione degli anellidi."}
{"id": "5074100", "revid": "122246", "url": "https://it.wikipedia.org/wiki?curid=5074100", "title": "Pallavolo Impavida Ortona 2013-2014", "text": "Questa voce raccoglie le informazioni riguardanti la Pallavolo Impavida Ortona nelle competizioni ufficiali della stagione 2013-2014.\nStagione.\nLa stagione 2013-14 \u00e8 per la Pallavolo Impavida Ortona, sponsorizzata dalla Sieco Service, la sesta, la seconda consecutiva, in Serie A2; viene sia confermato l'allenatore Nunzio Lanci che buona parte della rosa: tra le uniche novit\u00e0 infatti gli arrivi di Martin Bruno, Andrea Galliani, Lorenzo Gemmi e Mattia Matricardi e le partenze di Eustachio Lapacciana, Marco Lipparini, Garrett Muagututia e Fabio Scio.\nIl campionato inizia con la sconfitta ad opera della Pallavolo Padova, mentre la prima vittoria arriva alla seconda giornata ai danni del Powervolley Milano: dopo uno stop con il Volley Milano, seguono tre successi di fila, per poi terminare il girone di andata con due vittorie e due sconfitte consecutive, che portano la squadra di Ortona al quinto posto in classifica, non utile per qualificarsi alla Coppa Italia di Serie A2. Il girone di ritorno conferma lo stesso andamento di quello di andata, con vittorie che si alternano a sconfitte: la \"regular season\" si chiude con due successi e la conferma del quinto posto in classifica. Nei quarti di finale dei \"play-off\" promozione, la Pallavolo Impavida Ortona affronta il Power Volley Milano, riuscendo a guadagnarsi il passaggio del turno solo a gara 3; nella semifinale sfida l'altra formazione milanese, quella del Volley Milano, la quale, pur perdendo gara 2, vince le tre gare utili per raggiungere la finale, estromettendo il club abruzzese.\nOrganigramma societario.\nArea direttiva\nArea organizzativa\nArea tecnica\nArea comunicazione\nArea marketing\nArea sanitaria"}
{"id": "5074107", "revid": "287204", "url": "https://it.wikipedia.org/wiki?curid=5074107", "title": "Problema di Scunthorpe", "text": "Il problema di Scunthorpe \u00e8 la censura di e-mail, messaggi su forum o risultati di ricerca effettuata da filtri antispam o motori di ricerca a causa della presenza di porzioni di testo che sembrano avere un significato osceno o comunque inaccettabile.\nIl problema sorge poich\u00e9 il computer identifica stringhe di testo all'interno di un documento che, a causa delle regole di blocco generali, possono causare falsi positivi che determinano la censura di frasi innocue. \nQuesto nasce dal fatto che l'analisi di parole come nomi, abbreviazioni o termini tecnici, richiede una notevole capacit\u00e0 di interpretare un'ampia gamma di contesti, possibilmente attraverso molte culture, il che \u00e8 un compito estremamente difficile.\nStoria e origine.\nIl problema \u00e8 stato nominato a seguito di un incidente nel 1996 nel quale il filtro di volgarit\u00e0 di AOL ha impedito ai residenti della cittadina di Scunthorpe, nel North Lincolnshire, Inghilterra di creare account di AOL, contenendo il nome della cittadina la sottostringa \"Cunt\" (\"figa\", in italiano). L'anno successivo, il filtro di Google ha apparentemente commesso lo stesso errore, impedendo ai residenti di cercare imprese locali che contenevano \"Scunthorpe\" nel loro nome.\nEsempi.\nAltri esempi di errata censura per oscenit\u00e0 includono:"}
{"id": "5074110", "revid": "15756", "url": "https://it.wikipedia.org/wiki?curid=5074110", "title": "Thomas Audley, I barone Audley di Walden", "text": "La vita.\nThomas Audley nacque attorno al 1488 ad Earls Colne, nell'Essex da Geoffrey Audley e si crede che abbia studiato presso il Buckingham College, a Cambridge, compiuti gli studi di legge entr\u00f2 al Middle Temple, esercit\u00f2 come cancelliere di tribunale a Colchester e nel 1521 era Giudice di pace nella contea dell'Essex.\nNel 1523 Thomas venne chiamato a rappresentare la propria contea in parlamento e nel 1527 entr\u00f2 nella corte inglese e pi\u00f9 precisamente a quella del cardinale Thomas Wolsey. Quando questi cadde nel 1529 Thomas non lo segu\u00ec, anzi venne nominato Cancelliere del Ducato di Lancaster e, nello stesso anno, fu nominato Speaker per la Camera dei comuni presiedendo le assemblee che dovevano legiferare sulla Riforma del parlamento inglese che avrebbe condotto all'abolizione dell'autorit\u00e0 papale in Inghilterra. Sempre in quell'anno Thomas fu a capo di una delegazione dei membri della propria camera che andarono da Enrico VIII d'Inghilterra per lamentarsi dei discorsi di John Fisher espressi contro i loro procedimenti. Nel divorzio fra il re e la moglie Caterina d'Aragona Thomas espresse le riserve morali del re su di esso e si fece strumento per l'attacco alla chiesa che port\u00f2 alla compilazione dell'Atto di Supremazia.\nNel 1531 Thomas divenne Serjeant-at-law (un avvocato di ordine superiore) e nel 1533 sostitu\u00ec Tommaso Moro quale custode del sigillo reale divenendo anche Lord cancelliere il 26 gennaio dello stesso anno. Egli support\u00f2 il re nel divorzio da Caterina e nelle sue intenzioni di sposare in seconde nozze Anna Bolena e nel 1535 presiedette al processo che port\u00f2 alla morte di Moro e di Fisher per il loro rifiuto di firmare l'Atto di successione che decretava illegittimi i figli nati dal matrimonio fra Enrico e Caterina.\nL'anno dopo Thomas presiedette al processo per adulterio che port\u00f2 alla morte Anna Bolena e alcuni uomini definiti suoi amanti, dopo la sua morte, di cui Thomas fu testimone, raccomand\u00f2 un nuovo atto di successione che rendesse illegittimi i figli nati dai primi due matrimoni e legittimi solo quelli che sarebbero nati dalla terza moglie, Jane Seymour.\nNel 1537 Thomas venne chiamato a giudicare, e condannare, i partecipanti al Pellegrinaggio di Grazia, il 29 novembre 1538 fu nominato \"Barone Audley di Walden\" e nello stesso presiedette al processo contro Henry Pole, Lord Montague (1492circa-9 gennaio 1539) ed Henry Courtenay, I marchese di Exeter entrambi accusati di tradimento ai danni del re e giustiziati. Nel 1539, nonostante egli stesso fosse incline al luteranesimo, si impegn\u00f2 per far passare i Sei articoli che ribadivano la conformit\u00e0 della chiesa inglese ad alcuni concetti cardine della chiesa cattolica.\nIl 24 aprile 1540 Thomas divenne membro dell'Ordine della Giarrettiera e poco dopo confisc\u00f2 i beni a Thomas Cromwell, I conte di Essex, a dispetto della propria precedente alleanza con Cromwell, e si occup\u00f2 di disfare il quarto matrimonio del re con Anna di Cl\u00e8ves.\nCon l'avanzare della Dissoluzione dei monasteri in Inghilterra egli ricevette un certo numero di propriet\u00e0, il priorato di Holy Trinity, presso Londra, l'abbazia di Walden a Saffron Walden dove suo nipote Thomas Howard, I conte di Suffolk costru\u00ec l'Audley End House. Nel 1542 si fece mecenate della propria vecchia scuola e dopo averla \"ristrutturata\" venne ribattezzata con il nome di Magdalene College.\nThomas mor\u00ec il 30 aprile 1544.\nI matrimoni e i figli.\nThomas spos\u00f2 in prime nozze Christina (o Margaret) Barnardiston di Kedington, nel Suffolk, i due non ebbero figli.\nIn seconde nozze egli si spos\u00f2 con Elizabeth Grey, figlia di Thomas Grey, II marchese di Dorset, da cui ebbe almeno due figlie, una di esse, Margaret, spos\u00f2 Thomas Howard, IV duca di Norfolk."}
{"id": "5074116", "revid": "702184", "url": "https://it.wikipedia.org/wiki?curid=5074116", "title": "Robert Richardson Sears", "text": "Fu ricercatore dapprima all'Universit\u00e0 di Yale, poi in Iowa e successivamente all'Universit\u00e0 di Harvard e all'Universit\u00e0 di Stanford.\nCollabor\u00f2 a \"Frustrazione ed aggressione\" (1939) e pubblic\u00f2 nel 1943 l'importante \"Ricerca di studi obiettivi e concetti psicanalitici\", derivata da anni di studi sperimentali."}
{"id": "5074129", "revid": "37401", "url": "https://it.wikipedia.org/wiki?curid=5074129", "title": "Carlo Cavalcab\u00f2 (signore di Cremona dal 1404)", "text": "Biografia.\nEra figlio di Giovanni (Cavalcab\u00f2) Cavalcab\u00f2, fratello di Ugolino.\nNel 1404 venne proclamato signore di Cremona, con l'appoggio militare del condottiero Cabrino Fondulo.\nIl 24 luglio 1406, dopo una visita ai Visconti di Milano, fu ospitato col suo seguito nel castello di Maccastorna da Cabrino Fondulo, il quale, aiutato dai suoi sgherri, dopo la cena sgozz\u00f2 lui e altri 70 ospiti, che erano al seguito del Cavalcab\u00f2, e ne butt\u00f2 i corpi nel pozzo delle taglie, autoproclamandosi signore di Cremona.\nDiscendenza.\nCarlo spos\u00f2 una figlia di Giovanni Vignati, signore di Lodi, ma non ebbero figli."}
{"id": "5074146", "revid": "614400", "url": "https://it.wikipedia.org/wiki?curid=5074146", "title": "Robert Yerkes", "text": "Biografia.\nDocente all'Universit\u00e0 di Harvard, svilupp\u00f2 dei test d'intelligenza che sottopose a oltre due milioni di soldati statunitensi della prima guerra mondiale.\nDivenuto professore all'Universit\u00e0 di Yale nel 1924, nel 1930 fond\u00f2 un laboratorio per lo studio dei primati."}
{"id": "5074152", "revid": "1198551", "url": "https://it.wikipedia.org/wiki?curid=5074152", "title": "Scuola degli arazzi di Esino Lario", "text": "La Scuola degli Arazzi di Esino Lario era un'arazzeria italiana creata a Esino Lario da don Giovanni Battista Rocca; fu attiva dagli anni Trenta agli anni Sessanta. La scuola produceva arazzi su bozzetti originali di artisti italiani e venne premiata pi\u00f9 volte con la Medaglia d'oro della Triennale di Milano.\nStoria.\nLa Scuola degli Arazzi di Esino Lario viene fondata nel 1936 da Don Gianbattista Rocca, proveniente da una famiglia di setaioli della Brianza e all'epoca parroco di Esino Lario. L'arazzeria ottiene l'attenzione della Galleria del Fiore e della Triennale di Milano, dove viene premiata con Medaglia d'oro alle edizioni del 1940, 1951 e 1954 e dove, nel 1957, la galleria del Fiore di Milano, diretta da Luciano Cassuto e legata all'attivit\u00e0 del gruppo MAC Movimento Arte Concreta, espone una serie di opere tessute su cartoni di Aymone, Bordoni, Chighine, Gianni Dova, Magnelli, Prampolini, Reggiani, Atanasio Soldati e Ettore Sottsass jr. L'arazzeria di Esino Lario crea inoltre un lavoro a partire da un cartone di Felice Casorati per il transatlantico Leonardo da Vinci (gli altri pannelli erano stati eseguiti dal laboratorio di Ugo Scassa). La scuola produce inoltre opere a partire da bozzetti di artisti quali Aligi Sassu, Salvatore Fiume, Bruno Cassinari, Umberto Lilloni, Pietro Marussig, Piero Fornasetti, Filiberto Sbardella. Chiusa nel 1961, con l'intento di riattivare la produzione e mantenere viva la tecnica e la maestria artigianale, l'arazzeria viene riaperta nel 1990 creando la cooperativa \"Arazzi Esino SCRL\" con sede a Villa Clotilde. Con lo scioglimento della cooperativa, avvenuto il 4 febbraio 2004, l'arazzeria viene nuovamente chiusa. Arazzi della scuola di Esino sono conservati dalla Triennale di Milano e dalla Fondazione della Provincia di Lecco Onlus (arazzo realizzato nel 1958 su cartone di Franco Alquati, in deposito a Villa Locatelli).\nCaratteristiche della produzione di arazzi.\nLe principali caratteristiche dell'arazzeria di Esino sono la grande variet\u00e0 di colori, l'uso di fili di seta e la tessitura su telai brevettati. Gli arazzi sono fabbricati con fili di seta colorati a fuoco con coloranti solidi; la scuola ha una propria tintoria che permette di produrre le pi\u00f9 svariate gamme di colore. La tessitura avviene con orditi di canapa 12/2 e l'uso dei fili di seta; la finezza della seta prolunga sensibilmente i tempi di produzione ma consente di ottenere realizzazioni di grande qualit\u00e0 e finezza, sia nella densit\u00e0 dei nodi sia nella variet\u00e0 e nelle sfumature dei colori. I telai dell'arazzeria, che migliorando gli antichi telai a liccio permettono di ridurre i tempi di tessitura, sono brevettati dallo stesso Don Giovanni Battista Rocca.\nOpere della Scuola degli arazzi di Esino Lario.\nTra le opere della Scuola degli arazzi di Esino Lario vi sono"}
{"id": "5074157", "revid": "287204", "url": "https://it.wikipedia.org/wiki?curid=5074157", "title": "Ameiro Kochakan Kandan", "text": ""}
{"id": "5074162", "revid": "72811", "url": "https://it.wikipedia.org/wiki?curid=5074162", "title": "Satomi Satou", "text": ""}
{"id": "5074163", "revid": "1632387", "url": "https://it.wikipedia.org/wiki?curid=5074163", "title": "Vitriol (album)", "text": "Vitriol \u00e8 il primo album del gruppo musicale symphonic folk metal Evenoire. \u00c8 stato pubblicato dalla Scarlet Records nel 2012."}
{"id": "5074178", "revid": "247222", "url": "https://it.wikipedia.org/wiki?curid=5074178", "title": "Azzurro '89", "text": ""}
{"id": "5074199", "revid": "47767", "url": "https://it.wikipedia.org/wiki?curid=5074199", "title": "Uta von Naumburg", "text": ""}
{"id": "5074205", "revid": "1632387", "url": "https://it.wikipedia.org/wiki?curid=5074205", "title": "Herons", "text": "Herons \u00e8 il secondo album della symphonic folk metal band Evenoire, pubblicato per la Scarlet Records."}
{"id": "5074207", "revid": "1784492", "url": "https://it.wikipedia.org/wiki?curid=5074207", "title": "Fudbalski Klub Lov\u0107en", "text": "Il Fudbalski Klub Lov\u0107en, meglio noto come Lov\u0107en , \u00e8 la sezione calcistica della societ\u00e0 polisportiva montenegrina Lovcen, che ha sede a Cetinje. Milita attualmente in Prva crnogorska fudbalska liga, massima serie del campionato di calcio montenegrino, e disputa le partite casalinghe nello Stadion Obili\u0107a Poljana, impianto da 2.000 spettatori.\nStatistiche e record.\nStatistiche nelle competizioni UEFA.\nTabella aggiornata alla fine della stagione 2018-2019.\nOrganico.\nRosa 2015-2016.\n \"(capitano)\""}
{"id": "5074215", "revid": "92723", "url": "https://it.wikipedia.org/wiki?curid=5074215", "title": "Eccardo II", "text": ""}
{"id": "5074255", "revid": "72811", "url": "https://it.wikipedia.org/wiki?curid=5074255", "title": "Koko ni Ita Koto", "text": ""}
{"id": "5074260", "revid": "72811", "url": "https://it.wikipedia.org/wiki?curid=5074260", "title": "Yamada-kun to 7-nin no majo", "text": ""}
{"id": "5074261", "revid": "84184", "url": "https://it.wikipedia.org/wiki?curid=5074261", "title": "Anita Bianchi", "text": ""}
{"id": "5074262", "revid": "1305772", "url": "https://it.wikipedia.org/wiki?curid=5074262", "title": "Kiss Land", "text": "Kiss Land \u00e8 il primo album in studio del cantante canadese The Weeknd, pubblicato il 10 settembre 2013 dalla XO e dalla Republic Records."}
{"id": "5074264", "revid": "287204", "url": "https://it.wikipedia.org/wiki?curid=5074264", "title": "Marcos Milinkovic", "text": ""}
{"id": "5074266", "revid": "72811", "url": "https://it.wikipedia.org/wiki?curid=5074266", "title": "Nanatsu no taizai", "text": ""}
{"id": "5074269", "revid": "686936", "url": "https://it.wikipedia.org/wiki?curid=5074269", "title": "Ricevitore (football americano)", "text": ""}
{"id": "5074282", "revid": "110157", "url": "https://it.wikipedia.org/wiki?curid=5074282", "title": "Chiesa di San Lorenzo (Castelnovo di Isola Vicentina)", "text": "La chiesa di San Lorenzo \u00e8 una piccola chiesetta presente a Castelnovo, frazione di Isola Vicentina in provincia di Vicenza.\nArroccata sulla collina che d\u00e0 sul paese, venne costruita durante le invasioni ungare e ristrutturata completamente nel 1166. Inizialmente di grande importanza, quando la comunit\u00e0 si trasfer\u00ec prevalentemente nella pianura divenne subordinata alla nascente chiesa parrocchiale di San Vitale di Castelnovo.\nNel corso del Novecento, con le opere di restauro, venne ripristinato l'antico splendore e ogni 10 agosto diventa teatro della sagra intitolata a San Lorenzo.\nStoria.\nLa costruzione della chiesa di San Lorenzo \u00e8 da inquadrare, insieme con la torre difensiva poco distante, nel periodo di paura e terrore che i saccheggi e le devastazioni degli Ungari avevano instaurato in tutto il territorio vicino a Vicenza. Le difese del capoluogo e di altre cittadine, infatti, spingevano i barbari nelle zone di aperta campagna e nei centri abitati pi\u00f9 deboli. Per questo motivo le colline sono sempre state un luogo di riparo della popolazione che, come in questo caso, decideva di stabilirvisi e gettare le basi anche per la loro religiosit\u00e0. Ci\u00f2 che rimane ancora da chiarire \u00e8 quando venne costruita, da chi e perch\u00e9 la chiesa venne intitolata a San Lorenzo. Come testimonianza di questa primitiva chiesa \u00e8 rimasto un frammento di pietra sopra il rosone nella facciata, probabilmente usato come mattone, con una decorazione dell'VIII o IX secolo.\nLa ricostruzione del 1166.\nNel 1166 la chiesa venne completamente restaurata dandole anche maggiori dimensioni. Venna allungata verso il campanile fino a diventarne adiacente, allargata a sud e tutto attorno sorse il cimitero. Il dislivello tra l'abside e la nuova facciata che si sarebbe creato ha obbligato i costruttori ad innalzare il piano usando usando il vecchio pavimento come fondamenta. Questo allargamento verso sud provoc\u00f2 anche un indebolimento del lato sud-est, quello neocostruito, che quindi venne irrobustito con un maggiore spessore della muratura. Di questa ricostruzione \u00e8 rimasta traccia in una finestra nel lato nord, ora murata, che reca in una delle pietre che ne costituiscono l'arco la seguente iscrizione, che di fatto risulta essere la prima fonte scritta mai trovata riguardo alla chiesetta:\nDopo tale ricostruzione, che don\u00f2 alla chiesa la struttura grossomodo contemporanea, l'edificio si presentava rettangolare all'esterno e all'interno dotato di una singola e semplice navata. L'impossibilit\u00e0 di costruire un'abside che si estroflettesse dalla navata per via del limite collinare, costrinse i costruttori ad adottare uno stratagemma che rende la chiesa molto caratteristica: mentre all'esterno il lato est si presenta piano, all'interno sono presenti due concavit\u00e0 absidali, di cui quella a nord facente parte della struttura originaria.\nLa torre campanaria venne alzata e dotata di campane, vennero murati gli archi che formavano un portico passante sotto la torre e l'unica entrata venne posizionata all'interno della chiesa.\nL'ampliamento della chiesa sulla base della struttura originaria \u00e8 visibile tuttora dalle diverse tecniche murarie usate.\nLa perdita dei benefici e le visite pastorali del Cinquecento.\nMentre nel XIII secolo i documenti davano la chiesa ancora beneficiaria di terre e beni nella pianura la chiesa di San Vitale (ora parrocchiale di Castelnovo) che stava nascendo ai piedi della collina cominciava a crescere di importanza. In poco tempo soppiant\u00f2 completamente la chiesa di San Lorenzo diventando addirittura battesimale e segregando la chiesa in collina alle funzioni religiose minori. Nel 1273 la chiesa di San Vitale rappresenta anche quella di San Lorenzo e possiede tutti i benefici prima appartenuti alla chiesetta, il cimitero \u00e8 ormai stato trasferito in pianura e San Lorenzo non ha pi\u00f9 un sacerdote stabile.\nNel Trecento e nel Quattrocento sono da escludere interventi sulla struttura, per\u00f2 sono databili in questo periodo (grazie alle scritte gotiche poste inferiormente) gli affreschi presenti nella concavit\u00e0 absidale destra.\n\u00c8 solo nella seconda met\u00e0 del XVI secolo, pi\u00f9 precisamente dal 1571, che arrivano i primi rimproveri e lamentele da parte dei vescovi verso la comunit\u00e0 e la parrocchia per lo stato di degrado in cui era abbandonata la chiesetta. La visita pastorale di quell'anno trov\u00f2 una chiesa in generale poco curata, mente nel 1580 il vescovo Michele Priuli fece notare che bisognava sistemare il pavimento davanti all'altare, chiudere i buchi nei muri, tinteggiare, rinnovare l'arredo liturgico sistemando le croci e i candelabri sugli altari. Dei due altari nominati ne rimase soltanto uno che venne sistemato e posto nell'abside affrescata, ma nonostante i richiami, la visita pastorale del 1648 rivide un pavimento malmesso e dei buchi nel tetto. Nel 1656 appare per la prima volta documentata la presenza della statua lignea di San Lorenzo posta sull'altare principale.\nIl periodo barocco.\nDopo la prima met\u00e0 del XVII secolo, gli occhi della comunit\u00e0 si spostarono dalla chiesa parrocchiale di San Vitale per rimettere mano alla chiesa di San Lorenzo, fino ad allora ricordata con alcune opere di mantenimento che sicuramente avvennero per permettere alla struttura di rimanere in piedi.\nIn quest'opera di restauro vennero soprattutto toccati facciata e copertura. Nella facciata fu aperto un rosone che costrinse anche l'abbassamento della porta principale. In questa circostanza venne murato anche il coccio con una decorazione dell'VIII o IX secolo. La capriata venne nascosta da un soffitto orizzontale che, quindi, imped\u00ec a tutte le piccole finestre poste appena sotto il tetto di illuminare la chiesa. Per questo motivo il lucernario a semicerchio presente sulla facciata si presenta murato e vennero costruite, insieme a delle porte laterali, delle finestre nelle pareti nord e sud che solo nella parete sud risultano simmetriche. Esternamente, inoltre, si intonacarono tutti i muri.\nVenne costruito un nuovo altare, corrispondente a quello odierno, e addossato nella parete fra le due concavit\u00e0 absidali che vennero intonacate nascondendo gli affreschi e privati delle due finestrelle che vennero murate.\nL'epoca pi\u00f9 recente.\nNel'Ottocento e nel Novecento la chiesa fu usata solo per le cerimonie del 10 agosto, giorni di San Lorenzo, e del 24 agosto, giorno di San Bartolomeo.\nNegli anni cinquanta venne stesa una nuova pavimentazione di mattonelle che copr\u00ec quella di laterizi e le absidi vennero tinte di rosso mattone.\nNel 1984 venne rifatta la copertura e tolto tutto l'intonaco esterno che, ormai quasi completamente sgretolato, cominciava a tradire l'aspetto in pietra originario. Tale opera port\u00f2 alla luce la vecchia finestra con le pietre scolpite del 1166..\nVerso la fine degli anni novanta avvennero le sistemazioni del pendio che, in via di sgretolamento, si stava accorciando nella parte ad est. L'antica strada d'accesso fu resa pedonale e la vecchia stradina sbucante nel lato nord-est usata come scorciatoia divenne la strada principale.\nDescrizione.\nLa chiesa, dopo i vari rimaneggiamenti, oggi si presenta di forma rettangolare all'esterno con il campanile adiacente e a sinistra della facciata. Il lato absidale, anche se non \u00e8 presenta la classica estroflessione convessa, \u00e8 rimasto per tutta la storia della chiesa verso est, mentre la facciata ora \u00e8 praticamente di fronte al pendio in salita che porta allo spiazzo usato per allestire le feste e le sagre dedicate a San Lorenzo.\nLa chiesa dentro \u00e8 ad un'unica navata e, anzich\u00e9 possedere un'unica abside a semicerchio, per motivi di costruzione legati al restauro del 1166, possiede due piccole concavit\u00e0 absidali separate da un piccolo pezzo di parete al quale \u00e8 ancora addossato l'unico altare con la statua lignea di San Lorenzo del 1656.\nSono presenti tre ingressi: quello principale ad ovest e i due laterali. L'entrata al campanile \u00e8 all'interno nella parete nord, subito a sinistra dell'entrata principale.\nAffreschi.\nNella chiesa sono presenti alcuni affreschi che sono stati datati tra il XIV e XV secolo grazie alle scritte gotiche incise sui margini inferiori.\nGli affreschi sono due e sono stati dipinti nella concavit\u00e0 absidale destra, quella che presumibilmente conteneva l'altare maggiore dedicato al santo titolare. Nella met\u00e0 di sinistra \u00e8 presente l'opera raffigurante San Francesco e San Lorenzo, come recitano le scritte sovrastanti le teste dei santi. A destra sono presenti due riquadri: nel primo sono rappresentati la Madonna e il Ges\u00f9, mentre nel secondo di nuovo il santo titolare."}
{"id": "5074283", "revid": "1784492", "url": "https://it.wikipedia.org/wiki?curid=5074283", "title": "Francesco Fossa", "text": "Biografia.\nEsponente storico del socialismo genovese, \u00e8 stato senatore della Repubblica per quattro legislature e sottosegretario di Stato ai Lavori Pubblici e alla Presidenza del consiglio dei Ministri.\nFigura nella Lista degli appartenenti alla P2."}
{"id": "5074292", "revid": "726373", "url": "https://it.wikipedia.org/wiki?curid=5074292", "title": "Metal Hawk", "text": " \u00e8 un videogioco sparatutto multidirezionale arcade pubblicato da Namco nel 1988 solo in Giappone. Funziona sull'hardware del Namco System 2.\nModalit\u00e0 di gioco.\nIl giocatore comanda un elicottero che deve combattere con nemici terrestri, aerei e marini. Una certa quantit\u00e0 di punti deve essere ottenuta prima dello scadere del tempo per poter andare avanti."}
{"id": "5074308", "revid": "287204", "url": "https://it.wikipedia.org/wiki?curid=5074308", "title": "Anton Sturm", "text": "Le sue opere pi\u00f9 importanti si trovano soprattutto in Algovia e nelle zone contigue dell'Alta Baviera, ma anche nell'Alta Svevia, nel Tirolo di Reutte e in alcuni musei. La scuola superiore di F\u00fcssen dal settembre 2010 \u00e8 stata denominata \"Anton-Sturm-Mittelschule\".\nBiografia.\nApprese l'arte della scultura da un suo conterraneo, Johann Paul Tschiderer, che si era trasferito nella sveva Donauw\u00f6rth. Il periodo di apprendimento \u00e8 documentato dall'11. novembre 1705 al 16 dicembre 1709, ma nulla si sa circa i suoi anni come lavorante. A F\u00fcssen, sua residenza e luogo di decesso, compare per la prima volta il nome Herr Antoni Bildthauer (Signor Antoni, scultore) nei conti (purtroppo non pervenutici integralmente) dell'Abbazia di San Magno nel 1719. \u00c8 certo comunque che egli vi abbia prestato la sua opera da tempo precedente.\nIl 9 giugno 1721 egli spos\u00f2 a F\u00fcssen Maria Fellner, giovane originaria di Boos vicino a Memmingen. Nove anni dopo il matrimonio egli acquist\u00f2 una casa in citt\u00e0 (oggi in Brunnengasse 18), ove stabil\u00ec il suo laboratorio. Dal matrimonio con Maria nacquero, tra il 1722 ed il 1729 sei figli, tre femmine e tre maschi. Egli istru\u00ec una nutrita serie di apprendisti, tra i quali anche il figlio Franz Joseph, ed impiegava regolarmente lavoranti, i cui nominativi tuttavia non ci sono pervenuti. Come scultore ebbe alta reputazione, ma non gli venne riconosciuta alcuna carica onorifica di F\u00fcssen.\nMor\u00ec all'et\u00e0 di 67 anni e la moglie gli sopravvisse un anno. Il suo prestigioso laboratorio non venne condotto pi\u00f9 da nessuno, dopo la sua morte.\nOpere.\nIl primo incarico impegnativo lo ebbe nella costruzione a nuovo della chiesa abbaziale di San Magno di F\u00fcssen. Prima del 1717 egli scolp\u00ec in marmo di Lasa, in grandezza naturale, le figure dei santi Benedetto, Scolastica, Colombano e Gallo.\nTra il 1721 e il 1722 quattro monumentali figure per l'altar maggiore. Nel 1725, con la figura da seduto di San Magno, Sturm termin\u00f2 la sistemazione della Cappella di San Magno.\nDal 1724 al 1727 Anton Sturm consegn\u00f2 16 sculture, in grandezza superiore a quella naturale, di imperatori del casato degli Asburgo per la Sala imperiale dell'abbazia di Ottobeuren. Che questi ordinativi per\u00f2 non fossero sempre cos\u00ec buoni, \u00e8 dimostrato da una lettera di lagnanze, che Sturm invi\u00f2 nel 1745 al principe-vescovo di Augusta. Con questa lettera Sturm cerc\u00f2 di ottenere per s\u00e9 il compito di scolpire l'altar maggiore della chiesa parrocchiale di Marktoberdorf, bench\u00e9 questo incarico fosse gi\u00e0 stato assegnato allo scultore di Pfronten, Joseph Stapf. Bisogna tuttavia tenere presente, a questo proposito, che Sturm aveva fama di essere uno scultore piuttosto caro.\nSturm era altrettanto bravo nell'intaglio del legno come nella scultura in pietra.\nEgli progett\u00f2 anche altari e assunse anche in proprio come imprenditore la loro realizzazione.\nLa sua versatilit\u00e0 artistica spaziava dalle immagini di santi popolari locali fino alle eleganti, plastiche figure scolpite per le grandi chiese abbaziali fino ai quattro Padri della Chiesa, che negli anni dal 1750 al 1754 egli realizz\u00f2 per il santuario di Wies.\nIndice delle opere.\nL'oltremodo gran numero di opere di Anton Sturm fino ad ora note, richiede qui una limitazione a quelle pi\u00f9 importanti."}
{"id": "5074310", "revid": "287204", "url": "https://it.wikipedia.org/wiki?curid=5074310", "title": "Hakob Tonoyani anvan Sowpergavat' 2004", "text": "La Hakob Tonoyani anvan Sowpergavat' 2004 \u00e8 stata la settima edizione della supercoppa armena di calcio.\nIl vinse sia il campionato che la coppa e venne sfidato dal , secondo classificato in campionato.\nL'incontro, che si gioc\u00f2 il 27 maggio 2004 nella capitale Erevan, venne vinto dal , al suo terzo titolo, ai tempi supplementari."}
{"id": "5074311", "revid": "47767", "url": "https://it.wikipedia.org/wiki?curid=5074311", "title": "Uta di Naumburg", "text": ""}
{"id": "5074312", "revid": "2108263", "url": "https://it.wikipedia.org/wiki?curid=5074312", "title": "Sigismondo Chigi", "text": "Biografia.\nNacque nel 1649 a Roma, figlio di Augusto Chigi e di Francesca Piccolomini di Triana. Sigismondo era nipote di papa Alessandro VII e cugino del cardinale Flavio Chigi. A sottolineare l'importanza della famiglia Chigi, altri due suoi pronipoti diventarono cardinali: Flavio Chigi nel 1753 e Flavio Chigi nel 1853.\nEducato dallo zio, divenne cavaliere dell'Ordine di Malta. Tra il 1655 ed il 1667, sotto il pontificato di papa Alessandro VII, fu priore dell'Ordine a Roma.\nPapa Clemente IX lo elev\u00f2 al rango di cardinale nel concistoro del 12 dicembre 1667 e fino alla nomina del cardinale Pietro Francesco Orsini, effettuata da Clemente X, \u00e8 stato il porporato italiano pi\u00f9 giovane.\nMor\u00ec il 30 aprile 1678 all'et\u00e0 di 29 anni nel suo Palazzo romano in Piazza Colonna. Il funerale fu celebrato il 2 maggio successivo nella basilica di Santa Maria del Popolo e fu sepolto nella cappella Chigi della stessa chiesa."}
{"id": "5074313", "revid": "205197", "url": "https://it.wikipedia.org/wiki?curid=5074313", "title": "Supercoppa d'Armenia 2004", "text": ""}
{"id": "5074315", "revid": "729019", "url": "https://it.wikipedia.org/wiki?curid=5074315", "title": "Storia dei Baltimore Ravens", "text": "I Baltimore Ravens sono un club di football americano professionistico nato nel 1996 con sede a Baltimora, Maryland, USA. Questa voce approfondisce la storia della franchigia dalla fondazione ad oggi.\n1995\u20131998: primi anni e epoca di Ted Marchibroda (1996-1998).\nI Baltimore Ravens nacquero nel 1995 quando Art Modell, allora proprietario dei Cleveland Browns, annunci\u00f2 la sua intenzione di spostare la franchigia da Cleveland a Baltimora. La controversa questione si concluse quando i rappresentanti di Cleveland e la NFL raggiunsero un accordo l'8 febbraio 1996. Il Commissioner Tagliabue promise alla citt\u00e0 di Cleveland che una squadra della NFL sarebbe stata stabilita a Cleveland, tramite trasferimento o come squadra di espansione, \"non oltre il 1999\". Inoltre, l'accordo stabil\u00ec che il nome dei Brown, i colori, le uniformi della squadra e la storia della franchigia sarebbero rimasti a Cleveland. La storia della franchigia dei Browns include i record ed i collegamenti con i giocatori indotti nella Pro Football Hall of Fame. La squadra di Modell a Baltimora, pur mantenendo tutti i contratti dei giocatori, rimase, dal punto di vista della storia della squadra, un team di espansione, in pratica \"una nuova franchigia\". Non tutti i giocatori, lo staff e i dirigenti comunque si trasferirono a Baltimore.\nDopo la ricollocazione, Modell assunse Ted Marchibroda come capo-allenatore per la nuova franchigia a Baltimore. Marchibroda era gi\u00e0 conosciuto per la sua esperienza come capo-allenatore dei Baltimore Colts durante gli anni settanta e degli Indianapolis Colts all'inizio degli anni novanta. Ozzie Newsome, tight end dei Browns per diverse stagioni, si un\u00ec a Modell a Baltimore come direttore delle operazioni. In seguito fu promosso a Vice Presidente/General Manager.\nLo stadio casalingo dei Ravens per le prime due stagioni fu il Baltimore Memorial Stadium, casa dei Baltimore Colts anni prima. I Ravens si trasferirono nel loro nuovo stadio di propriet\u00e0 a Camden Yards nel 1998. Il Raven Stadium in seguito prese i nomi di PSI Net Stadium e di M&amp;T Bank Stadium.\n1996.\nNel Draft 1996, i Ravens, con due scelte al primo giro, scelsero due futuri Hall of Famer, l'offensive tackle Jonathan Ogden come quarto assoluto ed il linebacker Ray Lewis come 26\u00b0. I Ravens del 1996 vinsero la prima partita casalinga contro gli Oakland Raiders ma terminarono la stagione 4-12 malgrado il ricevitore Michael Jackson avesse guidato le lega con 14 touchdown su ricezione.\n1997.\nNel 1997 i Ravens iniziarono 3\u20131. Peter Boulware, un difensore da Florida State, fece registrare 11,5 sack, venendo nominato rookie difensivo dell'anno. La squadra termin\u00f2 6\u20139\u20131. IL 26 ottobre, fecero il loro primo viaggio a Landover, Maryland per giocare contro i loro nuovi rivali regionali, i Washington Redskins, per la prima volta durante la stagione regolare, al nuovo Jack Kent Cooke Stadium (rimpiazzando il vecchio RFK Stadium a Washington). I Ravens vinsero la gara 20-17.\n1998.\nIl quarterback Vinny Testaverde lasci\u00f2 la squadra per i New York Jets prima della stagione 1998 venendo sostituito dall'ex quarterback degli Indianapolis Colts Jim Harbaugh e poi da Eric Zeier. Il cornerback Rod Woodson si un\u00ec alla squadra dopo delle annate di successo coi Pittsburgh Steelers e Priest Holmes super\u00f2 per la prima volta le 1.000 yard corse in carriera durante la stagione.\nI Ravens terminarono il 1998 con un bilancio di 6-10. Il 29 novembre, ospitarono i Colts di ritorno a Baltimore per la prima volta in 15 anni. Nel mezzo di una cattiva accoglienza per i Colts, i Ravens vinsero 38-31.\n1999.\nDopo tre stagioni con record negativi consecutive sotto la direzione di Marchibroda, i Ravens cambiarono capo-allenatore. Brian Billick prese il controllo della squadra nel 1999. Billick veniva da una stagione da record come coordinatore offensivo dei Minnesota Vikings nel 1998. Il quarterback Tony Banks arriv\u00f2 a Baltimore dai St. Louis Rams ed ebbe la miglior stagione della carriera con 17 touchdown ed 81,2 di passer rating. Egli fu coadiuvato dal ricevitore Qadry Ismail, che ebbe una stagione da 1.000 yard. I Ravens inizialmente faticarono con un record di 4-7 ma si ripresero finendo 8\u20138.\nA causa del persistente dissesto finanziario, la NFL ordin\u00f2 a Modell di iniziare a prendere accordi per vendere la sua franchigia. Il 27 marzo 2000, i proprietari della NFL approvarono la vendita del 49% dei Ravens a Steve Bisciotti. Nell'accordo, Bisciotti strapp\u00f2 un'opzione per acquistare il restante 51% per 325 milioni di dollari nel 2004 da Art Modell. Il 9 aprile 2004, la NFL approv\u00f2 l'acquisto di Bisciotti del pacchetto di maggioranza del club.\n2000-2007: Vittoria del Super Bowl e epoca di Brian Billick.\n2000: Vittoria del Super Bowl.\nLa stagione 2000 vide la difesa dei Ravens, guidata dal coordinatore difensivo Marvin Lewis, diventare un'unit\u00e0 rocciosa che emerse come una delle pi\u00f9 formidabili difese della storia della NFL. La difesa dei Ravens stabil\u00ec un nuovo record NFL fermando le squadre avversarie a soli 165 punti concessi in totale; l'impresa oscur\u00f2 il precedente record dei Chicago Bears del 1986 fermatisi a 187 punti in una stagione da 16 gare. Il linebacker Ray Lewis fu nominato difensore dell'anno e due dei suoi compagni in difesa, Sam Adams e Rod Woodson, furono selezionati per il Pro Bowl.\nLa stagione di Baltimore inizi\u00f2 bene con un record di 3-1. Tony Banks inizi\u00f2 la stagione come quarterback titolare ma fu sostituito da Trent Dilfer quando i Ravens scesero a un bilancio di 5-4. L'allenatore Billick annunci\u00f2 che il cambio di quarterback sarebbe stato definitivo per il resto della stagione. Le 1.364 yard corse dal running back alla stagione d'esordio Jamal Lewis, combinate con l'arcigna difesa dei Ravens, mantennero Baltimore competitiva anche nelle gare dove l'attacco faticava. Ad un certo punto della stagione la squadra gioc\u00f2 cinque partite senza segnare un touchdown in attacco ma vinse due di queste sfide. La squadra vinse tutte le ultime 7 partite terminando con un record di 12\u20134. I Ravens raggiunsero cos\u00ec i play-off per la prima volta.\nDal momento che i Tennessee Titans avevano vinto la division con un record di 13\u20133, Baltimore dovette giocare il turno della wild card. Nella loro prima partita di playoff di sempre, dominarono i Denver Broncos 21\u20133 davanti ad un pubblico record di 69.638 spettatori al PSINet Stadium. Nei divisional playoff, trovarono Tennessee sulla propria strada. Sul risultato di parit\u00e0 10\u201310 nel quarto periodo, un tentativo di field goal di Al Del Greco fu bloccato da Anthony Mitchell che lo ritorn\u00f2 in touchdown e, insieme ad un intercetto di Ray Lewis, port\u00f2 Baltimore alla vittoria 24\u201310. I Ravens nella finale della AFC giocarono contro gli Oakland Raiders. La ricezione da 96 yard di Shannon Sharpe che valse il touchdown all'inizio del secondo quarto, seguita dall'infortunio del quarterback dei Raiders Rich Gannon, diede ai Ravens la vittoria 16\u20133.\nBaltimore and\u00f2 a Tampa per disputare il Super Bowl XXXV contro i favoriti New York Giants, conquistando, con un punteggio di 34\u20137, la prima vittoria del titolo nella storia della franchigia. I Ravens fecero registrare 4 sack, forzarono 5 palloni persi, uno dei quali fu un intercetto di Kerry Collins che port\u00f2 ad un touchdown di Duane Starks. L'unica segnatura dei Giants fu un field goal di Ron Dixon. I Ravens furono la terza squadra della storia a vincere il Super Bowl partendo come wild card.\nIl titolo fece dei Ravens la quarta franchigia professionistica con sede a Baltimora a vincere un campionato. Essi furono preceduti nella NFL dai Colts nel 1958, 1959 e 1970, dagli Stars della USFL nel 1985 e dagli Stallions della CFL nel 1995.\n2001.\nNel 2001, i Ravens tentarono di difendere il loro titolo con Elvis Grbac come nuovo quarterback titolare ma un infortunio subito il primo giorno del training camp condizion\u00f2 Jamal Lewis per tutta la stagione e le sue scarse prestazioni zavorrarono la squadra. Dopo una partenza per 3\u20133, i Ravens sconfissero i Minnesota Vikings nella settimana finale centrando la wild card e finendo con un record stagionale 10\u20136. Nel primo turno, i Ravens mostrarono lampi della stagione precedente superando 20\u20133 i Miami Dolphins, forzando tre palle perse a superando nettamente gli avversari per 347 yard a 151. Nei divisional playoff affrontarono i Pittsburgh Steelers. Tre intercetti subiti da Grbac fecero finire anzitempo la stagione dei Ravens, sconfitti per 27\u201310.\n2002.\nA causa del salary cap, all'inizio della stagione 2002 Baltimore fu costretta a vendere diversi giocatori d'impatto. I Ravens restarono competitivi, ma una striscia di sconfitte nel mese di dicembre mise fine alle loro speranze di centrare un posto nei playoff. Nel Draft NFL 2002 scelsero Ed Reed, che sarebbe diventato una delle colonne difensive della squadra nel corso di tutto il decennio successivo.\n2003.\nI Ravens arrivarono al draft bisognosi di un quarterback. Inizialmente scelsero da Arizona State il defensive end Terrell Suggs, poi scambiarono la loro scelta del secondo giro del 2003 con la prima del 2004 coi New England Patriots ottenendo cos\u00ec la 19\u00aa scelta assoluta, con cui selezionarono il quarterback Kyle Boller. I Patriots usarono la scelta dei Ravens nel 2004 per il defensive tackle Vince Wilfork.\nI Ravens nominarono Boller loro quarterback titolare poco prima dell'inizio della stagione ma questi si infortun\u00f2 a met\u00e0 della stessa venendo sostituito con Anthony Wright. Jamal Lewis corse per 2.066 yard (comprese 295 yard in un'unica gara contro i Cleveland Browns il 14 settembre). I Ravens furono bloccati a un record di 5\u20135 finch\u00e9, in una gara casalinga contro i Seattle Seahawks, rimontarono uno svantaggio di 41\u201324 negli ultimi 7 minuti dei tempi regolamentari, vincendo poi 44-41 grazie ad un field goal di Matt Stover. Da l\u00ec in poi i Ravens vinsero 5 delle ultime 6 partite. Con un record di 10\u20136, Baltimore vinse il suo primo titolo della AFC North division. Nella prima gara di playoff, in casa contro i Tennessee Titans, essi persero 20-17, chiudendo anzitempo la stagione. Ray Lewis fu nominato miglior difensore della NFL per la seconda volta in carriera.\n2004.\nI Ravens non raggiunsero i playoff nel 2004 terminando la stagione con record di 9-7 con Kyle Boller che trascorse la maggior parte della stagione come quarterback titolare. Nella linea secondaria le note positive furono le prestazioni del cornerback Deion Sanders e della safety al terzo anno Ed Reed. Essi furono inoltre l'unica squadra nella stagione regolare a battere i Pittsburgh Steelers che quell'anno terminarono con un bilancio di 15-1.\n2005.\nNel 2005 i Ravens cercarono di migliorare il loro reparto di ricevitori (il secondo peggiore della NFL nel 2005) firmando Derrick Mason dai Titans e scegliendo la stella degli Oklahoma Sooners Mark Clayton nel primo giro del Draft NFL 2005. Ad ogni modo, la squadra termin\u00f2 l'annata con un record di 6-10. Momenti da ricordare della stagione furono la vittoria sui Green Bay Packers 48-3 nel Monday Night Football e quella sugli Steelers, futuri vincitori del Super Bowl XL.\n2006.\nNel 2006 i Baltimore Ravens iniziarono la stagione tentando di migliorare il record di 6\u201310 del 2005. Per la prima volta nella storia della franchigia, partirono con un record di 4\u20130, sotto la leadership dell'ex quarterback dei Titans Steve McNair.\nI Ravens persero due gare consecutive a met\u00e0 stagione per problemi offensivi, spingendo l'allenatore Billick a scaricare il coordinatore offensivo Jim Fassel nella loro settimana di pausa. Dopo questa decisione, Baltimore vinse cinque gare consecutive prima di perdere coi Cincinnati Bengals nella settimana 13.\nI Ravens conclusero la stagione con record di 13\u20133, il migliore della storia della franchigia. Baltimore vinse la AFC North e si assicur\u00f2 il secondo posto nella griglia dei playoff, potendo cos\u00ec saltare il primo turno. Nel divisional round affrontarono gli Indianapolis Colts, il primo incontro della storia tra le due squadre nei playoff. Molti tifosi di Baltimore e Indianapolis videro questo storico incontro come una sorta di \"Giorno del giuduzio\" tra la nuova squadra di Baltimore e la vecchia. Nei primi due quarti entrambe le squadre avevano segnato solo dei field. McNair lanci\u00f2 un paio di intercetti costosi, incluso una sulla linea di 1 yard e i Colts vinsero la gara e alla fine il Super Bowl.\n2007.\nDopo la stellare stagione 2006, i Ravens speravano di migliorare il loro record di 13-3 ma gli infortuni tormentarono la squadra. La stagione termin\u00f2 solo con un bilancio di 5-11. Una umiliante sconfitta 22-16 nei tempi supplementari contro gli allora a secco di vittorie Miami Dolphins il 16 dicembre port\u00f2 alla dipartita di Billick, il giorno dopo la fine della stagione regolare.\n2008-presente: l'era di John Harbaugh, Joe Flacco e Ray Rice.\n2008.\nCon un capo-allenatore (John Harbaugh) e un quarterback (Joe Flacco) debuttanti, i Ravens iniziarono la stagione 2008 con molte incertezze. Dopo una partenza con un record di 2-3, Baltimore vinse otto partite nelle ultime 10 terminando con un record di 11-5, utile per qualificarsi con l'ultimo posto disponibile nei playoff. I Ravens iniziarono la \"post-season\" battendo in trasferta Miami 27\u20139 il 4 gennaio 2009. Sei giorni dopo batterono i Titans 13\u201310 grazie a field goal di Matt Stover a 53 secondi dal termine, qualificandosi per la finale della AFC. I Ravens giunsero a un passo dal Super Bowl XLIII perdendo contro gli Steelers 23\u201314 all'Heinz Field il 18 gennaio 2009.\n2009.\nCon Jonathan Ogden ritiratosi dopo la stagione 2007 e Matt Stover divenuto un free agent, l'ultimo giocatore rimanente della prima stagione di Baltimore fu Ray Lewis. Nel draft la squadra scelse Michael Oher nel primo giro.\nLa loro stagione regolare si concluse con un record di 9-7 e la qualificazione al wild card round dei playoff. L\u00ec affrontarono i Patriots battendoli 33-14 grazie anche a un touchdown da 83 yard di Ray Rice nella prima giocata dalla linea di scrimmage, concludendo il primo quarto in vantaggio per 24-0. Nel turno successivo giocarono contro Indianapolis. Due touchdown alla fine del primo tempo diedero ai Colts un vantaggio di 17-3. La squadra non riusc\u00ec pi\u00f9 a rimontare e fu sconfitta 20-3.\n2010.\nPrima della stagione 2010, i Ravens aggiunsero di giocatori chiave all'attacco, il wide receiver Anquan Boldin dagli Arizona Cardinals e il free agent T.J. Houshmandzadeh, svincolato nella pre-stagione dai Seattle Seahawks. Nel draft scelsero i tight end Dennis Pitta ed Ed Dickson, i defensive tackle Terrence Cody e Arthur Jones, il linebacker Sergio Kindle, il wide receiver David Reed e l'offensive tackle Ramon Harewood nel Draft NFL 2010. I nuovi arrivati totalizzarono complessivamente 37 presenze come titolari.\nI Ravens terminarono la stagione con un record di 12-4 ma gli Steelers vinsero la AFC North grazie a un miglior record parziale nella division. Nei playoff sconfissero i Kansas City Chiefs 30-7, con Ray Rice che divenne il primo running back dei Ravens a segnare un touchdown su ricezione in una gara della \"post-season\". Nel secondo turno, Baltimore fu sconfitta dagli Steelers 31-24, malgrado un vantaggio di 21-7 all'intervallo, soprattutto a causa di tre palloni persi nel terzo periodo di gioco.\n2011.\nNell'estate 2011, i Ravens i svincolarono i veterani Willis McGahee, Todd Heap, Kelly Gregg e Derrick Mason per liberare spazio salariale. Acquisirono invece il fullback Vonta Leach, il wide receiver Lee Evans, la safety Bernard Pollard e il running back Ricky Williams. Successivamente firmarono il tackle sinistro dei Minnesota Vikings Bryant McKinnie e il centro Pro Bowler Andre Gurode dai Dallas Cowboys.\nGrazie a una vittoria nell'ultima giornata di campionato in trasferta sui Cincinnati Bengals, i Ravens, con un record di 12-4, si assicurarono la vittoria della division e la possibilit\u00e0 di saltare il primo turno di playoff. Baltimore nel 2011 termin\u00f2 imbattuta sia in casa che contro gli avversari della division.\nGli Houston Texans batterono i Bengals nel turno delle wild card, affrontando cos\u00ec i Ravens nel secondo turno. Baltimore vinse la partita 20-13 grazie anche a un intercetto di Ed Reed sul quarterback rookie T.J. Yates nel quarto periodo, togliendo agli avversari l'ultima realistica speranza di segnare. Malgrado la vittoria alcuni analisti sportivi criticarono le performance offensive della squadra e in particolare Joe Flacco.\nI Ravens e i New England Patriots si giocarono cos\u00ec un posto nel Super Bowl. Dopo tre quarti equilibrati con diverse palle perse da entrambe le parti, Tom Brady segn\u00f2 un touchdown su corsa portando avanti i Patriots 23-20 nel quarto periodo. Con 38 secondi al termine, Joe Flacco lanci\u00f2 un passaggio a Lee Evans che sembr\u00f2 essere il touchdown della vittoria ma il pallone fu deviato dal defensive back dei Patriots Sterling Moore, risultando in un passaggio incompleto. Dopo che Flacco lanci\u00f2 un altro passaggio non ricevuto da Lee Evans, il kicker Billy Cundiff scese in campo con 15 secondi rimanenti per calciare, da 32 yard, il field goal del potenziale pareggio. Il pallone usc\u00ec per\u00f2 alla sinistra del palo e New England si qualific\u00f2 per il Super Bowl XLVI contro i New York Giants.\nA fine stagione, Terrell Suggs fu premiato come miglior difensore dell'anno.\n2012: fine di un'epoca. Il ritiro di Ray Lewis e la seconda vittoria del Super Bowl.\nMalgrado i gravi infortuni a inizio stagione che colpirono la difesa, in particolare quelli di Suggs e Lewis, i Ravens partirono con un record di 9-2, in parte grazie alle ottime prestazioni dell'attacco guidato da Flacco. Bisognosi di una singola vittoria per assicurarsi la vittoria della division, i Ravens persero tre gare consecutive, culminate col licenziamento del coordinatore offensivo Cam Cameron e la promozione in quel ruolo dell'allenatore dei quarterback Jim Caldwell. Il punto pi\u00f9 basso della stagione fu una sconfitta 34-17 in casa contro Peyton Manning e i Denver Broncos il 16 dicembre. Ad ogni modo, i Ravens si assicurarono la quinta partecipazione ai playoff consecutiva a causa della sconfitta degli Steelers contro i Dallas Cowboys. Malgrado questo risultato, questo periodo negativo port\u00f2 alcuni media a mettere in discussione la competitivit\u00e0 dei Ravens. La squadra si rifece battendo 33-14 i New York Giants campioni in carica e vincendo la division per il secondo anno consecutivo per la prima volta nella storia della franchigia. La stagione regolare si concluse con un record di 10-6 e un raro primo turno in casa nel wild card round dei playoff.\nLa stagione 2012 vide anche lo storico linebacker Ray Lewis annunciare il suo ritiro alla fine di quella tornata di playoff. Lewis si era infortunato al tricipite il 17 ottobre a met\u00e0 della sua diciassettesima stagione coi Ravens. Baltimore vinse la gara contro gli Indianapolis Colts, in quella che fu l'ultima gara della carriera di Lewis nello stadio casalingo. I Ravens nel turno successivo erano dati come pesantemente sfavoriti contro i Denver Broncos ma vinsero in una spettacolare gara per 38-35 dopo due tempi supplementari. Tale partita sembrava perduta quando, a un minuto dal termine, Joe Flacco pass\u00f2 un touchdown da 70 yard a Jacoby Jones che sped\u00ec la gara ai supplementari. L\u00ec, un intercetto di Peyton Manning ad opera di Corey Graham, che nel corso della partita aveva gi\u00e0 ritornato un altro intercetto in touchdown, mise in condizione i Ravens di calciare il field goal della vittoria da parte del rookie Justin Tucker. Grazie alla vittoria, Baltimore si classific\u00f2 per la finale della AFC contro i New England Patriots 20 gennaio 2013. Grazie a un'altra prestazione notevole di Flacco, i Ravens vinsero 28-13, qualificandosi per il Super Bowl XLVII contro i San Francisco 49ers.\nIl 3 febbraio 2013, i Ravens accumularono un notevole vantaggio nel corso del primo tempo del Super Bowl grazie a tre passaggi da touchdown di Flacco. Nel secondo tempo, i 49ers tentarono una clamorosa rimonta ma Baltimore riusc\u00ec a portare a casa il secondo Lombardi Trophy della sua storia vincendo per 34-31, con Ray Lewis che chiuse nel migliore dei modi la sua grande carriera. All'inizio del secondo tempo Jacoby Jones stabil\u00ec il nuovo record per la giocata pi\u00f9 lunga della storia del Super Bowl ritornando un kickoff per 108 yard in touchdown. MVP dell'incontro fu nominato Joe Flacco, che complet\u00f2 22 passaggi su 33 tentativi per 287 yard e 3 touchdown. Flacco concluse cos\u00ec quei playoff con un totale di 11 touchdown (record NFL pareggiato) e nessun intercetto subito.\n2013.\nIn virt\u00f9 della vittoria del Super Bowl XLVII, i Ravens avrebbero dovuto debuttare nella stagione il 5 settembre 2013; tuttavia, a causa di un conflitto di calendario coi Baltimore Orioles (con cui condividono il parcheggio), Baltimore Ravens fu la prima vincitrice del Super Bowl in carica degli ultimi dieci anni a non iniziare la stagione in casa. La prima sfida fu dunque disputata allo Sports Authority Field at Mile High contro i Denver Broncos.\nDopo i ritiri del linebacker Ray Lewis e del centro Matt Birk, il roster della squadra cambi\u00f2 significativamente prima dell'inizio della stagione. il linebacker Paul Kruger firm\u00f2 coi Cleveland Browns, il linebacker Dannell Ellerbe coi Miami Dolphins, il cornerback Cary Williams coi Philadelphia Eagles ed Ed Reed con gli Houston Texans. Inoltre, Bernard Pollard fu svincolato per problemi col salary camp, finendo per accordarsi coi Tennessee Titans. Il wide receiver Anquan Boldin fu scambiato coi San Francisco 49ers per una scelta del sesto giro del draft. Vi furono anche degli arrivi, come i defensive lineman Chris Canty e Marcus Spears, oltre che la firma del linebacker free agent Elvis Dumervil e della safety Michael Huff. La scelta del primo giro del draft fu la safety Matt Elam. Durante il training camp, i Ravens persero un giocatore chiave come il tight end Dennis Pitta per l'intera annata a causa di un infortunio.\nLa stagione si apr\u00ec male per i Ravens, che furono sconfitti dai Broncos. La prima vittoria giunse per 14\u20136 la settimana seguente contro i Browns rivali di division. La settimana successiva gli avversari furono gli imbattuti Houston Texans in casa, che vedevano tra le loro file Ed Reed dopo dodici stagioni di successo coi Ravens. Grazie a una prova positiva della difesa, la gara fu vinta 30\u20139. Nella settimana 4 la squadra fatic\u00f2 contro i Buffalo Bills, con Flacco che lanci\u00f2 un primato negativo di 5 intercetti, perdendo 23\u201320. Su un record di 2-2, la squadra vol\u00f2 a Miami per affrontare i Dolphins. Malgrado un passivo di 13-6 alla fine del primo tempo, l'attacco segn\u00f2 17 punti consecutivi, portando Baltimore in vantaggio 23-13 nel quarto periodo. Dal canto suo, Miami rispose con 10 punti consecutivi, pareggiando la gara a otto minuti dal termine. Justin Tucker segn\u00f2 un field goal da 44 yard a un minuto a 42 dalla fine, riportando i Ravens in vantaggio. Poco dopo, Caleb Sturgis sbagli\u00f2 il field goal del potenziale pareggio e i Ravens vinsero. La settimana successiva affrontarono in casa i Green Bay Packers. L'attacco fatic\u00f2 inizialmente, non segnando alcun punto nel primo tempo. In svantaggio 16-3 nel quarto periodo, Flacco trov\u00f2 Jacoby Jones nella end zone con un touchdown da 11 yard, riportandosi sul 16-10. Dopo un field goal segnato dai Packers, Baltimore si trov\u00f2 sotto 19-10 a quattro minuti dal termine. Joe Flacco trov\u00f2 ancora Dallas Clark con un passaggio da touchdown da 18 yard, accorciando a 19-17. Tuttavia, i Packers riuscirono a conservare il vantaggio facendo scorrere il cronometro. La settimana successiva, i Ravers persero ancora contro i loro rivali, i Pittsburgh Steelers, 16-19 per un field goal all'ultimo secondo del kicker avversario. Un'altra sconfitta per 18-24 giunse per mano dei Cleveland Browns, la prima contro la squadra dell'Ohio nella gestione di John Harbaugh. Col serio rischio di vedere gi\u00e0 fallire la propria stagione, i Ravens interruppero la striscia di tre sconfitte consecutive con una vittoria sui Bengals, dominatori della division quell'anno, 20-17 ai supplementari. Nuovamente ai supplementari, nel turno seguente la squadra fu sconfitta dai Bears. Dopo una vittoria sui Jets in casa la domenica successiva, nel Giorno del Ringraziamento vendicarono la sconfitta contro gli Steelers della settimana 7. Altre due vittorie giunsero contro Vikings e Lions, prima di perdere nella settimana 16 contro i New England Patriots 41-7, la seconda peggior sconfitta della storia dei Ravens in casa. Nell'ultimo turno della stagione, Baltimore fu opposta ai Cincinnati Bengals. La difesa forz\u00f2 quattro intercetti su Andy Dalton ma l'attacco non seppe trarne vantaggio. Baltimore pareggi\u00f2 la gara 17-17 nel secondo ma poi sub\u00ec 17 punti consecutivi degli avversari, concludendo la stagione con un record di 8-8 e rimanendo fuori dai playoff per la prima volta dal 2007.\n2014.\nNel Draft NFL 2014, i Ravens scelsero C.J. Mosley come 17\u00ba assoluto. Firmarono l'ex ricevitore dei Carolina Panthers Steve Smith con un contratto triennale e il running back Justin Forsett, che aveva gi\u00e0 giocato a Houston con il nuovo coordinatore offensivo Gary Kubiak. Il 15 febbraio, la stella Ray Rice e la sua fidanzata Janay Palmer furono arrestati dopo un alterco fisico al Revel Casino di Atlantic City, New Jersey. Il sito TMZ mostr\u00f2 un video di Rice trascinare fuori da un ascensore il corpo della Palmer dopo apparentemente averla mandata al tappeto. Per quell'incidente, Rice fu inizialmente sospeso per le prime due gare della stagione il 25 luglio 2014, una punizione lieve che attir\u00f2 critiche sulla NFL.\nNella settimana 1, i Ravens persero coi Cincinnati Bengals, 23-16. Il giorno successivo, l'8 settembre 2014, TMZ mostr\u00f2 un nuovo video, realizzato dalla videocamera interna dell'ascensore, che mostrava Rice colpire con un violento pugno la Palmer (nel frattempo divenuta sua moglie). Per tale motivo, i Baltimore Ravens rescissero il contratto di Rice, che poco dopo fu sospeso a tempo indeterminato dalla NFL. Malgrado l'attenzione negativa attirata dalla vicenda sulla squadra, i Ravens vinsero tre gare consecutive, fino a una sconfitta coi Colts in cui Flacco sub\u00ec quattro sack. Il quarterback si rifece la settimana successiva lanciando 5 touchdown nei primi 16 minuti di gioco, un record NFL. Dopo una vittoria coi Falcons e una sconfitta in trasferta coi Bengals, Baltimore perse ancora contro Pittsburgh, sepolta da sei passaggi da touchdown di Ben Roethlisberger. Con una vittoria sui Titans, la squadra arriv\u00f2 alla settimana 10 su un record di 6-4. Al ritorno in campo vi una vittoria sui Saints, seguita da una sconfitta coi Chargers. Nelle settimane 14 e 15 vi furono delle vittorie aiutate da una difesa in stato di grazia che mise a segno rispettivamente 6 e 8 sack contro Dolphins e Jaguars. Nel penultimo turno, una delle peggiori performance di Flacco port\u00f2 a una sconfitta coi Texans 25-13. Per sperare nei playoff la squadra avrebbe dovuto battere i Browns nell'ultima partita, cosa inizialmente che si rivel\u00f2 pi\u00f9 difficile del previsto. Nel quarto periodo per\u00f2, i Ravens segnarono 17 punti consecutivi e vinsero 20-10. Con la vittoria Kansas City Chiefs sui San Diego Chargers, Baltimore raggiunse i playoff per la sesta volta nelle ultime sette stagioni, la prima dalla vittoria del Super Bowl XLVII.\nNel turno delle wild card, i Ravens batterono 30-17 i Pittsburgh Steelers all'Heinz Field. La settimana seguente se la videro in trasferta contro i New England Patriots. Malgrado una notevole prova in attacco e l'essere stati in vantaggio di 14 punti in due diverse occasioni, i Ravens furono battuti 35-31 dai futuri vincitori del Super Bowl XLIX.\n2015.\nIl 2015 fu ventesima stagione dei Ravens nella NFL. Dopo l'eliminazione coi Patriots nei playoff dell'anno precedente la squadra era considerata da alcune pubblicazioni, tra cui \"Sports Illustrated\", come la favorita per rappresentare l'AFC al Super Bowl. Tuttavia, infortuni a giocatori chiave, come Joe Flacco, Justin Forsett, Terrell Suggs, Steve Smith Sr. e Eugene Monroe, e l'incapacit\u00e0 di vincere le gare pi\u00f9 equilibrate, portarono Baltimore a concludere la prima stagione con un record negativo dell'era Harbaugh-Flacco.\n2016.\nNel 2016 Ravens migliorarono il loro bilancio di 5\u201311 del 2015, finendo sull'8\u20138 ma mancando la qualificazione ai playoff per il secondo anno consecutivo dopo una sconfitta contro gli Steelers nel penultimo turno. Fu la prima volta dal biennio 2004-2005 che il club non raggiunse la post-season per due anni consecutivi.\n2017.\nI Ravens furono eliminati dalla corsa ai playoff nell'ultima settimana contro i Cincinnati Bengals. Avendo bisogno di fermare un'ultima volta l'attacco degli avversari nel finale, concessero invece a Andy Dalton di trovare Tyler Boyd con un passaggio da touchdown da 49 yard su una situazione di quarto down. La stagione si concluse cos\u00ec con un record di 9\u20137, vedendosi sopravanzati da Tennessee Titans e Buffalo Bills per un posto come wild card nei playoff.\n2018.\nI Ravens iniziarono la stagione con un record di 4\u20135 e il pericolo di mancare ancora i playoff. Tuttavia, dopo che Joe Flacco si infortun\u00f2 contro i Pittsburgh Steelers nella settimana 9, il quarterback rookie Lamar Jackson, una delle tre scelte del primo giro di quell'anno, subentr\u00f2 e guid\u00f2 i Ravens a un record di 6\u20131 nel finale di stagione. Al contrario della stagione precedente, i Ravens nell'ultimo turno bloccarono i rinati Cleveland Browns e batterono gli Steelers per il titolo di division. Nel primo turno di playoff furono eliminati dai Los Angeles Chargers. A fine anno, Flacco fu scambiato con i Denver Broncos, rendendo Jackson il quarterback titolare, e il linebacker C.J. Mosley pass\u00f2 ai New York Jets come free agent.\n2019.\nCon Lamar Jackson al posto di Flacco come quarterback titolare, i Ravens domninarono la AFC North, concludendo con un record di 14-2 che fu il migliore della storia della franchigia, superando le 13 vittorie del 2006. Jackson stabil\u00ec un record NFL per yard corse da un quarterback in una stagione e guid\u00f2 la lega con 36 passaggi da touchdown, diventando il primo giocatore della storia della franchigia a venire premiato come MVP della NFL. Data per favorita per la vittoria del Super Bowl, la squadra fu inaspettatamente eliminata nel divisional round dei playoff dai Tennessee Titans per 28-12."}
{"id": "5074318", "revid": "287204", "url": "https://it.wikipedia.org/wiki?curid=5074318", "title": "Hanna Honthy", "text": "Biografia.\nNata a Budapest nel 1893, inizi\u00f2 la sua carriera artistica ancora bambina, studiando danza. Dopo aver finito gli studi privatamente, segu\u00ec corsi di recitazione dal 1914 al 1915 e di canto con il tenore Georg Anthes."}
{"id": "5074354", "revid": "6923", "url": "https://it.wikipedia.org/wiki?curid=5074354", "title": "Supercoppa del Belgio 2012", "text": "La Supercopa del Belgio 2012 (in francese \"Supercoupe de Belgique\", in fiammingo \"Belgische Supercup\") \u00e8 la 33\u00aa edizione della Supercoppa del Belgio di calcio.\nLa partita fu disputata dall', vincitore del campionato, e dal , vincitore della coppa.\nL'incontro si gioc\u00f2 il 22 luglio 2012 e vinse l'Anderlecht, al suo decimo titolo."}
{"id": "5074358", "revid": "599013", "url": "https://it.wikipedia.org/wiki?curid=5074358", "title": "Angelo Tiraboschi", "text": "Biografia.\n\u00c8 figlio di Vittorio Amato Tiraboschi (Torino di Sangro (CH), 04/02/1889 - Ancona (AN), 04/01/1948), comandante della V\u00b0 Brigata Garibaldi delle Marche (nome di battaglia \"Primo\"), e di Fernanda Paci, staffetta partigiana (Faenza (RA), 27/03/1912 - Ancona (AN), 12/09/2012).\n\u00c8 nato a Jesi (AN), dove il nonno paterno, Armando Paci, ferroviere, si era trasferito da Faenza, dopo essere stato licenziato dalle ferrovie perch\u00e9 tenace oppositore del fascismo.\nEntrambi i genitori, militanti del Partito d'Azione, dopo lo scioglimento del partito nel 1947, aderirono al Partito Socialista Italiano.\nAngelo, a partire dal 1957, si iscrive al Movimento giovanile Socialista.\nNel 1960 entra nella Camera del Lavoro della provincia di Ancona. Ricopre, nel sindacato CGIL, incarichi di responsabile dell'ufficio vertenze, della Fillea (edili), fino a divenire co-segretario della Camera del Lavoro.\nIncarichi istituzionali.\nNel 1964, a soli 24 anni, viene eletto consigliere comunale del Partito Socialista Italiano ad Ancona ed \u00e8 nominato Assessore.\nVerr\u00e0 rieletto nel civico consesso anconetano per oltre 15 anni.\nNel 1970 si dimette da Assessore per dirigere, in qualit\u00e0 di Segretario, la Federazione provinciale di Ancona del PSI.\nNel 1976 viene eletto Deputato.\nVerr\u00e0 rieletto alla Camera dei deputati, quale capolista del Psi, nel 1979, nel 1983, nel 1987 e nel 1992 sino allo scioglimento anticipato della legislatura nell'aprile del 1994.\nHa fatto parte della Commissione Sanit\u00e0 della Camera, dal 1977 al 1983, e, successivamente, della Commissione Bilancio e Tesoro dal 1983 al 1994, di cui \u00e8 stato anche Presidente, dal 1991 al 1994.\nDal 1980 al 1983 \u00e8 stato ininterrottamente Sottosegretario al Tesoro, nel 2\u00ba Governo Cossiga, nel Governo Forlani, nel I\u00b0 e 2\u00ba Governo Spadolini e nel 5\u00ba Governo Fanfani.\nIncarichi nazionali nel PSI.\nHa fatto parte ininterrottamente, dal 1974 al 1993, della Direzione nazionale del Partito Socialista Italiano.\nDal 1983 ha fatto parte dell'Esecutivo Nazionale del partito.\nDal 1984 al 1987 \u00e8 stato capo della segreteria nazionale del Psi e successivamente, dal 1987 al 1991, responsabile della organizzazione centrale del Psi.\nAttivit\u00e0 saggistica.\nHa scritto e curato diverse pubblicazioni sulla storia delle Marche e sul socialismo marchigiano, tra cui:"}
{"id": "5074360", "revid": "767487", "url": "https://it.wikipedia.org/wiki?curid=5074360", "title": "Puoti (dolce)", "text": "I Puoti sono dei biscotti tradizionalmente consumati nella Provincia di Verona in occasione della festa di Santa Lucia.\nIn lingua veneta puoto significa \"bambolotto\", infatti la loro forma spesso ricorda quella di un fanciullo.\nLa tradizione vuole che, nella notte tra il 12 e il 13 dicembre, assieme a dolciumi e giocattoli, Santa Lucia porti questi biscotti nelle case dei bambini buoni."}
{"id": "5074366", "revid": "125084037", "url": "https://it.wikipedia.org/wiki?curid=5074366", "title": "Marco Trani", "text": " Con Corrado Rizza ha scritto il libro \"I love the nightlife\" che tratta della storia della musica da discoteca in Italia dalla fine degli anni settanta ai primi anni novanta.\nBiografia.\nMarco Trani era considerato uno dei disc jockey da club pi\u00f9 importanti del panorama musicale italiano e vero e proprio pioniere del funk e della disco music.\nNei primi quindici anni di carriera, fu un personaggio simbolo della capitale, lavorando in club storici e punti musicali di riferimento come il club gay \"Easy Going\" dal 1978 e l\"'Histeria\" nei primi anni ottanta. In quest'ultimo locale \u00e8 stato affiancato da due delle sue scoperte: prima Corrado Rizza e poi Claudio Coccoluto. I tre, insieme a Faber Cucchetti diventeranno i dj pi\u00f9 popolari dell'area romana tra gli anni '70 e gli anni '80.\nIl suo successo \u00e8 aumentato alla fine degli anni ottanta ha lavorato in altre importanti citt\u00e0 italiane e anche all'estero (al Pacha di Ibiza, al Ministry of Sound di Londra e al Les Bains Parigi).\nAll'inizio degli anni novanta con l'avvento della musica house \u00e8 diventato dj resident del Pasci\u00e0 di Riccione: viene cos\u00ec consacrato dagli addetti ai lavori come uno dei migliori dj dell'epoca e gli viene attribuito il soprannome di \"Frankie Knuckles bianco\", ottenendo un notevole successo di pubblico.\nCome produttore discografico ha lavorato con artisti quali Renato Zero, Gazebo, Jovanotti e Mike Francis.\nNel 2010 ha scritto con il collega ed amico Corrado Rizza il libro \"I love the nightlife\" (edito da Wax Production) che tratta della storia della musica da discoteca in Italia dalla fine degli anni settanta ai primi anni novanta.\n\u00c8 morto nel settembre del 2013 in seguito a un ictus. Ad un anno dalla morte, Corrado Rizza ed il figlio Mattia Trani gli dedicano il docufilm \"Strani Ritmi\", in cui si racconta la sua carriera.\nLo stile.\nMarco Trani \u00e8 stato uno dei primi deejay italiani a sperimentare le prime tecniche di missaggio e pur utilizzando ancora dischi in vinile, riusciva a riprodurre effetti che solo il miglioramento della strumentazione tecnica render\u00e0 comuni."}
{"id": "5074367", "revid": "742830", "url": "https://it.wikipedia.org/wiki?curid=5074367", "title": "Mondi virtuali", "text": ""}
{"id": "5074369", "revid": "149485", "url": "https://it.wikipedia.org/wiki?curid=5074369", "title": "Coppa del Mondo di tuffi 2004", "text": "La Coppa del Mondo di tuffi 2004 (ufficialmente \"2004 FINA Diving World Cup\") \u00e8 stata la XIV edizione della competizione sportiva internazionale di tuffi organizzata dalla Federazione internazionale del nuoto (FINA). Si \u00e8 disputata nel febbraio 2004 ad Atene, in Grecia. I risultati di questa competizione sono valsi per le qualificazioni ai Giochi olimpici di Atene 2004."}
{"id": "5074394", "revid": "599013", "url": "https://it.wikipedia.org/wiki?curid=5074394", "title": "Roger Schmidt", "text": "Caratteristiche tecniche.\nLa peculiarit\u00e0 del gioco proposto da Roger Schmidt \u00e8 l'estremizzazione di concetti come il recupero della palla, alto e asfissiante, e la predilezione per la notevole quantit\u00e0 di tiri, anche se questo pu\u00f2 penalizzare la qualit\u00e0 del gioco.\nLa pervicacia con cui propone il pressing fin dalla met\u00e0 campo avversaria lo ha reso uno dei pi\u00f9 autorevoli interpreti del \"gegenpressing\".\nLa rapidit\u00e0 con cui le sue squadre arrivano al tiro, partendo dal recupero palla, risponde alla regola del \"sette secondi o meno\" mutuata dal \"seven seconds or less\" gi\u00e0 applicato nella pallacanestro.\nCarriera da allenatore.\nEsordi nelle serie dilettantistiche regionali.\nNel luglio 2004 Schmidt, mentre lavora come ingegnere automobilistico presso la Benteler, assume l'incarico di allenatore nel Delbr\u00fccker SC, squadra dilettantistica della Renania Settentrionale-Vestfalia militante nella Verbandsliga dove aveva concluso la carriera da calciatore, impegno che si concluder\u00e0 il 30 giugno 2007.\nNella stagione 2004-05 conquista la Verbandsliga guadagnando cos\u00ec la promozione.\nIn Oberliga guida la squadra alla dodicesima posizione nella stagione 2005-06 e alla nona posizione nella stagione 2006-07.\nDal luglio 2007 \u00e8 allenatore del Preu\u00dfen M\u00fcnster, club anch'esso militante nella Oberliga.\nNella stagione 2007-08 vince il campionato.\nNella stagione 2008-09, al suo esordio in Fu\u00dfball-Regionalliga, porta il Preu\u00dfen M\u00fcnster al quarto posto.\nIl 21 marzo 2010 viene licenziato quando la squadra \u00e8 al quinto posto in classifica.\nPaderborn 07.\nIl 1\u00ba luglio 2011 accetta l'incarico dal Paderborn 07, club iscritto alla 2. Bundesliga.\nA fine stagione la squadra si piazza al quinto posto, mancando la promozione nella massima serie all'ultima giornata.\nRed Bull Salisburgo.\nIl 24 giugno 2012 viene nominato nuovo allenatore del Red Bull Salisburgo sostituendo Ricardo Moniz.\nNella stagione 2012-13 raggiunge il secondo posto e porta a 91 il record del Red Bull Salisburgo relativo ai goal segnati in una stagione.\nNella stagione 2013-14 conduce il Red Bull Salisburgo al secondo titolo in tre anni, fissando a 18 punti il vantaggio sulla seconda classificata e portando a 110 reti in 36 partite il record di goal segnati in una stagione.\nIn UEFA Europa League raggiunge gli ottavi di finale, dove viene eliminato dal Basilea perdendo il match complessivo dopo aver pareggiato 0-0 nella gara di andata e perso per 2-1 in quella di ritorno, in una partita che vede intemperanze da parte del pubblico svizzero che portano a sospendere il gioco per 13 minuti.\nBayer Leverkusen.\nDal 1\u00ba luglio 2014 gli viene ufficialmente affidata la panchina del Bayer Leverkusen.\nNella stagione 2014-15 raggiunge il quarto posto in Bundesliga, gli ottavi di finale in Champions League ed i quarti di finale in Coppa di Germania; nel maggio 2015 rinnova il proprio contratto in scadenza fino al 2019.\nNella stagione 2015-16 raggiunge il terzo posto in Bundesliga. Partecipa alla fase a gironi di Champions League, senza accedere agli ottavi di finale, ma il punteggio conseguito consente di iscriversi ai sedicesimi di UEFA Europa League, superandoli per poi essere eliminato agli ottavi di finale. In Coppa di Germania raggiunge i quarti di finale.\nNella stagione 2016-17, all'indomani della sconfitta contro il Borussia Dortmund, viene esonerato. Lascia la squadra in decima posizione, dopo essere stato eliminato agli ottavi di finale di UEFA Champions League e ai sedicesimi di finale di Coppa di Germania.\nBeijin Guoan.\nIl 10 giugno 2017 viene annunciato l'accordo con il Beijing Guoan a partire dal 1\u00ba luglio per i successivi due anni e mezzo. Schmidt sostituisce Jos\u00e9 Manuel Gonz\u00e1lez L\u00f3pez quando la squadra \u00e8 settima a 16 punti dalla prima posizione. Il 31 luglio 2019 viene esonerato.\nPSV.\nL'11 marzo 2020 si accorda con il , sulla cui panchina siede dalla stagione 2020-2021 nella quale arriva secondo in campionato e viene eliminato ai sedicesimi di Europa League e ai quarti di KNVB beker per mano dell'.\nInizia la stagione 2021-2022 vincendo la Supercoppa proprio contro i \"lancieri\" con un netto 0-4 cui segue l'eliminazione agli spareggi di Champions per mano del .\nStatistiche.\nStatistiche da allenatore.\n\"Statistiche aggiornate al 26 ottobre 2021\". In grassetto le competizioni vinte."}
{"id": "5074406", "revid": "729019", "url": "https://it.wikipedia.org/wiki?curid=5074406", "title": "Mario Martucci", "text": "Dopo aver collaborato alla realizzazione della Crociera dell\u2019Atlantico meridionale divenne comandante del 20\u00ba Stormo, e successivamente della Regia Accademia Aeronautica di Caserta.\nBiografia.\nNacque a Salerno il 20 giugno 1892, ed inizi\u00f2 la carriera militare nel Regio Esercito, inquadrato nell'arma di artiglieria. Affascinato dal mondo dell'aviazione entr\u00f2, a domanda, nel Servizio Aeronautico, brevettandosi osservatore d'aeroplano il 1 maggio 1915, poco prima dell'entrata in guerra del Regno d'Italia Prest\u00f2 servizio in zona di operazioni come ufficiale aviatore, dapprima nella I\u00aa, e poi nella 41\u00aa Squadriglia per l'artiglieria di cui il capitano osservatore Martucci ne diviene comandante da novembre 1916 e dal 25 luglio 1917 della 36\u00aa Squadriglia. Promosso Comandante di gruppo con il grado di capitano, fu comandante del XII Gruppo (poi 12\u00ba Gruppo caccia) dal 15 gennaio 1918 e dal 10 luglio del XX Gruppo (poi 20\u00ba Gruppo) Aeroplani. Per le numerose missioni di ricognizione e direzione del tiro di artiglieria in territorio controllato dal nemico \u00e8 decorato di Medaglia d'argento e Medaglia di bronzo al valor militare.\nTra il 1920 e il 1921 frequent\u00f2 il Corso \"Costruzioni Aeronautiche\" presso il Politecnico di Torino, conseguendo il Certificato di \"Costruttore Aeronauta\". \nA partire dal 16 ottobre 1923 transit\u00f2 nella neocostituita Regia Aeronautica, frequentando il\nCorso biennale di qualificazione. Il 2 luglio 1925 consegu\u00ec il brevetto di pilota d'aeroplano, e il 17 ottobre successivo, con il grado di maggiore, fu inviato a frequentare la Scuola di guerra aerea di Torino. Nel corso del 1926 \u00e8 promosso al grado di tenente colonnello, prestando servizio presso il 20\u00ba Stormo a partire dal 31 dicembre 1927. In quegli anni prest\u00f2 servizio anche come insegnante di Navigazione Aerea presso la Regia Accademia Aeronautica di Caserta. Promosso colonnello nel 1929, a partire dal 10 giugno 1930 fu nominato comandante del 20\u00ba Stormo Aeroplani da Ricognizione basato sull'aeroporto di Montecorvino. Collabor\u00f2 alla realizzazione della Crociera dell\u2019Atlantico meridionale e di numerose altre imprese aeronautiche all'estero. Comandante della Regia Accademia Aeronautica di Caserta a partire dal 15 ottobre 1932, venne elevato al rango di generale di brigata aerea il 15 maggio 1933 Ormai candidato ad ottenere la nomina a Sottocapo di Stato maggiore della Regia Aeronautica, muore per malattia a Caserta il 26 settembre 1933.\nEra insignito del titolo di Commendatore dell'Ordine della Corona d'Italia, di Cavaliere dell'Ordine dei Santi Maurizio e Lazzaro, e della Medaglia di Lunga Navigazione aerea, oltre che di numerose onorificenze di paesi esteri in riconoscimento della sua attivit\u00e0 e dei contributi dati per lo sviluppo dell'aviazione. Nel 1934, in suo onore, gli fu intitolato l'aeroporto di Montecorvino, dove venne eretto un cippo commemorativo."}
{"id": "5074408", "revid": "547992", "url": "https://it.wikipedia.org/wiki?curid=5074408", "title": "Francesco Casale", "text": "Biografia.\nEsord\u00ec con un piccolo ruolo nel film \"Ginger e Fred\" di Federico Fellini, in seguito interpret\u00f2 ruoli importanti in svariate pellicole cinematografiche e film per la televisione come \"Arabella l'angelo nero\" e \"Allullo drom - L'anima zingara\".\nNel 1994 venne scelto da Tinto Brass come protagonista del film \"L'uomo che guarda\", ispirato all'omonimo romanzo di Alberto Moravia: la pellicola suscit\u00f2 molto scalpore perch\u00e9 per la prima volta mostrava veri genitali maschili in erezione invece delle fin l\u00ec consuete protesi, e proprio Casale si esib\u00ec in una lunga scena di inturgidimento.\nNegli anni successivi prese parte ad alcune miniserie fra cui \"La famiglia Ricordi\" e \"Caraibi\" e ebbe anche ruoli cinematografici in \"Ivo il tardivo\", \"Jolly Blu\" e \"Come mi vuoi\", nel quale interpretava il travestito Gioia.\nSposato con la principessa Vittoria Odescalchi, Casale ha abbandonato le scene dopo il matrimonio."}
{"id": "5074413", "revid": "287204", "url": "https://it.wikipedia.org/wiki?curid=5074413", "title": "Ernesto D'Argenio", "text": "Biografia.\nNato a Milano da una famiglia originaria della provincia di Benevento, dove tra l'altro trascorre gran parte della propria infanzia, dapprima con i nonni materni e poi con quelli paterni, prima di far ritorno alla periferia della natia Milano con la famiglia. A 19 anni lascia l'Italia per andare all'estero. Dopo un lungo viaggio, che lo porta a vivere e lavorare in diversi paesi (tra cui l'Inghilterra, la Scandinavia, il Sud-Est asiatico e la Francia), rientra in Italia. A Roma approfondisce gli studi di recitazione con Beatrice Bracco e inizia a prendere parte alle prime produzioni teatrali. \nNel 2011 esordisce al cinema nell'opera prima di Daniele Maggioni, dal titolo \"Tutto bene\", interpretando il ruolo del protagonista Marco. Nello stesso anno viene selezionato da Elio Germano e Valerio Mastandrea per prendere parte al corso di recitazione della \"Scuola d'arte cinematografica Gian Maria Volont\u00e9\".\nDiplomatosi come attore nel 2013, viene scelto da Ettore Scola per interpretare i ruoli di Mameli Barbara e Marcello Mastroianni nell'ultimo film del regista, presentato alla 70\u00aa Mostra internazionale d'arte cinematografica di Venezia, \"Che strano chiamarsi Federico\" omaggio a Federico Fellini. In quella stessa occasione, nell'ambito delle Giornate degli Autori, vince il premio \"BookCiack Azione!\" scrivendo e dirigendo il cortometraggio \"Se son rose\", liberamente ispirato dall'omonimo romanzo di Massimo Vitali, edito Fernandel.\nNel 2014 viene scelto per il ruolo di Saro Ragno della serie televisiva \"Squadra antimafia 6\", che interpreter\u00e0 per la seconda e ultima volta anche nella stagione successiva \"Squadra antimafia 7\".\nNel 2016 prende parte al thriller di Roberto And\u00f2 \"Le confessioni\", con Toni Servillo e Daniel Auteuil.\nRiccardo Milani lo dirige nella mini-serie tv \"Di padre in figlia\" per il soggetto di Cristina Comencini dove interpreta il fotografo di moda \"Fabrizio\".\nAffianca Marco Giallini interpretando il ruolo di Italo Pierron nel poliziesco per Rai2 \"Rocco Schiavone\", con la regia di Michele Soavi, in onda nell'autunno 2016 e tratto dai libri di Antonio Manzini continuando ad affiancare il burbero vice-questore anche nella seconda e terza stagione in onda nell'autunno 2019.\nSempre nello stesso anno, \u00e8 chiamato ad interpretare il controverso ruolo di VIttorio Erti nella serie Volevo fare la rockstar diretta da Matteo Oleotto e tratta dal blog di Valentina Santandrea"}
{"id": "5074428", "revid": "198277", "url": "https://it.wikipedia.org/wiki?curid=5074428", "title": "Associazione Calcio Siena 1998-1999", "text": "Questa voce raccoglie le informazioni riguardanti l'Associazione Calcio Siena nelle competizioni ufficiali della stagione 1998-1999.\nStagione.\nNella stagione 1998-1999 il Siena ha disputato il girone A del campionato di Serie C1, e ha ottenuto la salvezza vincendo i play-out."}
{"id": "5074437", "revid": "1305772", "url": "https://it.wikipedia.org/wiki?curid=5074437", "title": "Mun (fiume)", "text": "Il fiume Mun (in lingua thai: \u0e41\u0e21\u0e48\u0e19\u0e49\u0e33\u0e21\u0e39\u0e25; trascrizione RTGS: \"Maenam Mun\", IPA: ) \u00e8 un affluente di destra del fiume Mekong e attraversa la parte meridionale della Thailandia del Nordest. Bagna la periferia orientale di Nakhon Ratchasima e quella meridionale di Ubon Ratchathani, due delle maggiori citt\u00e0 della regione. \u00c8 a tratti navigabile e le sue acque, particolarmente ricche di pesce, sono impiegate anche per l'irrigazione.\nGeografia.\nIl Mun \u00e8 lungo 673\u00a0km e nasce nella zona dei monti Sankhampaeng dove si trova il parco nazionale di Khao Yai. Scorre lungo la parte meridionale dell'altopiano di Korat, attraverso le province di Nakhon Ratchasima, Buri Ram, Surin, Sisaket e si getta nel Mekong nella provincia di Ubon Ratchathani in prossimit\u00e0 della frontiera con il Laos. Raccoglie le acque del versante settentrionale dei monti D\u00e2ngr\u00eak, che segnano il confine tra Thailandia e Cambogia\nAl confine tra la provincia di Sisaket e quella di Ubon Ratchathani raccoglie le acque del fiume Chi (IPA: ; in lingua isan: Si , IPA: ), il suo maggiore affluente, che \u00e8 pi\u00f9 lungo del Mun ma ha una portata minore. A sud del punto di affluenza tra il Mun e il Mekong, quest'ultimo entra in territorio laotiano, mentre a nord il Mekong segna per un lunghissimo tratto il confine tra i due Stati. Il bacino idrografico del fiume ha una superficie di circa 119.000\u00a0km\u00b2, circa i 2/3 dell'intero Isan.\nStoria.\nScavi archeologici hanno portato alla luce tracce di insediamenti particolarmente evoluti lungo la valle del Mun. Il pi\u00f9 famoso \u00e8 quello di Non Mueang Kao (tumulo della citt\u00e0 antica), situato nella provincia di Ubon Ratchathani. Abitato a partire dal 500 a.C., il notevole vasellame ritrovato risale per\u00f2 al VII secolo. Questo e altri siti archeologici disseminati lungo il Mun presentano pavimentazioni intonacate, pali in legno e tombe ricche di fine oggettistica, contenenti anche tracce di riso e resti di animali.\nLa conformazione idro-geologica del Mun ha causato spesso inondazioni nella stagione delle piogge. Per ovviare al problema, le acque del fiume sono state convogliate in canali artificiali che, oltre a mitigare le inondazioni, danno un contributo all'irrigazione.\nDighe.\nA 5\u00a0km dalla confluenza tra Mun e Mekong, nel 1994 l'autorit\u00e0 statale per la produzione di energia elettrica ha inaugurato sul fiume la diga Pak Mun che ha avuto un forte impatto ecologico sul territorio circostante. Le proteste dei cittadini contro la diga riguardano la forte diminuzione dei pesci nel Mun, indennizzi insufficienti per la popolazione che ha subito danni e una produzione di elettricit\u00e0 inferiore a quanto inizialmente previsto. Lo sbarramento ha provocato l'inondazione di 117 km\u00b2 di terreno ed il conseguente sfollamento di 3.000 famiglie. Oltre 20.000 cittadini hanno denunciato di aver subito danni dalla costruzione dell'impianto.\nIl Mun fu inserito negli anni novanta nel progetto governativo Khong-Chi-Mun, che prevedeva la realizzazione di una rete di canali che unissero le acque di Mekong, Mun e Chi. Lo scopo di tale progetto era di rendere pi\u00f9 fertile una larga parte dell'Isan, la cui terra \u00e8 per tradizione particolarmente secca. Il progetto incontr\u00f2 vibranti proteste di gruppi ambientalisti, che ne criticavano l'impatto ambientale ed i costi. Nel quadro del progetto, la diga Rasi Salai realizzata a met\u00e0 degli anni novanta sul Mun, i cui costi sono lievitati in corso d'opera da 140 a 871 milioni di baht, ha innescato un disastro ambientale e solo alcuni degli agricoltori che ne hanno subito gli effetti sono stati indennizzati. La diga \u00e8 stata chiusa definitivamente e molti dei canali previsti non sono mai stati realizzati."}
{"id": "5074465", "revid": "36426", "url": "https://it.wikipedia.org/wiki?curid=5074465", "title": "Stefano Buonsignori (cartografo)", "text": ""}
{"id": "5074467", "revid": "1310927", "url": "https://it.wikipedia.org/wiki?curid=5074467", "title": "Erzsi Simor", "text": ""}
{"id": "5074468", "revid": "22356", "url": "https://it.wikipedia.org/wiki?curid=5074468", "title": "Brachypterygius extremus", "text": ""}
{"id": "5074469", "revid": "22356", "url": "https://it.wikipedia.org/wiki?curid=5074469", "title": "Ichthyosaurus communis", "text": ""}
{"id": "5074471", "revid": "22356", "url": "https://it.wikipedia.org/wiki?curid=5074471", "title": "Leptonectes tenuirostris", "text": ""}
{"id": "5074472", "revid": "22356", "url": "https://it.wikipedia.org/wiki?curid=5074472", "title": "Suevoleviathan disinteger", "text": ""}
{"id": "5074473", "revid": "22356", "url": "https://it.wikipedia.org/wiki?curid=5074473", "title": "Stenopterygius quadriscissus", "text": ""}
{"id": "5074474", "revid": "22356", "url": "https://it.wikipedia.org/wiki?curid=5074474", "title": "Ophthalmosaurus icenicus", "text": ""}
{"id": "5074475", "revid": "830939", "url": "https://it.wikipedia.org/wiki?curid=5074475", "title": "Potamo superiore", "text": ""}
{"id": "5074476", "revid": "830939", "url": "https://it.wikipedia.org/wiki?curid=5074476", "title": "Potamo inferiore", "text": ""}
{"id": "5074477", "revid": "125406600", "url": "https://it.wikipedia.org/wiki?curid=5074477", "title": "Monte Pignerol", "text": "Il monte Pignerol (anche chiamato monte Pinerol, 2.876 ) \u00e8 una vetta delle Alpi Cozie.\nSi trova in provincia di Torino lungo lo spartiacque tra la val Germanasca e la val Troncea e sulla sua cima convergono i territori comunali di Pragelato, Prali e Salza di Pinerolo.\nToponimo.\nIl nome \"monte Pignerol\" \u00e8 tratto dal nome in francese della cittadina di Pinerolo, che appartenne per un lungo periodo alla Francia. Il nome locale correttamente trascritto sarebbe invece \"truc de Pineir\u00f4l\".\nDescrizione.\nLa montagna si trova alla convergenza di tre creste: quella nord e quella sud appartengono allo spartiacque tra val Troncea e valle Germanasca, mentre la terza, che si origina dal Pignerol in direzione est, separa tra loro due importanti valloni tributari del Germanasca, quello di Rodoretto e quello di Salza.\nVerso sud \u00e8 separato dalla cima Lunghin (2.921\u00a0m) dal colle Valletta (2.685\u00a0m). Verso nord lo spartiacque prosegue con diversi saliscendi fino al passo della Pennazza (2.775\u00a0m) per risalire al monte Peolioso (2.886\u00a0m). La cresta Rodoretto/Salza scende infine rapidamente fino ai 2.460\u00a0m del colletto della Balma per proseguire per vari km spegnendosi nel solco principale della valle non lontano da Perrero.\nIl versante affacciato sulla val Troncea si presenta detritico e, in quota, quasi del tutto privo di vegetazione; le pendici che si affacciano sulla val Germanasca sono invece a tratti dirupate e caratterizzate altrove da ripidi pendii erbosi.\nSul punto culminante \u00e8 collocata una grossa croce metallica nel cui basamento in cemento \u00e8 contenuto, in una nicchia, il libro di vetta.\nAccesso alla cima.\nAccesso estivo.\nLa via normale per la salita alla cima parte dal colle della Valletta e segue la grossomodo la cresta meridionale, discostandosene a tratti sul lato val Troncea per evitarne le principali asperit\u00e0. La difficolt\u00e0 dell'itinerario \u00e8 stimata in \"EE\".\nSi pu\u00f2 inoltre raggiungere dal gi\u00e0 citato colletto della Balma, con percorso pi\u00f9 diretto e panoramico ma ancora stimato di difficolt\u00e0 \"EE\".\nAccesso invernale.\nLa salita scialpinistica dalla Val Troncea (Pattemouche) \u00e8 valutata di difficolt\u00e0 \"BS\"."}
{"id": "5074478", "revid": "22356", "url": "https://it.wikipedia.org/wiki?curid=5074478", "title": "Temnodontosaurus trigonodon", "text": ""}
{"id": "5074481", "revid": "484362", "url": "https://it.wikipedia.org/wiki?curid=5074481", "title": "Mehmed V", "text": ""}
{"id": "5074483", "revid": "124123", "url": "https://it.wikipedia.org/wiki?curid=5074483", "title": "Simone de Lellis", "text": "Biografia.\nOriginario di un'antica famiglia abruzzese, addottorato \"in utroque\", probabilmente, in giovanissima et\u00e0, \u00e8 stato, fin dal 1409, presente nei vari concili di Pisa, Costanza e Basilea, Ferrara e Firenze. Ebbe modo di avvalersi delle sue ampie e dotte conoscenze professionali, sia in diritto civile che canonico e svolse un ruolo significativo, come avvocato concistoriale.\nLa sua fu una personalit\u00e0 poliedrica e, a volte contraddittoria. Avviato alla carriera ecclesiastica, non riusc\u00ec, per sua scelta, ad andare oltre il canonicato. La sua buona fama gli permise, inizialmente, di ricoprire incarichi amministrativi importanti per la Camera Apostolica, in Europa e nelle Isole Britanniche. Ottenne numerose prebende e benefici ecclesiastici, collegati alla chiesa di San Pietro in Liegi e le chiese di Corringham, nella diocesi di Lincoln, e di Bedwyn, e le prebende nella Diocesi di Salisbury. La sua carriera ecclesiastica termin\u00f2 bruscamente nella primavera del 1425 .\nSpecialmente nella isole britanniche aveva ricoperto ruoli delicati e di responsabilit\u00e0, sia amministrativi che politici. Tra il 1420 ed il 1425 fu collettore pontificio, ossia agente generale incaricato della riscossione dei benefici ecclesiastici in quelle terre. L'incarico era delicato, poich\u00e9 gi\u00e0 dal 1343, Edoardo III si era opposto all'ingerenza della chiesa di Roma, promulgando lo \"Statute of Provisors\", che in pratica permetteva la riscossione di quei benefici ai soli residenti, estromettendo la Camera Apostolica. L'esito della sua azione fu incerto, ma riusc\u00ec comunque a ristabilire un flusso di benefici, che a vario titolo erano stati interrotti. Pur non essendo un ecclesiastico di rango elevato, ottenne da Papa Martino V la nunziatura apostolica e, con ogni probabilit\u00e0, di l\u00ec a poco, avrebbe ottenuto l'elevazione a vescovo.\nIl suo soggiorno britannico fu interrotto in modo repentino, poich\u00e9, senza preavviso e inopinatamente, decise di sposarsi, rinunciando al proprio stato ecclesiastico, con tutte le conseguenze che tale azione avrebbe comportato. Innanzitutto perse tutti i benefici e le rendite ecclesiastiche ed inoltre, avendo rotto il giuramento che lo legava alla Camera Apostolica, fu a lungo perseguito ed osteggiato dalla Curia.\nQuesta brusca interruzione della sua vita ecclesiastica, fu causata dall'incontro con Giacoma, figlia del noto giurista patavino Giovan Francesco Capodilista. Da questo matrimonio, nacquero Francesco e Teodoro, che divennero anche loro, entrambi \"dottori in utroque\", presso lo studio di Padova e sotto la guida del padre e del nonno materno, che di quell'universit\u00e0, erano negli anni cinquanta del XV secolo celebrati accademici. In particolare Teodoro de Lellis, successivamente, divenne vescovo .\nL'incontro con il Capodilista, dovette, in qualche modo, influenzare profondamente la vita professionale del de Lellis. La sua attivit\u00e0 di avvocato concistoriale, gi\u00e0 sperimentata con successo, nel primo ventennio del secolo, nel concili di Pisa e di Costanza, continu\u00f2, questa volta come laico, nel concilio svolto a Basilea, a Ferrara e poi a Firenze.\nLa sua diplomazia, le sue competenze e la sua acuta dialettica, fecero desistere i suoi detrattori, che lo ostacolavano presso gli ambienti pontifici. L'insigne teologo e umanista Ambrogio Traversari, legato pontificio, inviato al concilio di Basilea, da Papa Eugenio IV, lo aveva indicato come uno dei pi\u00f9 temibili avversari, e si adoper\u00f2 con successo per acquisirlo alla causa curiale. Alla fine, Eugenio IV, nel 1437, nel riconoscere la sua attivit\u00e0 di \"advocatus sacri Basileiensis Concilii\", lo gratific\u00f2 con la somma di 2.000 fiorini d'oro, di cui avrebbe beneficiato con una rendita annuale, nei successivi dieci anni. Il de Lellis, forse inconsapevolmente, nell'arco di quasi mezzo secolo, fu testimone ed ebbe un ruolo rilevante, in uno dei pi\u00f9 delicati passaggi attraversati dalla Chiesa, iniziato con lo Scisma d'Occidente e terminato con il concilio di Basilea. \nNegli ultimi anni della sua vita, si ritir\u00f2 nella Repubblica di Venezia, per la quale continu\u00f2, seppure in modo sporadico, a svolgere ruoli di responsabilit\u00e0, acquisendone la cittadinanza. La sua principale attivit\u00e0, risult\u00f2, infine quella di accademico, che svolse insieme al suocero Capodilsta, presso l'Universit\u00e0 di Padova. Citt\u00e0 dove mor\u00ec nel 1458.\nCuriosit\u00e0.\nLa famiglia, a cui apparteneva il de Lellis, diede alla luce diversi uomini illustri tra cui, primo fra tutti, va ricordato Camillo de Lellis, santo della Chiesa Cattolica"}
{"id": "5074511", "revid": "1310927", "url": "https://it.wikipedia.org/wiki?curid=5074511", "title": "L\u00e1szl\u00f3 Kalm\u00e1r (regista)", "text": "Lavor\u00f2 anche come assistente regista e, occasionalmente, come attore e montatore."}
{"id": "5074512", "revid": "31886", "url": "https://it.wikipedia.org/wiki?curid=5074512", "title": "Chiesa e convento di Santa Maria del Cengio", "text": "La chiesa di Santa Maria del Cengio o Santuario di Santa Maria del Cengio \u00e8 una chiesa, nota dalla fine del XII secolo, a cui \u00e8 stato annesso in seguito un convento nella seconda met\u00e0 del Quattrocento per volont\u00e0 di Benedetto Zeno.\nSi trova nel comune di Isola Vicentina in provincia di Vicenza, su di una \"cengia\" costituita di un misto di roccia bianca, calcare ed arenacea, da cui deriva il nome.\nComprende anche una piccola casa adibita ad eremo.\nStoria.\nIl primo accenno ad una chiesa in questo luogo viene fatto nel 1192 nel Centio Camerario probabilmente perch\u00e9 nata qualche tempo prima come pieve, come luogo di riposo per i viandanti o come cappella dell'antico castello. Nel 1273 \u00e8 presente un sacerdote, il \"presbiter Uberto\", mentre nel 1334 la chiesa \u00e8 curata da cappellani vicari che vengono nominati da rettori dell'arcidiacono della cattedrale di Vicenza. Nel Trecento cominciano a comparire le specificazioni come \"Santa Maria \"a Zenglo\", \"a Cenglo\" o \"del Cigno\" (derivante da macigno). \u00c8 solo dal Seicento che si rafforza il nominativo \"Santa Maria del Cengio\".\nLa costruzione del convento, l'Ordine di Santa Brigida e di Sant'Antonio.\nNel 1447 Benedetto Zeno lascia \"cinquanta libre\" per la costruzione di un'abitazione vicino alla chiesa ad uso di frati o eremiti e dopo otto anni, il 7 marzo 1455, Battista di Normandia viene investito della chiesa e del beneficio dal vescovo di Vicenza, Pietro Barbo. \nIl 24 giugno 1456 il vescovo d\u00e0 l'autorizzazione ai primi quattro brigidini ad abitare nel convento dando inizio alla vita conventuale che comincia con il restauro della chiesa e la costruzione dell'altare maggiore. L'esecuzione delle volont\u00e0 di Zeno \u00e8 stata opera di una parente, Lucrezia Zeno, e suo marito, Giovanni Porto, che doner\u00e0 alla chiesa alcune terre e case e per questo ricever\u00e0 dal vescovo lo \"jus patronatus\" esteso a tutta la famiglia Porto (come conseguenza di questo gli eredi di Andrea Porto mantengono la propriet\u00e0 per il periodo in cui \u00e8 disabitato). Tale dettaglio \u00e8 importante perch\u00e9 viene dettata una clausola che sar\u00e0 determinante trecento anni pi\u00f9 tardi: nel caso cessi la vita conventuale il patrimonio del convento deve essere trasferito all'ospedale di San Marcello degli Esposti dedicato ai bambini abbandonati. Tale clausola venne fatta nell'eventualit\u00e0 di leggi contro i religiosi, come quelle nel 1771.\nGi\u00e0 nel gennaio 1462 i frati dell'ordine di Santa Brigida decidono di rinunciare all'investitura e abbandonano il convento che passa ai canonici di San Salvatore, dell'ordine di Sant'Antonio che rimarranno per pi\u00f9 di trecento anni. Nel 1646 il priore \u00e8 un certo fra Cristoforo da Milano.\nNel 1466 una bolla di papa Paolo II richiede un aumento delle entrate economiche del convento che, quindi, ingloba la pieve di San Pietro, la chiesa parrocchiale presente in pianura poco distante, di cui si prende il diritto di nominare e mantenere un sacerdote.\nNella seconda met\u00e0 dal Seicento la chiesa viene ristrutturata con l'aggiunta della navata sinistra, del presbiterio, degli altari laterali e di quello maggiore.\nLa fine della vita conventuale.\nNel Settecento la Repubblica di Venezia emana tre ordinanze destinate a cambiare per sempre la storia del convento. In data 7 settembre 1768 viene imposto un rapporto tra rendite dei conventi e numero di religiosi presenti e, per questo, il priore del convento rinuncia al beneficio della chiesa parrocchiale che quindi ritorna autonoma come prima del 1466. Il 16 maggio 1771 vengono soppressi i monasteri dei Canonici Lateranensi e il 12 settembre dello stesso anno vengono soppressi i Canonici residenti ad Isola. Questo porta alla cessazione della vita conventuale e la non ufficiazione della chiesa di Santa Maria del Cengio. In questo modo il patrimonio verr\u00e0 trasferito all'ospedale di Santa Maria e San Cristoforo di Vicenza (detto di San Marcello) e la propriet\u00e0, per il periodo in cui rimane disabitato, ritorna alla famiglia Porto a cui, nel 1465, venne concesso lo \"jus patronatus\".\nDa questo momento spetta alla famiglia Porto nominare i rettori che officeranno la chiesa. Nel 1781 viene nominato don Gaetano Porto. Dopo la sua morte e su consiglio del vescovo di Vicenza, nel 1836 viene nominato il parroco della pieve di San Pietro, don Giovanni Battista Gasparoni. Nel 1857 viene chiamato don Stefano Dalla C\u00e0.\nI Servi di Santa Maria e la rinascita della vita conventuale.\nAlla morte di don Stefano Dalla C\u00e0, nel 1894, il conte Antonio da Porto \u00e8 chiamato a nominare il nuovo officiatore. Gi\u00e0 deciso a nominare nuovamente un comunit\u00e0 religiosa che riprenda in mano anche il convento, la scelta cade sull'Ordine dei servi di Maria, gi\u00e0 presenti nel santuario della Madonna di Monte Berico.\nDopo la riunione di tutti i beni sparsi per i vari membri della famiglia, il 14 dicembre 1904 il consiglio generalizio dei Servi fonda ufficialmente il convento di Isola come dipendente da quello di Monte Berico, mentre nel 1912 viene reso indipendente a viene nominato priore fra Filippo M. Grendene.\nIl Novecento.\nNel 1905 viene inaugurato il servizio di attivit\u00e0 scolastica, inizialmente per 4 ragazzi che salgono poi a 30 e, nel 1928, Isola diventa la sede veneta del noviziato dei Servi di Maria. Nel 1914 viene costruita una nuova ala, perpendicolare al convento originario, che viene ristrutturata nel 1928 e ampliata tra il 1944 e il 1945 facendole raggiungere la consistenza attuale. Durante la Prima Guerra Mondiale vi soggiornano alcuni soldati, viene allestito un ospedale, un rifugio per le famiglie e vengono ospitate per breve tempo le scuole elementari del paese. Nel 1920 vengono restaurati gli affreschi trecenteschi, nel 1928 viene costruito un nuovo altare dedicato a Santa Maria Addolorata e nel 1939 viene inaugurata la via Matris.\nL'incendio del 1931.\nNella notte fra il 22 e il 23 settembre 1931 scoppi\u00f2 un incendio nel convento che danneggi\u00f2 gravemente la struttura. Con l'aiuto di molti paesani venne spostata all'esterno la statua della Madonna salvando dai probabili danni del fuoco. Il fuoco danneggi\u00f2 pesantemente le strutture e molte altre furono abbattute per la pericolo di crolli portando ad una temporanea inagibilit\u00e0 del convento e della chiesa. Tale periodo fu molto breve, dur\u00f2 solo sei mesi e venti giorni, ma gi\u00e0 l'8 dicembre 1931 la chiesa ricominci\u00f2 ad essere ufficiata, seppur con le impalcature.\nCon i lavori di restauro si sposto l'entrata principale vero la Valtessera costruendo anche una strada pi\u00f9 comoda per i veicoli commerciali che dovevano servire il convento.\nDescrizione.\nLa struttura si trova arroccata sopra la parte terminale del monte. L'ingresso originario, pedonale, \u00e8 costituito da una serie di scalette che, dalla strada, partono e salgono fino all'ingresso originale che d\u00e0 verso nord. Con scalette in pietra e i montanti decorati con formelle floreali congiunti da un architrave (riportante la scritta Ave Maria - Gratia Plena), tale ingresso \u00e8 ora una porta laterale della chiesa che, con i lavori di ampliamento successivi all'incendio, si \u00e8 dotata di un ingresso principale verso ovest, vicino all'entrata del chiosco.\nIl convento \u00e8 situato dall'altra parte rispetto alla piazza del torrente che separa il paese: la Giara. Per raggiungere l'edificio religioso bisogna attraversare due ponti costruiti nel 1874: quello dell'attuale via Giarre (ponte di Santa Maria) e un piccolo ponte pedonale che collega la via all'inizio delle scalette.\nNel complesso \u00e8 presente anche un chiostro che \u00e8 stato costruito a partire dal XV secolo. \u00c8 di pianta quadrata e i portici presentano quattro colonne per lato scolpite con la roccia su cui sorge il convento. Le celle sono collocate al piano superiore e disposte su tre lati. Sopra al chiostro sono presenti un orologio e una campana, fatti costruire nel 1474 da Pietro Dalle Ore, con su inciso: \"Gloria di Dio e di Cristo che si fece uomo\"\".\nFacente parte del complesso, ma separato dal convento \u00e8 una piccola casa che \u00e8 stata adibita ad eremo nel 1976.\nArte.\nAffreschi.\nNella cappella di Santa Brigida, la prima a destra, sono presenti due affreschi di probabile fattura quattrocentesca: a sinistra \u00e8 rappresentato san Bernardino e a destra, molto rovinato, san Sebastiano. Sempre nella cappella \u00e8 presente anche una piccola nicchia con resti di un affresco tutto attorno.\nNella met\u00e0 della parete di destra della chiesa, un tempo, doveva essere presente un affresco, che \u00e8 ora presente solo a tracce scoperte nel 1976. \u00c8 stato quindi tinteggiato per attaccarvi sopra un pezzo di affresco rinvenuto nei lavori di restauro del 1920 nel chiostro superiore e rappresentante la Madonna con a sinistra Isaia e a destra Giovanni l'evangelista.\nAltari.\nNella chiesa sono presenti tre altari: uno maggiore e due laterali. Altri due altari minori sono posti nella parete sud: quello verso l'abside \u00e8 della Vergine Addolorata, mentre quello verso l'entrata \u00e8 nella Cappella di Santa Brigida.\nL'altare maggiore, che un tempo si trovava addossato alla parete di fondo dell'abside, ora risiede al centro del presbiterio. Nel paliotto \u00e8 presente un bassorilievo che raffigura la presentazione di Ges\u00f9 al Tempio scolpito da Orazio Marinali. La statua della Madonna \u00e8 presente sul fondo dell'abside all'interno di un supporto che presenta due colonne corinzie su cui sovrastano due angeli.\nI due altari laterali disposti nella parete nord, uno a sinistra e uno a destra del vecchio ingresso, sono intitolati rispettivamente all'Angelo Custode e ai santi Carlo Borromeo e Gaetano di Thiene.\nQuello dedicato all'Angelo Custode \u00e8 stato costruito nel 1694, come indicato sul timpano, e presenta una pala del 1728 dipinta da Cristoforo Menarola che rappresenta la Vergine col Bambino, Sant'Antonio da Padova, un Angelo Custode e San Rocco.\nL'altare dedicato ai santi Carlo Borromeo e Gaetano di Thiene fu commissionato nel 1682 dai coniugi Cerchiari-Bissari e presenta una pala del 1684 di Pietro Bartolomeo Cittadella che raffigura i santi titolari dell'altare.\nStatue.\nLa statua pi\u00f9 importante, se non l'opera di maggior pregio della chiesa stessa, \u00e8 quella raffigurante la Madonna e sistemata sul fondo dell'abside, dove un tempo costituiva per dell'altare maggiore. Tale opera \u00e8 frutto dello scultore Girolamo da Vicenza nel 1490 circa e si discosta dalle altre raffigurazioni scultoree mariane dell'epoca dal fatto che non \u00e8 rappresentata su di un trono, bens\u00ec in piedi con Ges\u00f9 in braccio. Nel 1993 venne restaurata.\nOltre a quella della Madonna, in due nicchie nelle pareti dell'abside, sono presenti altre due statue rappresentanti i genitori di Maria ad opera di Orazio Marinali: i santi Gioacchino e Anna."}
{"id": "5074522", "revid": "629745", "url": "https://it.wikipedia.org/wiki?curid=5074522", "title": "Danzatrice con cembali", "text": "La Danzatrice con cembali \u00e8 un'opera scultorea in marmo di Antonio Canova eseguita tra il 1809 e il 1814 e conservata nello Bode-Museum a Berlino.\nLa ragazza \u00e8 rappresentata nell\u2019atteggiamento di fare un elegante passo di danza, indossa dei sandali ai piedi e con le dita delle mani afferra delicatamente i cembali, che sta suonando. Il corpo, fermo sulla punta di un piede, si protende verso l'alto come per seguire il suono che ha appena prodotto con i cembali, mentre la testa abbassata sulla spalla \u00e8 in ascolto delle ultime vibrazioni che lentamente svaniscono.\nNell'opera la fanciulla \u00e8 colta in un movimento di danza con le braccia sollevate in alto mentre stringono i cembali e il piede sinistro sollevato all'indietro."}
{"id": "5074534", "revid": "729019", "url": "https://it.wikipedia.org/wiki?curid=5074534", "title": "Emil Maurice", "text": "Biografia.\nL'amicizia tra Maurice e Hitler risaliva al 1919, quando entrambi erano membri del DAP, il Partito Tedesco dei Lavoratori. Con la fondazione delle Sturmabteilung, Maurice divenne il primo \"Oberster SA-F\u00fchrer\" (Comandante supremo delle SA). Nel 1923 Maurice divenne membro delle Stabswache, le guardie che provvedevano alla sicurezza personale di Hitler; Maurice in particolare ebbe il compito delle procedure di sicurezza in tutte le uscite di Hitler, compresi i raduni di partito. Successivamente l'unit\u00e0 fu rinominata \"Sto\u00dftrupp\", e oltre a Maurice ne facevano parte anche Julius Schreck, Joseph Berchtold e Erhard Heiden, i primi tre Reichsf\u00fchrer-SS.\nIl 9 novembre 1923 le \"Sto\u00dftrupp\", assieme alle SA e ad altre unit\u00e0 paramilitari, presero parte al fallito Putsch di Monaco. Come conseguenza, Maurice fu arrestato assieme a Hitler, Rudolf Hess e ad altri capi nazisti, ed incarcerato nella prigione di Landsberg. Durante la prigionia Maurice scrisse sotto dettatura alcuni capitoli del \"Mein Kampf\" e vi \u00e8 anche citato; durante questo periodo il partito nazista, come pure le \"Sto\u00dftrupp\", era stato sciolto e messo fuori legge.\nDopo il rilascio di Hitler e degli altri membri nazisti, il partito fu rifondato e nel 1925 Hitler ordin\u00f2 la costituzione di un nuovo raggruppamento per la sua difesa personale, denominato \"Schutzkommando\", al cui vertice fu posto Julius Schreck, ma di cui facevano parte Maurice ed altri ex-membri delle \"Sto\u00dftrupp\"; successivamente quello stesso anno lo \"Schutzkommando\" si espanse a livello nazionale e venne prima chiamato \"Sturmstaffel\" ed infine il 9 novembre 1925 Schutzstaffel, abbreviato in SS. Hitler ricevette la tessera n.1, mentre Maurice la n.2."}
{"id": "5074541", "revid": "599013", "url": "https://it.wikipedia.org/wiki?curid=5074541", "title": "Angelo Fenini", "text": "Carriera.\nCresciuto nella Juventus Italia, nel 1928 viene messo in lista di trasferimento dal Codogno; a Siena ha disputato tre stagioni di Prima Divisione e una di Serie B realizzando 68 reti con 101 presenze in partite di campionato."}
{"id": "5074545", "revid": "767487", "url": "https://it.wikipedia.org/wiki?curid=5074545", "title": "La castellana di Aquila Nera", "text": "La castellana di Aquila Nera (\"M\u00e9lt\u00f3s\u00e1gos kisasszony\") \u00e8 un film del 1937 diretto da B\u00e9la Balogh.\nProduzione.\nIl film fu prodotto dalla Hunnia Filmgy\u00e1r e dalla Mozg\u00f3k\u00e9pipari\nDistribuzione.\nIl film in Italia venne distribuito nel 1943 dalla Titanus Distribuzione"}
{"id": "5074546", "revid": "599013", "url": "https://it.wikipedia.org/wiki?curid=5074546", "title": "Jack Laugher", "text": " Ha vinto tre medaglie olimpiche: due ai Giochi olimpici di , ovvero l'argento individuale nel trampolino 3 metri e la medaglia d'oro nel sincro 3 metri assieme a Chris Mears. L'altra \u00e8 giunta nei Giochi olimpici di Tokyo 2020, dove ha conquistato il bronzo individuale nel trampolino 3 metri.\nBiografia.\nNel 2009, all'et\u00e0 di quattordici anni, si \u00e8 rotto un braccio in un allenamento al trampolino. \u00c8 stato sottoposto ad un intervento chirurgico che ha comportato l'inserimento di una placca metallica per tenere unito l'omero. Nonostante l'infortunio nel 2010 ha avuto un'ottima stagione vincendo l'oro nel trampolino 1 metro e 3 metri sia agli European Junior Championships sia ai World Junior Championships.\nHa partecipato ai Campionati mondiali di nuoto di Kazan' 2015 gareggiando nei concorsi dei tuffi dal trampolino 3 metri individuale e sincro. In entrambe le competizioni ha vinto la medaglia di bronzo.\nAgli europei Londra 2016 si \u00e8 laureato campione nel sincro 3 m insieme a Christopher Mears.\nAi Giochi olimpici di ha vinto la medaglia d'oro nel trampolino 3 metri sincro, concorrendo con Christopher Mears, e quella d'argento nel sincro 3 metri, dove ha terminato la gara alle spalle del cinese Cao Yuan.\nAgli europei di nuoto di Glasgow 2018 ha vinto la medaglia d'oro nel trampolino 1 metro, precedendo l'italiano Giovanni Tocci ed il connazionale James Heatly, e nel trampolino 3 metri, superando in finale i russi Il'ja Zacharov e Evgenij Kuznecov. Nel trampolino 3 metri sincro, in coppia con Christopher Mears, ha vinto l'argento con il punteggio di 430.62, chiudendo alle spalle del duo russo Zacharov-Kuzencov che ha ottenuto solo 54 centesimi di punto in pi\u00f9. Il terzo oro nella competizione europea \u00e8 sfuggito a causa di un errore all'ultimo tuffo, dopo un europeo ad altissimi livelli.\nNel 2018 viene nominato miglior atleta britannico dell'anno dalla Federazione britannica del nuoto. \nNel 2019, partecipa ai mondiali di Gwangju: vince l'argento nel sincro 3m assieme a Daniel Goodfellow, concludendo la gara con 415.02 punti. Nell'individuale, Laugher conduce la gara fino all'ultimo tuffo, accumulando un vantaggio di 31,10 punti sul secondo; tuttavia, nell'ultimo tuffo, il britannico ottiene soltanto 30,60 punti, compromettendo la sua prima posizione e terminando l'evento con la vittoria della medaglia di bronzo.\nNel 2021, Jack vince l'argento individuale nel trampolino 1m all'europeo di Budapest, terminando alle spalle di Patrick Hausding; delude le aspettative nel trampolino 3m, dove arriva solamente 6\u00b0 in finale. \nAi Giochi olimpici di Tokyo 2020, il britannico gareggia nell'individuale 3m e nel sincro 3m. In coppia con Daniel Goodfellow, non riesce a difendere l'oro di Rio 2016, chiudendo la gara al 7\u00ba posto con un solo tuffo oltre i 70 punti; nella gara individuale del trampolino 3m, invece, vince la medaglia di bronzo, finendo alle spalle dei due cinesi Xie e Wang."}
{"id": "5074547", "revid": "115583606", "url": "https://it.wikipedia.org/wiki?curid=5074547", "title": "Uomo nei poemi omerici", "text": "Gli uomini nei poemi omerici hanno una particolare concezione di se stessi e dei propri consimili e questo permette nello specifico di comprendere quale sia stata l'evoluzione della lingua greca dai suoi tempi remoti sino all'epoca classica.\nUna delle principali questioni per la comprensione del linguaggio di Omero \u00e8 stata messa in evidenza fin dai tempi di Aristarco di Samotracia: \u00e8 necessario attribuire a ogni vocabolo il significato che aveva a quell'epoca, evitando quelli derivati dalle successive evoluzioni culturali, per ridare innanzitutto ai testi una interpretazione pi\u00f9 vicina all'originale e per permettere in secondo luogo di evidenziare le dissimilarit\u00e0 culturali tra le varie epoche della civilt\u00e0 greca e facilitare la comprensione di quale sia stata l'evoluzione culturale della stessa. Se la lingua greca trova molte delle sue massime espressioni nel V secolo a.C., quella di Omero pu\u00f2 apparire al raffronto quasi primitiva, legata pi\u00f9 alle percezioni fisiche che alle astrazioni.\nLa percezione visiva.\nI testi omerici, caratterizzati da un linguaggio particolarmente concreto, usano molti verbi atti a descrivere i vari aspetti del \"vedere\": si registrano \u03b4\u03ad\u03c1\u03ba\u03b5\u03c3\u03b8\u03b1\u03b9, \u03c0\u03b1\u03c0\u03c4\u03b1\u03af\u03bd\u03b5\u03b9\u03bd, \u03bb\u03b5\u03cd\u03c3\u03c3\u03b5\u03b9\u03bd, \u1f44\u03c3\u03c3\u03b5\u03c3\u03b8\u03b1\u03b9, \u1f41\u03c1\u1fb6\u03c9, \u1f30\u03b4\u03b5\u1fd6\u03bd, \u1f00\u03b8\u03c1\u03b5\u1fd6\u03bd, \u03b8\u03b5\u1fb6\u03c3\u03b8\u03b1\u03b9, \u03c3\u03ba\u03ad\u03c0\u03c4\u03b5\u03c3\u03b8\u03b1\u03b9, \u03b4\u03b5\u03bd\u03b4\u03af\u03bb\u03bb\u03b5\u03b9\u03bd, dei quali i primi quattro sono scomparsi lasciando il posto, tra gli altri, a \u03b2\u03bb\u03ad\u03c0\u03b5\u03b9\u03bd e a \u03b8\u03b5\u03c9\u03c1\u03b5\u1fd6\u03bd. Bisogna per\u00f2 evidenziare come tutte queste sfaccettature del \"vedere\" non esprimano un'azione scevra da una particolare connotazione, quasi lo sguardo fosse carico di un valore espressivo particolare, per esempio, nel momento di un dialogo o in quello in cui l'osservatore guardava pensando a qualcosa di particolare. Di conseguenza, se si volessero rendere le forme usate da Omero evidenziandone tutti i valori, si rischierebbero traduzioni \"sentimentali e prolisse\".\nI verbi usati da Omero per esprimere percezione ma poi caduti in disuso mettono in un ruolo di primaria importanza le modalit\u00e0 del guardare o le sensazioni che questo provoca.\nPure i verbi che trovano attestazione non solo in Omero hanno nei testi di quest'ultimo un valore particolare.\nUn verbo non attestato in Omero, \u03b8\u03b5\u03c9\u03c1\u03b5\u1fd6\u03bd, sta a esprimere quel \"vedere connesso a concentrazione\": alla semplice osservazione visiva si affianca la percezione uditiva, evidenziando una profonda evoluzione. Da ci\u00f2 si pu\u00f2 dedurre che, col passare del tempo e l'appropinquarsi dell'epoca classica, il semplice \"vedere\" si avvicina al pi\u00f9 astratto \"percepire\"; contestualmente la parte del discorso che qualifica l'azione non \u00e8 pi\u00f9 un tutt'uno col verbo, ma diventa un'aggiunta avverbiale che si unisce al significato base. A titolo d'esempio, \u03c0\u03b1\u03c0\u03c4\u03b1\u03af\u03bd\u03b5\u03b9\u03bd delega le proprie funzioni a \u03c0\u03b5\u03c1\u03b9\u03b2\u03bb\u03b5\u03c0\u03bf\u03bc\u03b1\u03b9, composto formato sulla base del verbo generico \u03b2\u03bb\u03ad\u03c0\u03b5\u03b9\u03bd.\nLa percezione del corpo.\nCurioso \u00e8 l'uso che Omero fa dei termini per riferirsi al \"corpo\". Alcune particolarit\u00e0 vennero notate fino dai tempi di Aristarco.\nAltre sono le parole usate da Omero per designare il corpo nei suoi vari aspetti: \u03b3\u03c5\u1fd6\u03b1 (gy\u00eca) e \u03bc\u03ad\u03bb\u03b5\u03b1 (m\u00e9lea), plurali che stanno a significare \"membra\", se mosse da articolazioni nel primo caso (e in particolar modo per braccia e gambe), se mosse da muscoli nel secondo, come nel caso di \u03bb\u03ad\u03bb\u03c5\u03bd\u03c4\u03bf \u03b3\u03c5\u1fd6\u03b1 (l\u00e9lynto gy\u00eca), \u03b3\u03c5\u1fd6\u03b1 \u03c4\u03c1\u03bf\u03bc\u03ad\u03bf\u03bd\u03c4\u03b1\u03b9 (gy\u00eca trom\u00e9onta), \u1f35\u03b4\u03c1\u03c9\u03c2 \u1f10\u03ba \u03bc\u03b5\u03bb\u03ad\u03c9\u03bd \u1f14\u03c1\u03c1\u03b5\u03b5\u03bd (h\u00ecdros ek mel\u00e9on \u00e9rreen) e \u03c0\u03bb\u1fc6\u03c3\u03b8\u03b5\u03bd \u03b4'\u1f04\u03c1\u03b1 \u03bf\u1f37 \u03bc\u03ad\u03bb\u03b5'\u1f10\u03bd\u03c4\u1f78\u03c2 \u1f00\u03bb\u03ba\u1fc6\u03c2 (pl\u00e9sthen d'\u00e0ra h\u00f2j m\u00e9le'ent\u00f2s alk\u00e9s), traducibili rispettivamente come \"il suo corpo diventa fiacco\", \"egli tremava in tutto il corpo\", \"il sudore traspirava dal corpo\" e \"il suo corpo si riemp\u00ec di forza\". \u00c8 significativo notare come anche nell'arte prima del V secolo a.C. il corpo fosse rappresentato come una pluralit\u00e0, alla stregua di quanto \u00e8 caratteristico dei disegni puerili. Mentre per\u00f2 in queste ultime raffigurazioni \u00e8 il busto l'elemento centrale della figura, in quelle risalenti al periodo geometrico dell'arte greca elementi cruciali della figura sono gli arti, i muscoli, che appaiono l'uno separato dall'altro e congiunti con giunture, in conformit\u00e0 coi significati propri delle parole \u03b3\u03c5\u1fd6\u03b1 e \u03bc\u03ad\u03bb\u03b5\u03b1. Notiamo quindi che, se il disegno puerile raffigura il corpo nella sua interezza, quello greco-arcaico evidenzia il senso del movimento. Di conseguenza, si pu\u00f2 notare un parallelismo tra la percezione del fisico e quella sensoriale: i verbi arcaici per \"vedere\" evidenziano le sue forme evidenti, mentre quelli classici qualificano l'attivit\u00e0 in quanto tale. Ci\u00f2 potrebbe essere legato al fatto che, indicando un uomo, non era necessario sottolineare il fatto che avesse un corpo, mentre nel descriverlo importante era mettere in evidenza le parti di lui pi\u00f9 notevoli.\nVi sono poi alcune parole usate cos\u00ec raramente da Omero che possono essere considerate delle eccezioni: \u1f05\u03c8\u03b5\u03b1 (h\u00e0psea) e \u1fe5\u03ad\u03b8\u03b5\u03b1 (rh\u00e9thea). Un'altra parola cruciale nei testi omerici \u00e8 \u03c7\u03c1\u03ce\u03c2 (chr\u00f2s), che letteralmente significa \"pelle\", ma che va intesa non tanto in senso anatomico (come si fa con \u03b4\u03ad\u03c1\u03bc\u03b1, d\u00e9rma) ma come involucro del corpo e portatrice di vita. Per lungo tempo si era creduto invece che \u03c7\u03c1\u03ce\u03c2 significasse \"corpo\".\nRiassumendo, solo \u03b3\u03c5\u1fd6\u03b1 e \u03bc\u03ad\u03bb\u03b5\u03b1 hanno un nesso con la corporeit\u00e0 del fisico, mentre \u03c7\u03c1\u03ce\u03c2 e \u03b4\u03ad\u03bc\u03b1\u03c2 sembrano maggiormente designare rispettivamente il \"limite\" del corpo e la statura.\nLa percezione dell'anima.\nParticolare e radicalmente diverso da quello tipico della letteratura classica \u00e8 l'uso dei termini indicanti l'anima all'interno dei testi omerici.\nIl termine \u03c8\u03c5\u03c7\u03ae.\nIl termine \u03c8\u03c5\u03c7\u03ae potrebbe essere tradotto come \"alito vitale\" e assume uno straordinario senso fisico. In Omero, questo termine \u00e8 strettamente connesso al momento della morte, nel quale si allontana dal vivente e dal quale comincia a vagabondare per l'Ade (uscendo dalla bocca con un respiro o dalla ferita che si \u00e8 rivelata mortale e diventando uno spettro ad immagine del defunto, (\u00e9jdolon); il termine \u03c8\u03c5\u03c7\u03ae presenta una connessione etimologica con \"spirare\", (psychejn); nulla \u00e8 detto su come essa si comporti durante la vita dell'uomo di cui \u00e8 ospite, tranne che in primo luogo abbandona l'uomo non solo da morto, ma anche quando sviene e in secondo che \u00e8 connessa al concetto di vita: non si sa quindi che funzioni abbia e ove abbia sede. \u00c8 certamente non opportuno disgiungere questo lemma in due, per darne valori diversi a seconda dei contesti."}
{"id": "5074548", "revid": "1310927", "url": "https://it.wikipedia.org/wiki?curid=5074548", "title": "Christoph Martschinko", "text": "Carriera.\nHa iniziato a giocare nelle giovanili del suo club locale SV Lebring ed \u00e8 stato trasferito alla squadra giovanile del FC Red Bull Salzburg nel 2008. Nel 2011 realizza il suo primo gol per i Juniors Red Bull, la seconda squadra del club. Nell'aprile 2012 ha conseguito il suo primo contratto come giocatore professionista. Nel 2012 \u00e8 andato in prestito al SC Wiener Neustadt, dove ha debuttato nel primo campionato il 15 settembre 2012 contro il Wolfsberger AC.\nDal 2009 ha anche giocato per diverse squadre nazionali (U16-U19)"}
{"id": "5074576", "revid": "1310927", "url": "https://it.wikipedia.org/wiki?curid=5074576", "title": "Gyula Csortos", "text": ""}
{"id": "5074577", "revid": "123896956", "url": "https://it.wikipedia.org/wiki?curid=5074577", "title": "Andrea Commodi", "text": "Biografia.\nUscito dall'ambiente di Lorenzo Sciorina, influenzato dal Vasari, Commodi and\u00f2 a Roma per viverci cinque anni (1583-1588). Durante questo soggiorno Commodi si avvicin\u00f2 alla pittura di Santi di Tito e di Federico Zuccari, subendo gli influssi della Riforma cattolica, anche si possono notare dipendenze provenienti da seguaci padani del Correggio con un gusto realistico di provenienza nordica: un caratteristico esempio di questo periodo \u00e8 il dipinto \"Arrigo VII assedia Firenze\" del 1589, ora all'Accademia di belle arti di Firenze.\nDurante un secondo soggiorno romano, dal 1592 al 1622, ebbe modo di poter rinnovare i vincoli con il Cigoli; allo stesso tempo entr\u00f2 in contatto con la novit\u00e0 della luminosit\u00e0 del Caravaggio, anche se Commodi la port\u00f2 avanti in maniera parallela ma separata. A questo periodo risalgono gli affreschi dell'abside della basilica di San Vitale a Roma (1600 circa); la \"Consacrazione della chiesa del Salvatore\" (1603-1607 circa), nel Duomo di Cortona e la \"Cena di Emmaus\", conservato alla Bob Jones University.\nPrima del definitivo rientro a Firenze nel 1623, Commodi si ferm\u00f2 a Cortona, dove produsse opere come l\"'Immacolata Concezione\" per la chiesa di san Francesco, del 1609; l\u00ec ebbe come allievo Pietro Berrettini. Nel 1614 soggiorn\u00f2 anche a Bologna."}
{"id": "5074579", "revid": "767487", "url": "https://it.wikipedia.org/wiki?curid=5074579", "title": "Ren\u00e9 Maillard", "text": "Carriera.\nNazionale.\nHa collezionato diciassette presenze con la propria Nazionale."}
{"id": "5074581", "revid": "481666", "url": "https://it.wikipedia.org/wiki?curid=5074581", "title": "Cuori in burrasca", "text": ""}
{"id": "5074582", "revid": "767487", "url": "https://it.wikipedia.org/wiki?curid=5074582", "title": "Charles Pasche", "text": "Carriera.\nClub.\nHa giocato nella prima divisione svizzera.\nNazionale.\nHa collezionato diciassette presenze con la propria nazionale."}
{"id": "5074583", "revid": "767487", "url": "https://it.wikipedia.org/wiki?curid=5074583", "title": "Daybreak (film 2008)", "text": "Daybreak (\"Bukang-liwayway\") \u00e8 un film del 2008 diretto da Adolfo B. Alix, Jr..\nLa storia, a tematica LGBT, presenta due soli personaggi, William e JP, rispettivamente un medico ed il suo giovane amante venticinquenne; si svolge interamente all'interno d'una grande casa bianca a Tagaytay (Provincia di Cavite) e i due, trascorrendo la notte assieme, pensano, ognuno per suo conto, se rompere in maniera definitiva oppure continuare in questa relazione segreta.\nIl titolo originale \"Bukang-liwayway\" significa \"alba-tramonto\".\nTrama.\nUn uomo sposato intrattiene un rapporto sentimentale ed amoroso con un altro uomo: William, di professione medico, si sta dirigendo in automobile verso la sua villa familiare dove generalmente trascorre le vacanze per incontrare il suo amante segreto, JP. Durante il tragitto si trova impegnato in una conversazione telefonica al cellulare con la moglie, che le chiede quando sar\u00e0 di ritorno; l'uomo si crea un alibi dicendo d'aver avuto un appuntamento inatteso e con molta probabilit\u00e0 sar\u00e0 di ritorno a Manila per il giorno seguente.\nI due uomini sono stati senza vedersi per due mesi, perch\u00e9 William \u00e8 molto occupato all'ospedale di Makati dove lavora ma anche in parte perch\u00e9 \u00e8 un uomo di famiglia; JP da parte sua aveva trascorso tutto il periodo in cui erano stati costretti a rimanere lontani in attesa di poter rivederlo e trascorrere un po' di tempo assieme, cercando d'impegnare il tempo nella propria professione nautica e con la fidanzata.\nPur non confessandoselo apertamente, i due hanno sentito una profondissima nostalgia l'uno dell'altro; raggiunta la casa in campagna William, dopo aver cucinato gli spaghetti, si mette a mangiare e bere vino in compagnia di JP. Il medico ha avuto l'opportunit\u00e0 di trasferirsi in Australia e non vuole farsi lasciar scappare l'occasione di un promozione: sa pertanto che quella sar\u00e0 l'ultima notte che trascorreranno vicini.\nPer\u00f2, pur avendo deciso in cuor suo di farla finita, William non sa come dare la notizia a JP, che sa essere emotivamente molto legato a lui, pur non essendosi mai ufficialmente accordati tra loro nell'esser una coppia. Quando William finalmente si decide ad informare JP che sa per lasciare il paese, questi \u00e8 riluttante nell'accettare il fatto che ci\u00f2 significhi la fine del loro rapporto.\nTrascorrono l'intera nottata a chiacchierare del loro passato, tra i ricordi pi\u00f9 belli ed indimenticabili vissuti insieme, aiutati in ci\u00f2 da tutta una serie di fotografie: si confrontano cos\u00ec con la realt\u00e0 del loro rapporto. Poco prima dell'alba riescono ancora una volta ad amarsi, in un modo cos\u00ec intenso che non erano mai riusciti a raggiungere in precedenza. Ma come spunta il nuovo giorno William, fermo nella scelta presa, non cambia idea; s'appresta a partire per l'estero e terminare la sua relazione con JP.\nWilliam riprende l'auto per dirigersi verso la capitale, mentre JP, da solo nella grande casa oramai vuota, rimane come intorpidito davanti alla verit\u00e0 cadutagli addosso come un macigno."}
{"id": "5074584", "revid": "588155", "url": "https://it.wikipedia.org/wiki?curid=5074584", "title": "Chiesa dei Santi Lorenzo e Pergentino", "text": ""}
{"id": "5074588", "revid": "729019", "url": "https://it.wikipedia.org/wiki?curid=5074588", "title": "Javier Illana", "text": " Ha rappresentato la Spagna ai Giochi olimpici di Atene 2004, Pechino 2008 e Londra 2012."}
{"id": "5074595", "revid": "599013", "url": "https://it.wikipedia.org/wiki?curid=5074595", "title": "Stefan Huber", "text": "Carriera.\nNazionale.\nHa collezionato sedici presenze con la propria Nazionale."}
{"id": "5074615", "revid": "767487", "url": "https://it.wikipedia.org/wiki?curid=5074615", "title": "Associazione Calcio Siena 1999-2000", "text": "Questa voce raccoglie le informazioni riguardanti l'Associazione Calcio Siena nelle competizioni ufficiali della stagione 1999-2000.\nStagione.\nIl Siena vince il campionato di Serie C1 con 58 punti, davanti al Cittadella con 55 punti, ritornando in Serie B dopo cinquantadue anni, dopo averla lasciata nel 1946-47."}
{"id": "5074629", "revid": "767487", "url": "https://it.wikipedia.org/wiki?curid=5074629", "title": "Marc Schnyder", "text": "Carriera.\nNazionale.\nHa collezionato sedici presenze con la propria Nazionale."}
{"id": "5074630", "revid": "767487", "url": "https://it.wikipedia.org/wiki?curid=5074630", "title": "Franz Anton Ries", "text": "Figlio di Johann Ries, trombettiere di corte a Bonn del principe elettore dell'elettorato di Colonia, \u00e8 stato un talento prodigioso fin dall'infanzia. Ha studiato con Johann Peter Salomon, divenendo primo violino della \"Kurf\u00fcrstlichen Hoforchester\" a Vienna. Nonostante il notevole successo giovanile ottenuto a Vienna, sia in quartetto che come solista, \u00e8 tornato a Bonn, dove ha trascorso buona parte della sua vita. \u00c8 stato insegnante di musica del giovane Beethoven, del quale \u00e8 stato anche amico di famiglia soprattutto nel difficile periodo seguente alla morte del padre di quest'ultimo. Ha lavorato presso la corte dell'elettore Massimiliano d'Asburgo-Lorena, nella quale \u00e8 stato assunto il 2 maggio 1779, posto che ha ricoperto fino all'occupazione francese nel 1794, che port\u00f2 alla fuga dell'arciduca e alla dissoluzione della sua corte. Nonostante le turbolenze politiche, rimase in citt\u00e0 ad insegnare, ricevendo l'Ordine dell'Aquila rossa e il dottorato onorario dell'universit\u00e0 di Bonn.\nDei suoi figli il maggiore, Ferdinand \u00e8 divenuto pianista, compositore e copista, il secondo, Joseph, violinista dilettante, e il minore, Hubert, violinista e compositore. Ebbe anche altri due figli non musicisti, Jean Batist e Franz Joseph, quest'ultimo in attivit\u00e0 nel mondo della musica come fabbricante di pianoforti a Vienna a partire dal 1820 circa."}
{"id": "5074631", "revid": "977234", "url": "https://it.wikipedia.org/wiki?curid=5074631", "title": "Xperia Play", "text": ""}
{"id": "5074632", "revid": "283141", "url": "https://it.wikipedia.org/wiki?curid=5074632", "title": "Franz Anton Xaverius Ries", "text": ""}
{"id": "5074634", "revid": "599013", "url": "https://it.wikipedia.org/wiki?curid=5074634", "title": "Elsabeth Black", "text": "Ha rappresentato il suo Paese a tre edizioni dei Giochi olimpici (Londra 2012, Rio 2016 e Tokyo 2020).\nCarriera juniores.\n2009.\nA dicembre 2009 la Black ha preso parte all'Elite Canada di Okaville, in Ontario. Si \u00e8 classificata al decimo posto nel concorso individuale con 49,35 punti e terza al volteggio con 12,925.\n2010.\nNel maggio 2010 la Black ha gareggiato ai Campionati Nazionali Canadesi a Kamloops. Si \u00e8 classificata quattordicesima nel concorso individuale con 50,300 punti; nelle finali ad attrezzo si \u00e8 classificata terza al volteggio, con 13,950 punti, e prima alla trave, con un punteggio di 14,500.\nIn dicembre ha partecipato all'Elite Canada a Gatineau; si \u00e8 classificata quattordicesima nel concorso individuale con 48,950 punti, seconda al volteggio (13,600), quarta alla trave (12,950), ottava al corpo libero (12,450).\nCarriera senior.\n2011.\nIl 2011 segna l'entrata della Black nella categoria Senior.\n2012.\nA febbraio 2012 ha partecipato all'Elite Canada a Mississauga: si \u00e8 classifica nona nel concorso individuale con 52,350 punti; nelle finali ad attrezzo si \u00e8 classifica prima al volteggio con il punteggio di 14,750, terza alla trave con 13,550, settima al corpo libero con 12,600.\nIn aprile ha partecipato alla seconda edizione di un incontro amichevole a San Bernardo, in Brasile, contro le nazionali brasiliana e sud coreana. Vince al volteggio e alla trave rispettivamente con 13,988 e 14,600 punti.\nCompete alla Coppa del Mondo a Osijek: vince la medaglia d'oro al volteggio e al corpo libero rispettivamente con 14,575 e 13,725 punti.\nIn maggio compete ai Campionati Nazionali Canadesi a Regina. In qualifica ottiene il terzo posto nel concorso generale individuale, ma in finale finisce settima con 53,600 punti. Nelle finali ad attrezzo vince la medaglia d'oro al volteggio con 14,475 punti, arriva settima alla trave con 12,800 e vince il bronzo al corpo libero con 13,950.\nA fine giugno viene scelta fra le dodici ginnaste che competeranno alle selezioni finali per decidere la futura squadra olimpica del paese, presso Gatineau. Nel primo giorno di gare si piazza sesta nel concorso generale individuale con 52,050 punti. Grazie alle sue buone performance nella selezione ed anche e ai Campionati Nazionali, viene scelta per far parte delle cinque ginnaste della squadra olimpica che competer\u00e0 a Londra 2012.\nIn luglio, insieme a Dominique Pegg, Brittany Rogers, Victoria Moors e Kristina Vaculik, partecipa ai giochi olimpici. La squadra canadese si qualifica per la finale a squadre in ottava posizione con 167,697 punti. Individualmente la Black centra la finale al volteggio con il punteggio di 14,366.\nIn finale la squadra si piazza quinta con 170,804 punti, superando il Regno Unito, l'Italia e il Giappone; la Black gareggia a volteggio (15.233 punti), a trave (14.266) e al corpo libero (14.208).\nNella finale al volteggio, si infortuna al primo salto: finisce ottava con 0 punti.\n2013.\nAll'inizio di ottobre 2013 partecipa ai mondiali di Anversa 2013. In qualifica ottiene il decimo posto nel concorso generale con 55,465 punti. Al volteggio ottiene 14,383 punti, diventando prima riserva; al corpo libero centra la finale con l'ottavo posto (14,000).\nNella finale individuale finisce tredicesima con 54,965 punti. Nella finale al corpo libero si piazza ottava con il punteggio di 13,566.\n2014.\nAd aprile 2014 compete ai Pacific Rim Championships a Richmond. Il Canada si piazza secondo con 222,700 punti, dietro agli Stati Uniti (237,000) e davanti alla Cina (222,400). \nLa Black Vince la medaglia di bronzo nel concorso individuale con il punteggio di 57,100, dietro alle statunitensi Elizabeth Price (59,900) e Kyla Ross (58,700). Arriva prima al volteggio con 14,362 punti, davanti alla neozelandese Courtney McGregor (14.312) e alla connazionale Maegan Chant (14,287), quinta alle parallele (13,900), sesta alla trave (13,375) e quarta al corpo libero (13,925).\nA fine luglio 2014 compete ai XX Giochi del Commonwealth a Glasgow. Il Canada si piazza quarto con 159,563 punti.\nNel concorso generale individuale la Black, con il punteggio di 54,157 ottiene il 4\u00ba posto.\nNella finale al volteggio vince la medaglia d'argento con 14,433 punti, dietro all'inglese Claudia Fragapane (14,633) e davanti all'indiana Dipa Karmakar (14,366); vince la medaglia d'oro alla trave con 14,900 punti, davanti all'australiana Marie Anne Monckton (13,666) e alla gallese Georgina Honckenhull (13,466); ottiene il bronzo al corpo libero con il punteggio di 13,666, dietro a Claudia Fragapane (14,541) e all'australiana Lauren Mitchell (13,833).\n2015: Trofeo Citt\u00e0 di Jesolo e Giochi panamericani.\nNel mese di marzo la Black, vola dal Canada verso Jesolo per prendere parte all'VIII edizione del Trofeo Citt\u00e0 di Jesolo dove conquista il terzo gradino del podio alle parallele con(14,200) e aiuta la propria nazione a ottenere il terzo posto nel concorso a squadre con un punteggio di (221,750) dietro alla nazionale americana e dietro quella italiana (rispettivamente 241,300 e 224,350).\nIn luglio, ai XVII Giochi panamericani di Toronto, la Black \u00e8 la protagonista dei concorsi di ginnastica artistica, vincendo tre medaglie d'oro individuali (individuale, trave e corpo libero) e una di bronzo (volteggio), oltre a una medaglia d'argento a squadre con la squadra canadese. Mette fine infine, al lungo dominio statunitense nel concorso individuale, che durava dal 1983, quando a vincere fu la cubana Orisel Mart\u00ednez.\n2016.\nAi Giochi olimpici di Rio de Janeiro la squadra canadese non riesce a qualificarsi per la finale a squadre ma la Black si qualifica per la finale all around e termina in quinta posizione.\n2017.\nNel 2017 partecipa ai XXI Giochi del Commonwealth, dove vince il concorso individuale e ottiene l'argento nel volteggio dietro alla connazionale Shallon Olsen.\nAi mondiali di Montr\u00e9al, in casa, si qualifica per 3 finali (all around, volteggio e trave) rispettivamente con la terza, settima e quarta posizione. Nella finale all aroud ottiene la medaglia d'argento, solo un decimo dietro a Morgan Hurd. \nTermina la finale al volteggio al quarto posto.\nDurante la finale alla trave cade e conclude la gara in ottava posizione.\nInoltre partecipa alla finale al corpo libero subentrando a Ragan Smith la quale si era infortunata pochi giorni prima: nella finale esce di pedana e termina in settima posizione.\n2018.\nAi campionati del mondo di Doha, durante le qualificazioni, accede alla finale a squadre, alla finale individuale e alla finale alla trave.\nDurante la finale a squadre contribuisce a far ottenere al Canada un risultato storico, piazzandosi al quarto posto.\nNel concorso individuale, a causa di una caduta alle parallele, conclude la gara al dodicesimo posto.\nInfine, alla trave, termina la finale al quinto posto.\n2019.\nNel 2019, come 4 anni prima, torna ad essere la protagonista dei Giochi panamericani di Lima, in Per\u00f9, dove oltre al concorso individuale vince l'oro al volteggio, due argenti (trave e a squadre) e un bronzo alle parallele asimmetriche.\nA ottobre prende parte ai campionati mondiali di Stoccarda.\nDurante le qualificazioni contribuisce a far accedere la squadra alla finale, qualificandola cos\u00ec ai Giochi Olimpici di Tokyo 2020. Si qualifica inoltre per la finale individuale e per la finale alla trave. \nDurante la finale a squadre il Canada si piazza al settimo posto.\nDue giorni dopo, svolgendo un'ottima gara, ottiene il quarto posto nell'all around, a un passo dal podio. Tuttavia, eseguendo il salto al volteggio, si infortuna un ginocchio, motivo per il quale decide di non prendere parte alla finale alla trave.\n2020.\nDopo essersi ripresa dall'infortunio, partecipa ai Campionati nazionali canadesi, gareggiando solo alle parallele e alla trave, classificandosi rispettivamente prima e quarta.\nIl 7 marzo gareggia all'American Cup, terminando la gara al quinto posto.\n2021.\nA giugno viene scelta per rappresentare il Canada ai Giochi Olimpici, insieme a Brooklyn Moors, Shallon Olsen e Ava Stewart.\nIl 25 luglio prende parte alle Qualifiche: il Canada non riesce a qualificarsi per la finale a squadre, ma individualmente Black si qualifica per la finale all-around e per la finale alla trave.\nIl 28 luglio si ritira dalla finale all-around a causa di un infortunio alla caviglia.\nIl 3 agosto partecipa alla finale alla trave, concludendo al quarto posto."}
{"id": "5074635", "revid": "110157", "url": "https://it.wikipedia.org/wiki?curid=5074635", "title": "Lucifer Project Vol. 1 - Love", "text": " \u00e8 il primo singolo digitale della cantante sudcoreana Jeon Bo-ram, pubblicato nel 2008 dall'etichetta discografica Axis Music Co., Ltd..\nIl disco.\nIl singolo segna il debutto come solista di Boram e venne pubblicato il 15 aprile 2008, un anno prima del debutto con le T-ara."}
{"id": "5074637", "revid": "767487", "url": "https://it.wikipedia.org/wiki?curid=5074637", "title": "Nirvana (nome)", "text": "Origine e diffusione.\nDiffusosi a partire dall'Ottocento, questo nome \u00e8 probabilmente collegato al concetto di nirvana, che nel buddismo indica uno stato di assenza di passioni e libert\u00e0 dal desiderio, quindi di serenit\u00e0, che \u00e8 il fine ultimo dell'esistenza. Il termine \u00e8 tratto dal sanscrito \"nirv\u0101\u1e47a\", \"estinzione\" ed \u00e8 composto da \"nir\" e \"vana\", \"senza fiamma\" o \"senza soffio di vita\". La variante Mirvana potrebbe avere una diversa origine. Secondo altre interpretazioni potrebbe collegarsi a nomi slavi che contengono l'elemento \"mir\", \"pace\", come Miroslavo o Mirko. \u00c8, infatti, diffuso nel centro e nord Italia e maggiormente concentrato nel Friuli-Venezia Giulia.\nOnomastico.\nIn quanto nome adespota - non vi \u00e8 infatti alcun santo che lo porti - l'onomastico viene eventualmente festeggiato il 1\u00ba novembre, giorno di Ognissanti."}
{"id": "5074638", "revid": "767487", "url": "https://it.wikipedia.org/wiki?curid=5074638", "title": "Bocche del Drago", "text": "Le Bocche del Drago sono il nome di quattro stretti che separano il Golfo di Paria dal Mar dei Caraibi.\nProcedendo nell'ordine da ovest verso est, i quattro stretti, detti Bocas, sono:"}
{"id": "5074639", "revid": "767487", "url": "https://it.wikipedia.org/wiki?curid=5074639", "title": "Cuori in burrasca (film 1939)", "text": "Cuori in burrasca (\"Menschen vom Variet\u00e9\") \u00e8 un film del 1939 diretto da Josef von B\u00e1ky.\nProduzione.\nIl film fu prodotto dalla Pictura-Film e Hunnia Filmgy\u00e1r.\nDistribuzione.\nIn Germania, il film fu ebbe una distribuzione regionale (a Berlino fu distribuito dalla Panorama-Film, in altre zone dalla M\u00e4rkische Film GmbH, dalla Willy Schneider Filmvertrieb o dalla S\u00fcdostdeutscher Filmverleih). In sala, usc\u00ec il 14 aprile 1939. Nel 1941, fu distribuito anche in Danimarca (30 giugno come \"Sensations-Premieren\") e in Svezia (30 settembre, come \"Det h\u00e4nde p\u00e5 variet\u00e9 Colosseum\"). In Finlandia, usc\u00ec con il titolo \"Variet\u00e9-ihmisi\u00e4\" l'8 agosto 1943. Nel 1954, venne proiettato anche nelle sale della DDR."}
{"id": "5074641", "revid": "149485", "url": "https://it.wikipedia.org/wiki?curid=5074641", "title": "Wo ruhua si yu de erzi", "text": ""}
{"id": "5074643", "revid": "1149807", "url": "https://it.wikipedia.org/wiki?curid=5074643", "title": "Modern Combat (serie)", "text": "Modern Combat \u00e8 una serie di videogiochi sviluppati e pubblicati da Gameloft principalmente per Android e iOS. Tutti i giochi della serie si svolgono un po' come \"Call of Duty\", dispongono di molte missioni in vari luoghi con compiti diversi che il giocatore deve completare. I principali nemici nel gioco sono terroristi, e molto spesso, il giocatore \u00e8 accompagnato da altri soldati che combattono al suo fianco. ' \u00e8 il primo gioco della serie, \u00e8 stato seguito da ' nel 2010, ' nel 2011, ' nel 2012 e \"\" nel 2014."}
{"id": "5074647", "revid": "228587", "url": "https://it.wikipedia.org/wiki?curid=5074647", "title": "Valentina Igoshina", "text": ""}
{"id": "5074673", "revid": "1543377", "url": "https://it.wikipedia.org/wiki?curid=5074673", "title": "Eccellenza Piemonte-Valle d'Aosta 2014-2015", "text": "Il campionato italiano di calcio di Eccellenza regionale 2014-2015 \u00e8 il ventiquattresimo organizzato in Italia. Rappresenta il quinto livello del calcio italiano.\nQuesti sono i gironi organizzati dal Comitato Regionale delle regioni Piemonte-Valle d'Aosta."}
{"id": "5074674", "revid": "872655", "url": "https://it.wikipedia.org/wiki?curid=5074674", "title": "Motore Renault-PSA Type J", "text": ""}
{"id": "5074677", "revid": "228587", "url": "https://it.wikipedia.org/wiki?curid=5074677", "title": "Tat'jana Nikolaeva", "text": ""}
{"id": "5074678", "revid": "110157", "url": "https://it.wikipedia.org/wiki?curid=5074678", "title": "From Memory", "text": "From Memory \u00e8 il secondo singolo della cantante sudcoreana Jeon Bo-ram, pubblicato nel 2008 dall'etichetta discografica Jin Entertainment.\nIl disco.\nDopo qualche mese dall'uscita di \"Lucifer Project Vol. 1 \u611b\", Boram pubblic\u00f2 il singolo \"From Memory\" il 14 novembre 2008. La title track, \"After That\", \u00e8 stata scritta da suo padre, Jeon Young-rok."}
{"id": "5074680", "revid": "228587", "url": "https://it.wikipedia.org/wiki?curid=5074680", "title": "Rodion \u0160\u010dedrin", "text": ""}
{"id": "5074681", "revid": "977234", "url": "https://it.wikipedia.org/wiki?curid=5074681", "title": "Ferrari 599XX", "text": ""}
{"id": "5074682", "revid": "3732", "url": "https://it.wikipedia.org/wiki?curid=5074682", "title": "Transclusione", "text": "La transclusione - come definito da Ted Nelson nel 1963 - \u00e8 un modo per includere e per citare parti di un documento elettronico senza perdere il suo contesto corrente e senza che esso diventi una parte fisica del nuovo testo. La transclusione consente \"di fare una copia virtuale di una parte di un documento da includere in un secondo documento. L'originale rimane intatto nella sua origine\". \nDentro Windows il sistema di transclusione si chiama Object Linking and Embedding."}
{"id": "5074683", "revid": "1000783", "url": "https://it.wikipedia.org/wiki?curid=5074683", "title": "Leopoldo Salvatore d'Asburgo-Toscana", "text": ""}
{"id": "5074685", "revid": "1000783", "url": "https://it.wikipedia.org/wiki?curid=5074685", "title": "Maria Immacolata d'Asburgo-Toscana (1882-1971)", "text": ""}
{"id": "5074686", "revid": "125594693", "url": "https://it.wikipedia.org/wiki?curid=5074686", "title": "Chiesa di San Giovanni Battista alla Creta", "text": "La chiesa di San Giovanni Battista alla Creta \u00e8 una chiesa parrocchiale di Milano, posta alla periferia sud-occidentale della citt\u00e0, nel quartiere Assisi; fa parte del decanato di Giambellino. \nFu costruita su progetto di Giovanni Muzio e consacrata nel 1958 dall\u2019allora Arcivescovo cardinale Montini, divenuto in seguito papa Paolo VI.\nStoria.\nIntorno alla met\u00e0 degli anni cinquanta del XX secolo, il forte sviluppo demografico ed edilizio della citt\u00e0 di Milano richiese la costruzione di un grande numero di nuove chiese. L'Arcivescovo, cardinale Montini, pens\u00f2 di appellarsi alla generosit\u00e0 dei milanesi benestanti, invitandoli a contribuire con corpose donazioni.\nAll'appello rispose fra gli altri la vedova dell'industriale Giovanni Cabassi, signora Luisa Farina, che finanzi\u00f2 personalmente la costruzione di una nuova chiesa in localit\u00e0 cascina Creta, su un terreno di propriet\u00e0 della famiglia, intorno al quale stava nascendo un nuovo quartiere residenziale.\nPer la progettazione della chiesa fu padre Enrico Zucca, fondatore dell'Angelicum, a suggerire l'architetto Giovanni Muzio, gi\u00e0 apprezzato progettista di svariati edifici di culto. Muzio elabor\u00f2 il progetto fra il 1956 e il 1957; la costruzione venne ultimata rapidamente, e la chiesa, denominata \"San Giovanni Battista alla Creta\", fu consacrata il 19 ottobre 1958 alla presenza dell'arcivescovo Montini.\nPochi giorni prima era stata eretta la nuova parrocchia, con territorio ricavato dalle parrocchie del Sacro Cuore Immacolato di Maria in San Sebastiano, dei Santi Naborre e Felice e della Madonna dei Poveri; la parrocchia fu affidata alla provincia lombarda dei frati minori francescani.\nDescrizione.\nLa chiesa, posta al centro del quartiere, occupa un lotto quadrato di 65 metri di lato, ed ha ingresso ad est ed abside ad ovest, affiancata dal campanile. La chiesa \u00e8 affiancata su entrambi i lati da edifici pi\u00f9 bassi, adibiti a spazi parrocchiali, oratorio e convento.\nLa chiesa ha pianta longitudinale, a navata unica di larghezza crescente, affiancata da due navatelle; essa \u00e8 preceduta da un atrio trasversale, che d\u00e0 accesso a due spazi laterali, il battistero e la cappella funeraria della famiglia Cabassi.\nL'esterno si caratterizza per il contrasto fra l'atrio, basso ed orizzontale, con forme che rimandano al romanico lombardo, e il corpo della chiesa, fortemente dinamico, di altezza e larghezza crescenti; esso si protende anche verso la piazza con un'ardita mensola sospesa. I muri esterni sono rivestiti in mattoni a vista, in parte posati obliquamente, a disegnare motivi geometrici.\nAll'interno vi \u00e8 un progressivo incremento della luminosit\u00e0 verso il presbiterio, dovuto alla particolare forma della navata; l'altare maggiore \u00e8 affiancato da quattro altari laterali. Il soffitto \u00e8 di forma spezzata, con vele ornate da decorazioni pittoriche (autori Mario Zappettini e Giacomo Manz\u00f9), che sembrano sospese sulla struttura."}
{"id": "5074687", "revid": "1000783", "url": "https://it.wikipedia.org/wiki?curid=5074687", "title": "Margherita d'Asburgo-Toscana", "text": ""}
{"id": "5074689", "revid": "1000783", "url": "https://it.wikipedia.org/wiki?curid=5074689", "title": "Maria de los Dolores d'Asburgo-Toscana", "text": ""}
{"id": "5074691", "revid": "797136", "url": "https://it.wikipedia.org/wiki?curid=5074691", "title": "Lenny Rodrigues", "text": ""}
{"id": "5074692", "revid": "1000783", "url": "https://it.wikipedia.org/wiki?curid=5074692", "title": "Maria Immacolata Clementina di Borbone-Due Sicilie", "text": ""}
{"id": "5074695", "revid": "1000783", "url": "https://it.wikipedia.org/wiki?curid=5074695", "title": "Maria Luisa Immacolata di Borbone-Due Sicilie", "text": ""}
{"id": "5074698", "revid": "767487", "url": "https://it.wikipedia.org/wiki?curid=5074698", "title": "Samuel Alazar", "text": "Carriera.\nClub.\nDal 2013 gioca per il Denden.\nNazionale.\nHa debuttato con la Nazionale l'11 novembre 2011, nella partita pareggiata per 1-1 contro il Ruanda, valevole per le qualificazioni al mondiale di calcio 2014."}
{"id": "5074699", "revid": "1000783", "url": "https://it.wikipedia.org/wiki?curid=5074699", "title": "Maria Immacolata d'Asburgo-Toscana", "text": ""}
{"id": "5074700", "revid": "256896", "url": "https://it.wikipedia.org/wiki?curid=5074700", "title": "Unione delle Chiese cristiane avventiste del settimo giorno", "text": ""}
{"id": "5074701", "revid": "767487", "url": "https://it.wikipedia.org/wiki?curid=5074701", "title": "Daniel Alexander", "text": "Carriera.\nClub.\nDal 2010 gioca in patria, nell'Adulis.\nNazionale.\nHa debuttato con la Nazionale eritrea l'11 novembre 2011 nella partita pareggiata per 1-1 contro il Rwanda e valevole per le qualificazioni ai Mondiali 2014."}
{"id": "5074704", "revid": "1543377", "url": "https://it.wikipedia.org/wiki?curid=5074704", "title": "Prasie", "text": "Prasie () era il nome di un demo dell'Attica, situato sulla sua costa orientale tra Potamo e Stiria, a sud di Atene. Possedeva un eccellente porto da cui partiva il corteo sacro.\nDescrizione.\nNel demo sorgevano un tempio di Apollo, uno di Atena Pronoia e la tomba di Erisittone, che mor\u00ec in questo luogo durante il ritorno da Delo, dove aveva eretto per primo una statua di Apollo. Le rovine del demo si possono osservare sul lato nord-est della baia su cui si affaccia. Il porto, chiamato porto Rafti, \u00e8 il migliore sulla costa orientale dell'Attica, essendo profondo e capiente. L'ingresso del porto \u00e8 largo quasi due chilometri e nel mezzo dell'apertura si trova un isolotto roccioso, sul quale sorge una colossale statua di marmo bianco che, raffigurando un sarto al lavoro (), ha dato il nome al porto. Probabilmente la statua \u00e8 dell'epoca romana, precisamente del I o II secolo d.C.\nNel mezzo della baia c'\u00e8 un promontorio roccioso con le rovine di fortificazioni medioevali.\nNel 286 o 285 a.C., durante la guerra cremonidea, Prasie e Stiria vennero fortificate; nel 262 a.C. i Macedoni conquistarono la fortezza grazie a dei tumulti in essa."}
{"id": "5074705", "revid": "1000783", "url": "https://it.wikipedia.org/wiki?curid=5074705", "title": "Umberto Salvatore d'Asburgo-Lorena", "text": ""}
{"id": "5074707", "revid": "599013", "url": "https://it.wikipedia.org/wiki?curid=5074707", "title": "Elias Debesa", "text": "Carriera.\nClub.\nHa giocato nel campionato dello Yemen con lo Shabab Al-Jeel e in quello dell'Uganda con Nalubaale Buikwe e Proline Buikwe.\nNazionale.\nHa debuttato con la Nazionale eritrea nel 1999. Il 10 ottobre 2003 gioca Sudan-Eritrea (3-0) valevole per le qualificazioni ai Mondiali 2006."}
{"id": "5074709", "revid": "913245", "url": "https://it.wikipedia.org/wiki?curid=5074709", "title": "Elis\u00e2ngela Adriano", "text": ""}
{"id": "5074710", "revid": "287204", "url": "https://it.wikipedia.org/wiki?curid=5074710", "title": "Super League 2014 (India)", "text": "La Indian Super League 2014, chiamata ufficialmente 2014 Hero Indian Super League per ragioni di sponsorizzazione, \u00e8 stata la prima edizione di uno dei principali campionati del calcio indiano, con 8 neo-squadre partecipanti. La stagione \u00e8 iniziata il 12 ottobre 2014 e s'\u00e8 conclusa il 20 dicembre 2014, con la prima vittoria per l'.\nPer l'India le partite sono state trasmesse su STAR Sports, mentre per le dirette in Italia in pay TV sono state trasmesse su Eurosport 2, Sky Italia e Mediaset Premium.\nStagione.\nCalciomercato.\nGiocatori.\nL' per partecipare all'Indian Super League acquista i centrocampisti spagnoli Luis Garc\u00eda (dal Pumas UNAM) e Borja (dal Getafe) e il centrocampista botswano Ofentse Nato (dal Mpumalanga Black Aces). Invece il Chennaiyin acquista il centrocampista indiano Pappachan Pradeep (dal Mumbai) e l'attaccante Jeje Lalpekhlua (dal Pune).\nIl Delhi Dynamos acquista gli attaccanti danesi Morten Skoubo (dall'Odense) e Mads Junker (dal Malines). Invece il Goa acquista quasi tutta la rosa del Dempo, come Clifford Miranda e Alwyn George.\nIl North East United acquista il difensore spagnolo Joan Capdevila (dall'Espa\u00f1ol). Invece il Kelara ingaggia il portiere inglese svincolato David James, il difensore indiano Nirmal Chettri (dal Mohun Bagan), il centrocampista Renedy Singh (dal Shillong Lajong) e il centrocampista svedese Fredrik Ljungberg.\nIl Mumbai City acquista il portiere indiano Subrata Pal (dal Vestsj\u00e6lland) e l'attaccante Sushil Kumar Singh (dal Shillong Lajong). Nella campagna acquisti invece il Pune City si rinforza nel reparto offensivo con l'arrivo dell'attaccante francese David Trezeguet (dal River Plate), il centrocampista indiano Lenny Rodrigues (dal Churchill Brothers) e l'italiano Davide Colomba, invece nel reparto difensivo con l'arrivo degli italiani Bruno Cirillo (difensore proveniente dal ), Daniele Magliocchetti (difensore proveniente dalla ) e Emanuele Belardi (portiere proveniente dal Pescara).\nClassifica finale.\nLegenda:"}
{"id": "5074711", "revid": "1924342", "url": "https://it.wikipedia.org/wiki?curid=5074711", "title": "Bang Bang (Jessie J)", "text": "Bang Bang \u00e8 un brano della cantautrice britannica Jessie J, della cantante statunitense Ariana Grande e della rapper trindadiana Nicki Minaj. Il brano \u00e8 stato pubblicato il 29 luglio 2014 tramite la Lava Records e Republic Records, la casa discografica delle tre artiste.\nEsso \u00e8 il singolo apri-pista estratto dal terzo album in studio di Jessie J, \"Sweet Talker\", ma \u00e8 anche stato inserito come traccia bonus nell'edizione deluxe del disco \"My Everything\" di Ariana Grande.\nAntefatti.\nIl 9 luglio 2014, Jessie J ha caricato un frammento di 15 secondi della canzone sul suo profilo Instagram. Il 23 luglio, un altro snippet della canzone \u00e8 stato caricato sul profilo Instagram, questa volta della Minaj. Infine, il 27 luglio, anche Ariana Grande ha caricato un frammento del nuovo brano, il terzo e l'ultimo.\nInizialmente il singolo era stato pensato solo per Jessie J, ma la Republic Records, la label in comune delle artiste, ha voluto creare appunto un progetto a tre.\nDescrizione.\nIl brano \u00e8 un up-tempo influenzato dal soul e dal hip hop grazie alla strofa di Minaj. Presenta una produzione composta da clapping e riff di trombe. Il ritornello contiene un campionamento della melodia di \"Wake Me Up (Before You Go-Go)\", un successo dei Wham! datato 1984.\nAccoglienza.\n\"Bang Bang\" ha ricevuto critiche positive dai critici musicali. Carolyn Menyes dal \"Music Times\" ha definito il brano \u00abuna hit di immenso successo per l'estate 2014\u00bb prevedendo anche che esso avrebbe guadagnato direttamente la vetta alle classifiche.\nVideo musicale.\nIl video della canzone \u00e8 stato girato in due giorni a Los Angeles, in California ed \u00e8 stato diretto da Hannah Lux Davis. In seguito \u00e8 stato annunciato che il video musicale sarebbe arrivato poco dopo le prestazioni del trio al 2014 MTV Video Music Awards. Il 24 agosto 2014 il video ufficiale \u00e8 stato caricato sul sito di MTV ed era disponibile per la visione internazionale. Il 25 agosto 2014, il video \u00e8 stato rilasciato tramite l'account VEVO di Jessie J e attualmente supera il miliardo e mezzo di visualizzazioni, risultando uno dei video di YouTube pi\u00f9 visti del 2014 e di sempre."}
{"id": "5074713", "revid": "228587", "url": "https://it.wikipedia.org/wiki?curid=5074713", "title": "Chiesa di Santa Maria Liberatrice", "text": ""}
{"id": "5074714", "revid": "88740", "url": "https://it.wikipedia.org/wiki?curid=5074714", "title": "Mario Bonetti", "text": ""}
{"id": "5074715", "revid": "125093093", "url": "https://it.wikipedia.org/wiki?curid=5074715", "title": "You and Me (Babe)", "text": "Ultima traccia dell'album \"Ringo\" (1973) dell'eponimo batterista britannico, You and Me (Babe) venne composta da George Harrison e Mal Evans. Il primo era un membro dei Beatles, entrato nella \"band\" nel febbraio 1958, mentre l'ultimo era considerato il tuttofare del gruppo.\nIl brano.\nStoria e composizione.\nGeorge Harrison fu il \"beatle\" pi\u00f9 addentro nella realizzazione dell'album \"Ringo\" di Ringo Starr, il batterista dei \"Fab Four\". Infatti, suona la chitarra e talvolta canta in quattro canzoni del 33 giri, \"I'm the Greatest\", \"Photograph\", \"Sunshine Life for Me (Sail Away from Raymond)\" e \"You and Me (Babe)\"; negli ultimi tre titoli, il chitarrista \u00e8 anche coinvolto nella composizione di essi.\nKlaus Voorman, amico dei Beatles dai tempi del loro primo soggiorno ad Amburgo (1960), aveva consigliato a Ringo di chiudere il suo LP con un ringraziamento ai musicisti che lo avevano aiutato maggiormente, nello stesso stile del \"Concert for Bangla Desh\".\nNel marzo 1973, quando iniziarono le \"sessions\" per \"Ringo\" a Los Angeles, Harrison ed Evans condivisero una casa, dove scrissero questo brano. Il \"roadie\" aveva scritto dei versi di quella che lui chiamava \"una canzone meditativa\", e chiese a George di aiutarlo con la melodia, cosa che quest'ultimo fece con l'ausilio di un pianoforte\nComparata da Ian Inglis con le beatlesiane \"Sgt. Pepper's Lonely Hearts Club Band\" e \"Good Night\", differisce da queste per la presenza di frasi rivolte direttamente agli ascoltatori (\"[noi due]... \"siamo alla fine del nostro incontro\"\"); inoltre, si accenna all'atmosfera allegra delle sedute di LA. Alla fine del pezzo, Ringo afferma che \"la notte sta finendo\" e che deve ringraziare coloro che hanno contribuito alla realizzazione dell'album: parte con i tre principali musicisti apparsi sull'album, ovvero Voorman, Jim Keltner e Nicky Hopkins, per poi spostarsi sugli altri tre Beatles, ovvero Harrison, John Lennon e Paul McCartney, per poi passare al produttore Richard Perry, Bill Schnee (il fonico dell'LP), Vini Poncia (con lui ha scritto due brani dell'album, \"Oh My My\" e \"Devil Woman\") e \"chiunque altro abbia partecipato alla registrazione\". Infine, augura personalmente la buonanotte alla sua \"audience\".\nRegistrazione.\nLa traccia di base di \"You and Me\" venne registrata ai Sunset Sound Recorders in una data che va collocata tra il 5 ed il 27 marzo 1973. La \"line-up\" era formata da Ringo Starr (batteria (strumento musicale)), George Harrison (chitarra elettrica), Vini Poncia (chitarra acustica), Klaus Voorman (basso elettrico) e Nicky Hopkins (piano elettrico). George, con un incoraggiamento da parte di Ringo, suona un assolo, descritto da Alan Clayson come un abile \"obligato\".\nIn seguito, venne sovraincisa una parte di \"marimba\", suonata da Milt Holland, e, dopo aver confermato la decisione di rendere \"You and Me\" la traccia conclusiva dell'LP, un'orchestra. Questa consisteva in dei corno, arrangiati (e suonati) da Tom Scott, e da archi, arrangiati da Jack Nitzche; gli strumenti vennero sovraincisi rispettivamente il 12 maggio ai Sunset ed il 29 maggio ai Warner Bros. Record di Burbank.\nPubblicazione ed accoglienza.\n\"Ringo\" venne pubblicato dalla Apple Records a novembre 1973, e \"You and Me (Babe)\" vi appariva come ultima traccia, preceduta da \"Devil Woman\", firmata Starkey-Poncia. Nelle litografie di Klaus Voorman apparse sul \"compact disc\", il disegno per questo brano \u00e8 un adulto che aiuta un bambino a scavalcare il muro. Con la ristampa su CD dell'album, questo pezzo non \u00e8 pi\u00f9 ultimo, poich\u00e9 \u00e8 seguito dalla \"bonus track\" \"It Don't Come Easy\". La traccia non apparve in nessun'altra pubblicazione. La canzone venne anche tenuta brevemente in considerazione per la pubblicazione su un 45 giri.\nIl monologo conclusivo fa notare, circa quattro anni dopo la loro separazione, la collaborazione fra gli ex-membri dei Beatles, sebbene non appaiano mai assieme in nessuna traccia. Il critico Ben Gerson del \"Rolling Stone Magazine\", dopo averne lodato la coda, afferma che contiene le migliori linee chitarristiche di Harrison da anni, e l'annovera tra le migliori composizioni del 33 giri, assieme ad \"I'm the Greatest\" e \"Photograph\".\nAnche Robert Rodriguez ha lodato l'assolo di George, ma non il resto del brano, da lui definito sciropposo. Dello stesso parere \u00e8 anche Simon Leng, che considera questa una composizione pigra ma adatta alla personalit\u00e0 da \"show-man\" di Starr, che non regge affatto il confronto con \"Photograph\"; Leng conclude affermando che George ha scritto il pezzo con il suo amico batterista nella mente, e che a lui non vengono bene i brani scritti \"a comando\".\nNel 1975, il tastierista David Hentschel pubblic\u00f2 una versione strumentale su sintetizzatore dell'album \"Ringo\", intitolata \"Sta*rtling Music\"; sebbene ci furono alcune modifiche rispetto alla \"setlist\" originale, \"You and Me\" rimase come brano conclusivo, e, sulla sua \"cover\", \u00e8 presente Phil Collins alla batteria. L'LP fu l'unico 33 giri pubblicato dalla Ring'O Records negli USA, un'etichetta fondata da Ringo Starr che ebbe una durata molto breve.\nFormazione.\nDal \"booklet\" della ristampa su CD del 1991:"}
{"id": "5074718", "revid": "6923", "url": "https://it.wikipedia.org/wiki?curid=5074718", "title": "Campionato italiano di hockey su ghiaccio 2014-2015", "text": "Il Campionato italiano di hockey su ghiaccio 2014-2015, 81\u00aa edizione del torneo, a seguito del cambio dirigenziale in seno alla FISG, sub\u00ec una nuova modifica nonostante la riforma operata l'anno precedente. Il neo presidente, l'asiaghese Andrea Gios, che subentr\u00f2 al bolzanino Giancarlo Bolognini (alla guida della Federazione da 17 anni), decise infatti di provare a rilanciare il campionato italiano, da anni in fase di costante declino. Il massimo campionato torn\u00f2 quindi a chiamarsi Serie A e venne ampliato inglobando anche le squadre (ad eccezione del Merano, che non si iscrisse per problemi finanziari) che la stagione precedente avevano deciso di iscriversi in INL. Si decise di andare ad aumentare il numero di squadre iscritte, favorendo l'ingresso di squadre provenienti dal campionato cadetto anche con la riduzione del numero di transfer card (giocatori stranieri non convocabili per la Nazionale) schierabili (che pass\u00f2 da 9 a 4). Contestualmente spar\u00ec quindi la Seconda Divisione (la ex Serie A2), con la Serie B, che l'anno precedente fece le veci di terza categoria, che divenne quindi seconda serie del torneo. I comitati regionali di Valle d'Aosta, Piemonte e Lombardia hanno organizzato anche la Serie C.\nLa Federazione inoltre ide\u00f2 a partire da questa stagione il premio \"Rookie of the year\" (in seguito tuttavia mai attribuito), con il quale si volevano premiare i migliori cinque giocatori per ruolo, scelti da allenatori e media del settore.\nUn'ulteriore novit\u00e0 fu infine l'abolizione, dopo 7 anni dalla nascita, della Lega Hockey, che venne sostituita dalla Italian Ice Hockey Association, ramo federativo costituito per la gestione della sola disciplina hockeistica.\nStruttura.\nA partire da questa stagione i campionati furono quindi riorganizzati nei seguenti livelli:\nSerie A.\nSi ritorn\u00f2, dopo un solo anno, alla consueta denominazione di \"Serie A\". Alle squadre iscritte l'anno precedente si aggiunsero 4 delle 5 squadre che avevano militato l'anno precedente in Seconda Divisione ed in INL. Rimase invece in EBEL (il massimo livello del campionato austriaco), nonostante qualche difficolt\u00e0 finanziaria, il Bolzano.\nVi parteciparono quindi 12 squadre, tutte dislocate nel nord Italia ed in particolare, tranne due, nel Triveneto. Le squadre iscritte erano:\nIn seguito alla modifica del numero delle squadre (da otto a dodici formazioni) fu modificata anche la formula: la stagione regolare ebbe solamente un'andata e un ritorno, con in seguito una seconda fase del torneo dove le squadre (che mantennero i punti acquisti nella fase precedente) furono suddivise in due gruppi: le prime sei classificate formarono il \"Master Round\", le restanti partecipanti diedero vita al \"Playoff Round\". In questa seconda fase, ci fu dapprima una serie di sfide (solo gare di andata) tra le varie formazioni dello stesso raggruppamento, successivamente un'altra serie di sfide (sempre solo gare di andata) tra le squadre del Master e del Playoff Round. Chiusero la seconda fase le gare di ritorno tra le varie formazioni dello stesso raggruppamento.\nAl termine di queste sedici giornate della seconda fase, si decisero quindi i piazzamenti per il tabellone dei playoff: l'ultima squadra classificata nel Playoff Round termin\u00f2 la stagione, mentre le prime cinque squadre del Master Round ebbero accesso direttamente ai quarti di finale. Le sesta compagine del Master Round sfid\u00f2 nello spareggio (best of three) la penultima del Playoff Round, mentre le restanti quattro squadre del Playoff Round giocarono a loro volta degli spareggi (sempre al meglio delle tre gare) per assicurarsi un posto nei playoff scudetto. Tutte le gare dei playoff furono poi disputate al meglio dei sette incontri.\nSerie B.\nA seguito della soppressione della Seconda Divisione/A2, il campionato di serie B divent\u00f2 da quest'anno seconda serie del torneo.\nA differenza della stagione precedente, le squadre iscritte scesero da 12 ad 11: vi parteciparono la quasi totalit\u00e0 delle squadre precedentemente iscritte in Serie B (che l'anno precedente fu per\u00f2 terzo livello del campionato), con tuttavia Bolzano (sponda \"Junior\", che si iscriver\u00e0 nel campionato U20), Trento e Val di Sole che persero le loro squadre, sostituite da Merano (che non si iscrisse come le altre compagini che militarono in Seconda Divisione nella Serie A, per problemi finanziari) e la rappresentativa under-20 del Val Pusteria (che prefer\u00ec quindi iscriversi in serie B anzich\u00e9 nel campionato di categoria). Un'altra squadra, il Laives, sul principio sembrava dovesse iscriversi al campionato, cosa che per\u00f2 poi non avvenne.\nCoppa Italia.\nAlla Coppa Italia 2014-15 accedono 4 squadre, il Milano padrone di casa e le altre tre formazioni vincitrici dei quarti di finale. Le 4 squadre si incontrano per la \"final four\" al PalaAgor\u00e0 di Milano il 24 e il 25 gennaio 2015.\n Il Ritten Sport vince la sua terza Coppa Italia.\nSupercoppa italiana.\nPer la Supercoppa italiana si affrontarono, in gara unica, il Ritten Sport, squadra vincitrice sia dell'ultimo campionato che della coppa Italia, e l'HC Val Pusteria, finalista in ambo le competizioni.\nGara Unica \n LHC Pustertal-Val Pusteria ha vinto la sua seconda Supercoppa italiana, battendo il Renon col risultato di 4-3.\nSerie C.\nLa Serie C, organizzata non dalla federazione nazionale bens\u00ec dai comitati regionali di Piemonte, Valle d'Aosta e Lombardia, \u00e8 tornata ad essere il terzo livello del campionato. Le squadre iscritte sono state le medesime della stagione precedente della serie C Interregionale."}
{"id": "5074720", "revid": "287204", "url": "https://it.wikipedia.org/wiki?curid=5074720", "title": "Francesco di Coss\u00e9-Brissac (disambigua)", "text": ""}
{"id": "5074723", "revid": "773636", "url": "https://it.wikipedia.org/wiki?curid=5074723", "title": "2. Fu\u00dfball-Bundesliga 1983-1984", "text": "La 2. Fu\u00dfball-Bundesliga 1983-1984 \u00e8 stata la decima edizione della 2. Fu\u00dfball-Bundesliga, la seconda serie del campionato tedesco di calcio; \u00e8 terminata con la promozione in Bundesliga di Karlsruhe, che ha vinto il campionato, e dello Schalke 04; invece il Duisburg ha perso il play-off contro l'Eintracht Frankfurt, terzultimo in Bundesliga, ed \u00e8 quindi rimasto in seconda divisione.\nCapocannonieri del torneo sono stati Emanuel G\u00fcnther del Karlsruher SC e Roland Wohlfarth del MSV Duisburg, entrambi con 30 gol.\nPlay-off promozione.\nandata\nritorno"}
{"id": "5074731", "revid": "767487", "url": "https://it.wikipedia.org/wiki?curid=5074731", "title": "All Is Fair in Love and War (film 1911)", "text": "All Is Fair in Love and War \u00e8 un cortometraggio muto del 1911. Il nome del regista non viene riportato nei credit del film che, prodotto dalla Vitagraph, venne interpretato da Zena Keefe.\nProduzione.\nIl film fu prodotto dalla Vitagraph Company of America.\nDistribuzione.\nDistribuito dalla General Film Company, il film - un cortometraggio in una bobina - usc\u00ec nelle sale cinematografiche USA il 3 gennaio 1911."}
{"id": "5074733", "revid": "57342", "url": "https://it.wikipedia.org/wiki?curid=5074733", "title": "Cecilia Zanuso", "text": "Biografia.\nOriginaria di Milano, prima di entrare nell'ambiente del cinema italiano, Zanuso lavor\u00f2 negli Stati Uniti.\nIl suo primo film come montatrice fu \"Americano rosso\" di Alessandro D'Alatri. Successivamente Zanuso collabor\u00f2 con svariati registi fra cui Paolo Virz\u00ec e Cristina Comencini, divenendo una professionista piuttosto nota. Per il suo lavoro ha ricevuto tre David di Donatello e due Nastri d'argento."}
{"id": "5074738", "revid": "1310927", "url": "https://it.wikipedia.org/wiki?curid=5074738", "title": "Tomi Correa", "text": ""}
{"id": "5074739", "revid": "1543377", "url": "https://it.wikipedia.org/wiki?curid=5074739", "title": "Fondachello (Valdina)", "text": "Fondachello (talvolta riportato come Fondachello di Valdina; \"Funnache\u1e0d\u1e0du\" in ) \u00e8 una frazione di abitanti di Valdina, comune italiano della citt\u00e0 metropolitana di Messina in Sicilia.\nPosta lungo la costa tirrenica, in contiguit\u00e0 con i centri di Torregrotta e Venetico Marina, si tratta del centro abitato pi\u00f9 popoloso del comune; ospita numerose fabbriche di laterizi.\nGeografia fisica.\nInsieme con i centri abitati di Saponara Marina, Rometta Marea, Spadafora, Venetico Marina, Torregrotta e Monforte Marina, posti senza soluzione di continuit\u00e0 urbanistica a est e ovest, Fondachello insiste lungo la fascia costiera tirrenica posta tra capo Peloro e la penisola di Milazzo, nel golfo di Milazzo (riviera di Levante), in una zona pianeggiante debolmente pendente verso il mare. \u00c8 delimitato a est dal torrente Macria (o Senia), che lo separa dal comune di Venetico, e a ovest dal Rio Caracciolo, lungo il confine col comune di Torregrotta.\nLa costa, che si sviluppa per circa 250 metri, \u00e8 stata fortemente erosa dalle mareggiate; la spiaggia di Fondachello, sabbiosa e larga circa 30 metri, risente negativamente della vicina presenza delle foci dei due torrenti che ne determina sovente il divieto di balneazione.\nOrigini del nome.\nCome altre omonime localit\u00e0 isolane, Fondachello deve il suo nome alla presenza \"in loco\" di un fondaco (in siciliano, a seconda delle varianti locali, \"f\u00f9ndacu\", \"f\u00f9nnaccu\", \"f\u00f9ndicu\" o \"f\u00f9nducu\"). Il termine deriva dall'arabo \"funduq\" 'magazzino, osteria, albergo' o ancora 'deposito di merci', a sua volta prestito dal greco \u03c0\u03b1\u03bd\u03b4\u03bf\u03c7\u03b5\u1fd6\u03bf\u03bd \u03bf \u03c0\u03ac\u03bd\u03b4\u03bf\u03c7\u03bf\u03c2. Il toponimo ha fatto supporre che in questa localit\u00e0 dovesse sorgere un punto di raccolta della seta prodotta e lavorata nell'area tirrenica dei Peloritani, attivit\u00e0 che nella zona si protrasse sino al primo Novecento.\nSociet\u00e0.\nReligione.\nL'unica parrocchia cittadina, San Giovanni Battista, \u00e8 amministrata dal vicariato di Spadafora \"San Giuseppe\" dell'arcidiocesi di Messina-Lipari-Santa Lucia del Mela.\nCultura.\nIstruzione.\nScuole.\nA Fondachello il servizio scolastico \u00e8 garantito dalla presenza della scuola d'infanzia, primaria e secondaria di primo grado \"Giovanni Paolo II\" appartenenti all'istituto comprensivo \"Stefano d'Arrigo\" di Venetico.\nInfrastrutture e trasporti.\nStrade.\nIl territorio comunale \u00e8 attraversato dalla strada statale 113 Settentrionale Sicula e dalla strada provinciale 58 di Valdina. Nel giugno 2015 \u00e8 stato inaugurato il ponte di collegamento tra il lungomare di Fondachello e quello di Venetico, che prosegue poi lungo il litorale di Spadafora.\nFerrovie.\nFondachello \u00e8 attraversato dalla linea ferroviaria Palermo-Messina. La stazione pi\u00f9 vicina, distante poco pi\u00f9 di un chilometro dall'abitato di Fondachello, \u00e8 quella di Torregrotta, posta nel territorio limitrofo di Torregrotta. Fino al 2009 la stazione pi\u00f9 vicina era quella di Roccavaldina-Scala-Torregrotta.\nSport.\nA Fondachello ha sede l'A.S.D. Astra, squadra di tennis da tavolo la cui rappresentativa giovanile si \u00e8 laureata due volte campione d'Italia (l'ultima nel 2014)."}
{"id": "5074740", "revid": "282570", "url": "https://it.wikipedia.org/wiki?curid=5074740", "title": "Monumenti e luoghi di interesse di Reggio Calabria", "text": ""}
{"id": "5074742", "revid": "149485", "url": "https://it.wikipedia.org/wiki?curid=5074742", "title": "Glasgow 2014", "text": ""}
{"id": "5074755", "revid": "762538", "url": "https://it.wikipedia.org/wiki?curid=5074755", "title": "Casa Milan", "text": "Casa Milan \u00e8 un edificio di Milano, sito in zona Portello, che ospita la sede dell'Associazione Calcio Milan.\nStoria e descrizione.\nFortemente voluta dall'ex amministratore delegato del Milan Barbara Berlusconi, nella zona riqualificata del Portello, \u00e8 stata progettata dall'architetto leccese Fabio Novembre. La piazza antistante, piazza Gino Valle, si estende per 25.000 m\u00b2, risultando nel 2014 la pi\u00f9 grande di Milano, e ospita anche una scultura di Emilio Isgr\u00f2, \"Grande cancellatura per Giovanni Testori\" (di 23,40 m X 2,47 m).\nL'allestimento di Casa Milan \u00e8 costato dieci milioni di euro e l'acquisto dell'impianto dalla Vittoria Assicurazioni, realizzato nel febbraio 2021, \u00e8 costato alla societ\u00e0 quarantadue milioni di euro.L'allestimento degli interni \u00e8 stato fatto dalla societ\u00e0 romana Bondino Engineering.\nDal 6 ottobre 2013 \u00e8 la sede del Milan e ha sostituito la sede storica in via Turati. Il 2 aprile 2014 \u00e8 stata inaugurata ufficialmente mentre il 10 luglio successivo vi si \u00e8 svolta per la prima volta la presentazione della prima squadra per la stagione 2014-2015; il giorno dopo lo sponsor societario Audi vi ha presentato ufficialmente in Italia la terza serie dell'Audi TT.\nL'edificio \u00e8 di propriet\u00e0 dell'Associazione Calcio Milan ed \u00e8 raggiungibile tramite la metropolitana di Milano attraverso le stazioni Portello e Lotto."}
{"id": "5074756", "revid": "481666", "url": "https://it.wikipedia.org/wiki?curid=5074756", "title": "Anna Stewart", "text": ""}
{"id": "5074758", "revid": "1005847", "url": "https://it.wikipedia.org/wiki?curid=5074758", "title": "Assemblea nazionale della Slovenia", "text": ""}
{"id": "5074759", "revid": "1543377", "url": "https://it.wikipedia.org/wiki?curid=5074759", "title": "Mode Gakuen Spiral Towers", "text": "Il \u00e8 un grattacielo situato nel quartiere Kamakura di Nagoya, Aichi, in Giappone. All'interno della struttura, alta 170 metri, hanno sede tre scuole professionali: la Mode Gakuen specializzata nel settore della moda, la HAL in quello dell'infografica e design e la ISEN nel supporto medico. La sua costruzione inizi\u00f2 nel 2005 e termin\u00f2 nel 2008.\nConcetto.\nAll'interno della struttura sono presenti tre scuole professionali: la Mode Gakuen specializzata nel settore della moda, la HAL in quello dell'infografica e design e la ISEN nel supporto medico. Ci riferisce all'edificio con il termine plurale \"Towers\" poich\u00e9 esse sono situate in tre ali differenti e separate che ruotano attorno al nucleo centrale della struttura, assumendo una forma affusolata e allungata verso l'alto e dando all'intero edificio la sua caratteristica forma a spirale. Tale aspetto \u00e8 stato pensato per favorire la creativit\u00e0 degli studenti e riflette inoltre la personalit\u00e0 di questi ultimi i quali \"ruotano\" attorno allo stesso obiettivo fino a raggiungere il cielo, metafora del mondo reale al di fuori della scuola.\nCaratteristiche.\nL'edificio \u00e8 alto 170 metri e dispone di 36 piani, pi\u00f9 3 piani sotterranei. Le tre ali dell'edificio, grazie alla forma elicoidale, offrono un differente punto di vista a seconda dell'angolazione, dando alla struttura un'immagine dinamica ed elegante. A causa della sua forma irregolare, le aule delle scuole diventano sempre pi\u00f9 piccole man mano che ci si avvicina alla vetta. Alla base del grattacielo \u00e8 presente un giardino interrato, che collega i piani sotterranei al quelli di superficie. Il progetto \u00e8 stato pensato in modo da ottimizzare la rete pedonale e gli spazi intorno alla zona della stazione di Nagoya. Le strade adiacenti sono per questo motivo caratterizzate dalla presenza di aree verdi e marciapiedi allargati. Inoltre l'edificio dispone di una caffetteria e di negozi specializzati nella vendita al dettaglio a disposizione degli 8 000 studenti che frequentano le tre scuole.\nL'edificio \u00e8 stato progettato in modo da resistere ai forti venti e ai terremoti ed \u00e8 quindi dotato di una struttura antisismica caratterizzata da un pilastro centrale rigido di forma cilindrica, a cui sono collegati sistemi antivibranti che assorbono efficientemente l'energia sismica mediante smorzatori a fluido viscoso installati in ventisei punti, oltre a uno smorzatore a massa situato sul tetto. Secondo i progettisti questo sistema \u00e8 in grado di ridurre le deformazioni causate da terremoti del 20%.\nLa struttura \u00e8 caratterizzata da varie implementazioni di natura ecologica quale un sistema di finestre a doppia vetrata utile a ridurre i carichi termici creati dal Sole intorno alla zona perimetrale dell'edificio, un sistema di ventilazione naturale e un sistema di teleriscaldamento il cui edificio principale \u00e8 situato sul lato est della vicina stazione di Nagoya. Inoltre \u00e8 presente un impianto di raffreddamento con centrale di trattamento dell'aria esterna a risparmio energetico, apparecchiature ad alta efficienza di illuminazione e un serbatoio di acqua piovana che si trova all'interno di un pozzo sotterraneo utile a ridurre l'impatto delle piogge torrenziali sul sistema fognario."}
{"id": "5074761", "revid": "83531", "url": "https://it.wikipedia.org/wiki?curid=5074761", "title": "Tracoccia", "text": "Tracoccia \u00e8 una frazione di abitanti di Valdina, comune italiano della citt\u00e0 metropolitana di Messina in Sicilia.\nAdagiata su un colle a met\u00e0 strada tra Valdina, capoluogo comunale, e la frazione marinara di Fondachello, ospita la chiesa della Madonna dell'Acqua Santa, meta di fedeli e pellegrini."}
{"id": "5074762", "revid": "256896", "url": "https://it.wikipedia.org/wiki?curid=5074762", "title": "Assemblea Nazionale di Serbia", "text": ""}
{"id": "5074763", "revid": "282570", "url": "https://it.wikipedia.org/wiki?curid=5074763", "title": "Horta Museum", "text": ""}
{"id": "5074766", "revid": "76963", "url": "https://it.wikipedia.org/wiki?curid=5074766", "title": "Quentin Dean", "text": "Biografia.\nFece la sua prima apparizione nella parte della tentatrice sedicenne Delores Purdy nel film del 1967 \"La calda notte dell'ispettore Tibbs\", diretto da Norman Jewison, per la quale ricevette la candidatura al Golden Globe come migliore attrice non protagonista. La sua carriera fu molto breve, e scomparve dal mondo dello spettacolo alla fine degli anni sessanta."}
{"id": "5074769", "revid": "1566286", "url": "https://it.wikipedia.org/wiki?curid=5074769", "title": "Anthony James", "text": "Figlio di immigrati greci, crebbe con la madre dopo la morte del padre avvenuta quando aveva 8 anni.\nHa iniziato la sua carriera alla fine degli anni sessanta ed ha continuato fino al 1992."}
{"id": "5074957", "revid": "1310927", "url": "https://it.wikipedia.org/wiki?curid=5074957", "title": "David de Paula", "text": "Caratteristiche tecniche.\nInterno di centrocampo, pu\u00f2 adattarsi a giocare anche da trequartista o come esterno sinistro.\nCarriera.\nClub.\nDopo essere cresciuto tra le societ\u00e0 dei Paesi Baschi, gioca per Alicante, Ponferradina, Palencia e Logro\u00f1\u00e9s. Nel 2012 si trasferisce agli austriaci del Wolfsberger, entrando nella rosa dell'Austria Vienna nel febbraio 2014."}
{"id": "5074958", "revid": "785616", "url": "https://it.wikipedia.org/wiki?curid=5074958", "title": "Tenn\u014d Tanj\u014dbi", "text": ""}
{"id": "5074967", "revid": "599013", "url": "https://it.wikipedia.org/wiki?curid=5074967", "title": "Andreas M\u00fcller (calciatore)", "text": "Carriera.\nClub.\nInterno di centrocampo o mediano, cresce nello Stoccarda (conta 20 presenze nella stagione in cui la societ\u00e0 vince la Bundesliga) prima di passare all'Hannover. Nel 1988 si trasferisce a Gelsenkirchen dove, giocando tra la prima e la seconda divisione, vince un titolo di seconda divisione e la Coppa UEFA 1996-97. Si ritira nel 2000, totalizzando 480 presenze e 49 reti tra prima, seconda divisione tedesca, DFB-Pokal, Coppa delle Coppe UEFA, Coppa Campioni e Coppa UEFA."}
{"id": "5074971", "revid": "767487", "url": "https://it.wikipedia.org/wiki?curid=5074971", "title": "Herbert L\u00fctkebohmert", "text": "Carriera.\nClub.\nNel 1968 si trasferisce allo Schalke 04, societ\u00e0 nella quale gioca per un decennio, vincendo la Coppa di Germania 1972. Passa gli ultimi cinque anni di carriera tra i dilettanti, ritirandosi nel 1984."}
{"id": "5074974", "revid": "121491680", "url": "https://it.wikipedia.org/wiki?curid=5074974", "title": "Rogers Cup 2014", "text": "Il Canada Open 2014, ufficialmente \"Rogers Cup presented by National Bank\" (in francese: \"Coupe Rogers pr\u00e9sent\u00e9e par Banque Nationale\") per motivi di sponsor, \u00e8 stato un torneo di tennis giocato sul cemento. \u00c8 stata la 125\u00aa edizione del torneo maschile e la 113\u00aa di quello femminile, che fa parte della categoria ATP Tour Masters 1000 nell'ambito dell'ATP World Tour 2014, e della categoria WTA Premier 5 nell'ambito del WTA Tour 2014. Il torneo maschile si \u00e8 giocato al Rexall Centre di Toronto, quello femminile all'Uniprix Stadium di Montr\u00e9al, entrambi dal 4 al 10 agosto 2014.\nPartecipanti ATP.\nAltri partecipanti.\nI seguenti giocatori hanno ricevuto una wild card per il tabellone principale:\nIl seguente giocatore \u00e8 entrato nel tabellone principale grazie ad uno special exempt:\nI seguenti giocatori sono passati dalle qualificazioni:\nIl seguente giocatore \u00e8 entrato in tabellone come lucky loser:\nPartecipanti WTA.\nAltre partecipanti.\nLe seguenti giocatrici hanno ricevuto una wild card per il tabellone principale:\nLe seguenti giocatrici sono passate dalle qualificazioni:\nLe seguenti giocatrici sono entrate in tabellone come lucky loser:\nPunti e montepremi.\nDistribuzione premi in denaro.\nIl montepremi complessivo ammonta a 5.586.990$. Il montepremi dei singoli eventi ammonta invece a 3.146.920$ per quanto riguarda il torneo maschile, mentre a 2.440.070$ per quanto riguarda quello femminile.\n1 \nCampioni.\nSingolare maschile.\n Jo-Wilfried Tsonga ha sconfitto in finale Roger Federer per 7-5, 7-63.\nSingolare femminile.\n Agnieszka Radwa\u0144ska ha sconfitto in finale Venus Williams con il punteggio di 6-4, 6-2.\nDoppio maschile.\n Alexander Peya / Bruno Soares hanno sconfitto in finale Ivan Dodig / Marcelo Melo per 6-4, 6-3.\nDoppio femminile.\n Sara Errani / Roberta Vinci hanno sconfitto in finale Cara Black / Sania Mirza per 7-64, 6-3."}
{"id": "5074982", "revid": "329581", "url": "https://it.wikipedia.org/wiki?curid=5074982", "title": "Andrea Comodi", "text": ""}
{"id": "5074991", "revid": "729019", "url": "https://it.wikipedia.org/wiki?curid=5074991", "title": "Stanislav Lev\u00fd", "text": "Carriera.\nClub.\nHa diviso la sua carriera tra la capitale cecoslovacca e quella tedesca, dove ha speso gli ultimi anni di carriera giocando nella seconda divisione: ha vestito le maglie di Bohemians Praga, Blau-Wei\u00df 90 e Tennis Borussia Berlino.\nNazionale.\nEsordisce il 27 marzo 1983 contro Cipro (1-1)."}
{"id": "5075031", "revid": "599013", "url": "https://it.wikipedia.org/wiki?curid=5075031", "title": "Rastislav Michal\u00edk", "text": "Carriera.\nClub.\nDopo aver giocato al Dukla Bansk\u00e1 Bystrica, si trasferisce nella vicina Repubblica Ceca dove veste le maglie di Tren\u010d\u00edn, Dukla P\u0159\u00edbram, Slovan Liberec e Sparta Praga, vincendo la seconda divisione (1997), due Coppe nazionali (2000 e 2004) e due titoli cechi (2003 e 2005). In seguito vive brevi esperienze tra Turchia e Austria prima di andare a chiudere la carriera in patria, nel 2008.\nNazionale.\nEsordisce il 6 febbraio 2002 contro l'Iran (2-3). Convocato fino al 2005, vanta 20 presenze con la Nazionale slovacca."}
{"id": "5075032", "revid": "228587", "url": "https://it.wikipedia.org/wiki?curid=5075032", "title": "Melene", "text": "Melene (), chiamata anche Celene (), era una fortezza dell'Attica situata al confine colla Beozia.\nNella mitologia attica \u00e8 identificato come il luogo dove Xanto, re di Tebe, combatt\u00e9 contro Melanto e venne ucciso da quest'ultimo.\nLocalizzazione.\nNell'Ottocento William Martin Leake ipotizz\u00f2 che le rovine adiacenti al convento di San Melezio siano quelle degli edifici di Melene. Considerato che questo demo fu definito \"verdeggiante Melene\" () da Publio Papinio Stazio, altro elemento che avvalora la teoria di Leake \u00e8 la presenza sul sito da lui identificato di boschi e di prati coltivati molto rigogliosi per la presenza abbondante d'acqua.\nStatuto.\nIn passato \u00e8 stato ipotizzato che Melene fosse un demo, dato che \u00e8 menzionata in un'iscrizione del IV secolo a.C. e Stefano di Bisanzio la nominava come demo della trib\u00f9 Antiochide. Di recente per\u00f2 John S. Traill ha affermato che Stefano \u00e8 certamente in errore e che le uniche prove certe della sua esistenza sono due iscrizioni del II secolo, quindi ritiene che fino a quell'epoca Melene fosse parte del demo di Enoe e che solo in quell'epoca possa essere diventato un demo a s\u00e9 stante."}
{"id": "5075043", "revid": "124123", "url": "https://it.wikipedia.org/wiki?curid=5075043", "title": "Nati nel 908", "text": ""}
{"id": "5075044", "revid": "767487", "url": "https://it.wikipedia.org/wiki?curid=5075044", "title": "Rolf Bj\u00f6rklund", "text": "Carriera.\nClub.\nBandiera del Malm\u00f6 FF, centra il double nel 1967. Si ritira nel 1970, dopo un decennio nelle file della societ\u00e0 bianco azzurra.\nNazionale.\nDebutta il 31 ottobre 1965 contro la Norvegia (0-0)."}
{"id": "5075045", "revid": "729019", "url": "https://it.wikipedia.org/wiki?curid=5075045", "title": "Ciclismo ai Giochi della XIV Olimpiade - Velocit\u00e0", "text": "La competizione della velocit\u00e0 di ciclismo dei Giochi della XIV Olimpiade si tenne i giorni 7 e 9 agosto 1948 al Velodromo di Herne Hill a Londra.\nRisultati.\n1\u00ba Turno.\nI vincitori di ciascuna serie al secondo turno.\nRecupero 1\u00ba Turno.\nI vincitori di ciascuna al secondo turno.\n2\u00ba Turno.\nI vincitori di ciascuna serie ai quarti di finale.\nQuarti di finale.\nSemifinali.\nI vincitori di ciascuna serie in semifinale."}
{"id": "5075050", "revid": "1543377", "url": "https://it.wikipedia.org/wiki?curid=5075050", "title": "Ciclismo ai Giochi della XIV Olimpiade - Chilometro a cronometro", "text": "La competizione del chilometro a cronometro di ciclismo dei Giochi della XIV Olimpiade si tenne il giorno 11 agosto 1948 al Velodromo di Herne Hill a Londra."}
{"id": "5075059", "revid": "1573940", "url": "https://it.wikipedia.org/wiki?curid=5075059", "title": "Scuola della Carit\u00e0 (Padova)", "text": "La Scuola della Carit\u00e0 \u00e8 un edificio di origine medievale, utilizzato sino ai primi anni dell'Ottocento per scopi religiosi. Si affaccia su \"Contr\u00e0 dei porteghi alti\", ora via San Francesco a Padova, dirimpetto alla chiesa di San Francesco Grande a cui attualmente appartiene. Vi aveva sede la Confraternita della Carit\u00e0, associazione laicale votata al soccorso di poveri ed infermi che fior\u00ec con la fondazione dell'Ospedale di San Francesco Grande.\nStoria.\nL'attuale edificio, forse gi\u00e0 esistente nel XIV secolo, divenne la sede della Scuola della Carit\u00e0 dopo la morte di Sibilla da Cetto, avvenuta nel 1421. L'edificio probabilmente fu abitazione della nobildonna dopo la costruzione della chiesa di San Francesco Grande e lo lasci\u00f2 in eredit\u00e0 alla confraternita per essere occupato come sede di capitolo. La confraternita che gi\u00e0 esisteva al principio del Quattrocento, svolgeva l'importante compito di amministrare i lasciti destinati al soccorso di infermi e poveri, a dotare le fanciulle e ad altre opere di bene. L'attuale conformazione interna fu frutto degli interventi del XVI secolo, anche se l'altare della sala del capitolo e la pala della Vergine col bambino - straordinaria opera del gotico internazionale - si trovano dispersi.\nEsterno.\nAnticamente l'edificio doveva essere decorato esternamente con decorazioni a fresco, che oggi non permangono. L'edificio medievale, porticato in facciata e scoperto nel suo andamento irregolare verso via Santa Sofia\nInterno.\nLe pareti interne della sala del capitolo sono state affrescate da Dario Varotari, padre del Padovanino e di Chiara Varotari, anch'essa pittrice, nel 1579 con \"Storie della vita della Vergine\", ultimo grande ciclo di affreschi eseguiti a Padova verso la fine del XVI secolo.\nLe scene sono raggruppate in dodici riquadri; \u00e8 presente un tredicesimo riquadro che raffigura Baldo de' Bonafarii e Sibilla de Cetto con l'Ospedale, la Chiesa ed il Convento di San Francesco sullo sfondo.\nSono presenti le seguenti scene:\nL'Osteria \"Da Nane della Giulia\".\nNel retro dell'edificio, in un'ampia sala voltata affacciata su via Santa Sofia, si trova la trattoria \"Da Nane della Giulia\", il pi\u00f9 antico locale di Padova ancora attivo, conservando licenza d'attivit\u00e0 del 1870, anche se l'attuale nome risale alla seconda met\u00e0 dello scorso secolo. Il locale, che era il \"granaro\" ossia i depositi delle derrate alimentali destinate alle opere di carit\u00e0 della confraternita divenne probabilmente un'osteria gi\u00e0 verso gli inizi del XIX secolo. L'attuale conformazione, con gli oggetti e il mobilio, risale alla fine dell'800. La gestione corrente risale al 1994."}
{"id": "5075062", "revid": "247222", "url": "https://it.wikipedia.org/wiki?curid=5075062", "title": "...e noi qui", "text": ""}
{"id": "5075065", "revid": "671029", "url": "https://it.wikipedia.org/wiki?curid=5075065", "title": "Eccellenza Emilia-Romagna 2014-2015", "text": "Il campionato italiano di calcio di Eccellenza regionale 2014-2015 \u00e8 il ventiquattresimo organizzato in Italia. Rappresenta il quinto livello del calcio italiano.\nQuesti sono i gironi organizzati dal Comitato Regionale delle regioni Emilia-Romagna.\nSupercoppa Emilia-Romagna.\nL'associazione \"Quarto Tempo\", che riunisce importanti uomini di calcio della regione, ha deciso di mettere in palio da quest'anno la Supercoppa Emilia-Romagna (prima edizione), che decreta in modo simbolico la squadra regina tra le vincenti dei due campionati di eccellenza."}
{"id": "5075084", "revid": "767487", "url": "https://it.wikipedia.org/wiki?curid=5075084", "title": "Sinfonia n. 46 (Haydn)", "text": "La Sinfonia n. 46 in si maggiore, Hoboken I:46, fu composta da Joseph Haydn nel 1772. Insieme alla Sinfonia n. 42 in re maggiore ed alla Sinfonia n. 45 in fa diesis minore (\"Sinfonia degli addii\") viene considerata appartenente al periodo Sturm und Drang del compositore; con l'espressione mediata dal titolo del dramma di Klinger del 1776 che ha dato il nome al noto movimento letterario preromantico, gli storiografi musicali infatti indicano spesso alcuni fenomeni che caratterizzarono l'area tedesca nel periodo 1840-1880.\nStruttura e organico.\nLa Sinfonia n. 46 in si maggiore \u00e8 stata composta per un organico di due oboi, fagotto, due corni ed archi.\nLa tonalit\u00e0 in si maggiore \u00e8 decisamente insolita sia nell'ambito della produzione sinfonica di Haydn sia in generale nel panorama strumentale settecentesco. Lo stesso Haydn potrebbe aver conosciuto uno dei pochi esempi esistenti, la Sinfonia in si maggiore di Mathias Georg Monn, eseguita a Vienna quando lui era un piccolo cantore nella cappella della cattedrale.\nLa struttura \u00e8 quella classica in quattro movimenti:\nIl primo movimento \"Vivace\" si apre con un motivo di quattro note enunciato all'unisono dall'orchestra, mentre i corni si limitano alla prima nota. Appare quasi come una reminiscenza della Sinfonia n. 44 ma semi-invertita.\nIl secondo movimento \"Poco adagio\" presenta le caratteristiche fondamentali della siciliana, con il metro in 6/8. Il terzo movimento presenta elementi di forte originalit\u00e0, quali, ad esempio, la terza frase del \"Minuetto\" che non \u00e8 come ci si aspetterebbe la riproposta della prima ma un elemento apparentemente nuovo. Nel \"Presto e scherzando\" conclusivo il finale ci riserva una delle \"sorprese\" tanto care a Haydn: quando l'armonia si ferma sulla dominante, quasi ad annunciarci la coda, ricompare la seconda parte del \"Minuetto\". La breve e divertita coda, con il progressivo spegnersi della sonorit\u00e0 e i due sonori accordi conclusivi, \u00e8 degna chiusura al clima festoso del brano.\nL'esecuzione della Sinfonia n. 46 in si maggiore ha una durata tipica di poco meno di 20 minuti."}
{"id": "5075085", "revid": "1543377", "url": "https://it.wikipedia.org/wiki?curid=5075085", "title": "Ciclismo ai Giochi della XIV Olimpiade - Tandem", "text": "La competizione del Tandem di ciclismo dei Giochi della XIV Olimpiade si tenne i giorni dal 7 all'11 agosto 1948 al Velodromo di Herne Hill a Londra."}
{"id": "5075091", "revid": "1494169", "url": "https://it.wikipedia.org/wiki?curid=5075091", "title": "Jean-Marc Loustau", "text": "Ha pubblicato oltre 600 problemi di tutti i generi: diretti in due, tre e pi\u00f9 mosse, di aiutomatto, di automatto e \"Fairy\".\nNel 2004 la WFCC (\"World Federation for Chess Composition\") lo ha nominato Grande Maestro della composizione. \nDue suoi problemi:"}
{"id": "5075093", "revid": "767487", "url": "https://it.wikipedia.org/wiki?curid=5075093", "title": "Gianizm", "text": "Gianizm \u00e8 uno degli album che celebra il 10\u00ba anniversario dei Nightmare pubblicato il 1\u00ba gennaio 2010. Sono state pubblicate due versioni dell'album: una contenente un CD e una contenente un DVD+CD. L'album \u00e8 una raccolta di tutti i brani \"Gianism\" con due nuove canzoni. Tutti i brani sono stati ri-registrati tranne Shichi, Hachi e Kyuu. Il DVD contiene l'edizione limitata di un video per ogni canzone. L'album raggiunse la 19\u00aa posizione nella classifica Oricon vendendo 18.201 copie su un totale di 20.914.\nTracce.\nCD\nDVD"}
{"id": "5075094", "revid": "287204", "url": "https://it.wikipedia.org/wiki?curid=5075094", "title": "610 (numero)", "text": "Seicentodieci (610) \u00e8 il numero naturale dopo il 609 e prima del 611."}
{"id": "5075119", "revid": "729019", "url": "https://it.wikipedia.org/wiki?curid=5075119", "title": "Associazione Sportiva L'Aquila 1960-1961", "text": "Questa pagina raccoglie le informazioni riguardanti l'Associazione Sportiva L'Aquila nelle competizioni ufficiali della stagione 1960-1961."}
{"id": "5075120", "revid": "891990", "url": "https://it.wikipedia.org/wiki?curid=5075120", "title": "Kami Ryujin", "text": ""}
{"id": "5075125", "revid": "599013", "url": "https://it.wikipedia.org/wiki?curid=5075125", "title": "Herbert Baumann", "text": "Carriera.\nNazionale.\nHa collezionato 15 presenze con la nazionale svizzera."}
{"id": "5075150", "revid": "1123126", "url": "https://it.wikipedia.org/wiki?curid=5075150", "title": "Associazione Sportiva Pescara 1960-1961", "text": "Questa voce raccoglie le informazioni riguardanti l'Associazione Sportiva Pescara nelle competizioni ufficiali della stagione 1960-1961."}
{"id": "5075151", "revid": "3831", "url": "https://it.wikipedia.org/wiki?curid=5075151", "title": "Santa Maria del Cengio", "text": ""}
{"id": "5075152", "revid": "767487", "url": "https://it.wikipedia.org/wiki?curid=5075152", "title": "Lifetu Selengue", "text": ""}
{"id": "5075153", "revid": "761672", "url": "https://it.wikipedia.org/wiki?curid=5075153", "title": "Squadra volante", "text": ""}
{"id": "5075156", "revid": "247222", "url": "https://it.wikipedia.org/wiki?curid=5075156", "title": "Metto all'asta...", "text": "Metto all'asta... \u00e8 il terzo album in studio del cantante italiano Sandro Giacobbe, pubblicato nel 1976 dalla CBS.\nDescrizione.\nComprende fra gli altri il brano \"Gli occhi di tua madre\", terzo classificato (a pari merito) al Festival di Sanremo 1976, oltre ad \"Io prigioniero\" (vincitore della Gondola d'Oro di Venezia del 1975) e \"Mary Claire\", gi\u00e0 pubblicati su 45 giri l'anno prima.\nLa parte musicale \u00e8 composta dallo stesso Giacobbe, mentre i testi sono opera di Daniele Pace ed Oscar Avogadro."}
{"id": "5075157", "revid": "767487", "url": "https://it.wikipedia.org/wiki?curid=5075157", "title": "Pietro Rossi (calciatore)", "text": "Carriera.\nNella stagione 1926-1927 gioc\u00f2 con la Juventus una partita in campionato e un'altra in Coppa Italia."}
{"id": "5075159", "revid": "247222", "url": "https://it.wikipedia.org/wiki?curid=5075159", "title": "Metto all'asta", "text": ""}
{"id": "5075160", "revid": "125937260", "url": "https://it.wikipedia.org/wiki?curid=5075160", "title": "Associazione Calcio Sanvito Benevento 1960-1961", "text": "Questa voce raccoglie le informazioni riguardanti l'Associazione Calcio Sanvito Benevento nelle competizioni ufficiali della stagione 1960-1961."}
{"id": "5075161", "revid": "300067", "url": "https://it.wikipedia.org/wiki?curid=5075161", "title": "Augustus Gilchrist", "text": ""}
{"id": "5075182", "revid": "767487", "url": "https://it.wikipedia.org/wiki?curid=5075182", "title": "Duke Dumont", "text": "Biografia.\nDopo aver lavorato come remixer per Lily Allen, Mystery Jets e Bat for Lashes, nel 2007 ha esordito con l'EP \"Regality\", a cui fanno seguito altri EP pubblicato per l'etichetta discografica di Tiga, la Turbo Recordings. Nel marzo 2013 lancia il singolo \"Need U (100%)\", a cui collabora la cantante A*M*E. Il brano raggiunge la vetta della Official Singles Chart. Nel gennaio 2014 riconquista il successo con \"I Got U\", realizzata con la collaborazione di Jax Jones. Riceve la nomination ai Grammy Awards 2014 nella categoria \"miglior registrazione dance\". In luglio 2014 pubblica il singolo \"Won't Look Back\" e nel maggio 2015 pubblica su YouTube il suo nuovo singolo e videoclip \"The Giver (Reprise).\" Il 15 settembre 2015 esce su YouTube il nuovo singolo \"Ocean Drive\"."}
{"id": "5075183", "revid": "599013", "url": "https://it.wikipedia.org/wiki?curid=5075183", "title": "Brian Billick", "text": "Carriera.\nDopo i successi come coordinatore offensivo dei Minnesota Vikings dal 1994 al 1998, anno quest'ultimo in cui guid\u00f2 la squadra all'allora record NFL di punti segnati, Billick nel 1999 fu scelto per diventare il secondo allenatore della storia dei Baltimore Ravens. Nella prima stagione li port\u00f2 a un record di 8-8, la prima con un bilancio non negativo della breve storia della franchigia, nata nel 1996.\nLa stagione successiva, Baltimore termin\u00f2 con un bilancio di 12-4, guadagnando la sua prima qualificazione ai playoff. L\u00ec la squadra, trascinata da una delle migliori difese della storia della NFL, giunse fino al Super Bowl XXXV, dove batt\u00e9 con un netto 34-7 i New York Giants.\nBillick port\u00f2 la sua squadra a un record di 10\u20136 e a una vittoria sui Miami Dolphins nei playoff del 2001, prima di venire eliminata dai Pittsburgh Steelers. Baltimore con un record di 7-9 manc\u00f2 i playoff nel 2002, ma si riprese nel 2003 in cui, con un record di 10-6 vinse il suo primo titolo di division. Nel primo turno di playoff fu poi eliminata dai Tennessee Titans.\nLa squadra non si qualific\u00f2 alla \"post-season\" nel 2004 (9\u20137) e 2005 (6\u201310), facendovi ritorno nel 2006. Billick licenzi\u00f2 il coordinatore offensivo Jim Fassel il 17 ottobre 2006, assumendo quel ruolo fino al termine della stagione, e i Ravens terminarono col miglior record della storia della franchigia, 13-3, e la vittoria del titolo di division. Baltimore, fu eliminata nei playoff dai futuri vincitori del Super Bowl, gli Indianapolis Colts, 15\u20136, nel divisional round. Nel 2007, Baltimore scese a un record di 5-11, portando il proprietario Steve Bisciotti a licenziare Billick, sostituendolo con John Harbaugh. In seguito, divenne un analista per Fox."}
{"id": "5075186", "revid": "298229", "url": "https://it.wikipedia.org/wiki?curid=5075186", "title": "Associazione Sportiva Taranto 1960-1961", "text": "Questa pagina raccoglie le informazioni riguardanti l'Associazione Sportiva Taranto nelle competizioni ufficiali della stagione 1960-1961."}
{"id": "5075187", "revid": "767487", "url": "https://it.wikipedia.org/wiki?curid=5075187", "title": "Mystery Jets", "text": "I Mystery Jets sono un gruppo musicale indie rock britannico originario di Twickenham (Londra)."}
{"id": "5075189", "revid": "287204", "url": "https://it.wikipedia.org/wiki?curid=5075189", "title": "Abdul Gaddy", "text": ""}
{"id": "5075190", "revid": "2016868", "url": "https://it.wikipedia.org/wiki?curid=5075190", "title": "Astralwerks", "text": "Astralwerks \u00e8 un'etichetta discografica statunitense focalizzata principalmente sulla musica elettronica e dance. Associata alla Universal Music Group e, per la distribuzione, alla Capitol Music Group, l'etichetta \u00e8 stata fondata nel 1993"}
{"id": "5075193", "revid": "767487", "url": "https://it.wikipedia.org/wiki?curid=5075193", "title": "Naila Ramera", "text": "Biografia.\nNata a Milano, ma risiede a Berlingo.\nTecnica.\nBench\u00e9 con le gialloblu veronesi ricopra il ruolo di centrocampista, nelle precedenti societ\u00e0 ha giocato anche nel ruolo di attaccante.\nCarriera.\nRamera si appassiona al calcio gi\u00e0 in giovanissima et\u00e0, giocando nella squadra dell'oratorio della cittadina dove risiedeva quindi, all'et\u00e0 di dodici anni, inizia ufficialmente a giocare a calcio a 7 con i maschietti nelle giovanili dell'AC Erbusco, societ\u00e0 calcistica dell'omonima cittadina del bresciano.\nNel 2002 viene contattata dal Franciacorta, societ\u00e0 di calcio femminile che in quel momento milita in Serie D. Ramera rimase per due stagioni conquistando il passaggio alla Serie C e raggiungendo il 4\u00ba posto nella stagione 2003-2004, fino a che non venne notata dagli osservatori dell'Atalanta neopromossa alla Serie A2. Con le nerazzurre di Almenno San Salvatore alla sua prima stagione (2004-2005) ottiene la promozione alla Serie A, tuttavia l'Atalanta non riusc\u00ec a competere con le pi\u00f9 competitive societ\u00e0 del momento ed al termine del campionato 2005-2006 viene formalmente retrocessa bench\u00e9 in seguito riammessa al campionato di vertice.\nNell'estate 2006 Ramera si propone al Fiammamonza neocampione d'Italia riuscendo a sottoscrivere un contratto con le biancorosse. Con la societ\u00e0 monzese raggiunge il suo primo trofeo di club conquistando l'edizione del 2006 della Supercoppa.\nAl termine del campionato decide di tornare all'Atalanta. Negli anni successivi cambi\u00f2 pi\u00f9 volte societ\u00e0, giocando, tra Serie A e Serie A2, anche una stagione nel Brescia ed una nell'Inter, fino a sottoscrivere, nel 2013, un contratto con l'AGSM Verona.\nAlla sua seconda stagione con la maglia gialloblu, la 2014-2015, contribuisce a far raggiungere alla societ\u00e0 posizioni di vertice nella classifica fin dalle prime giornate, ed al termine del campionato conquista il suo primo scudetto personale e il titolo di campione d'Italia."}
{"id": "5075214", "revid": "122598109", "url": "https://it.wikipedia.org/wiki?curid=5075214", "title": "Richard Howell (cestista)", "text": ""}
{"id": "5075216", "revid": "767487", "url": "https://it.wikipedia.org/wiki?curid=5075216", "title": "Sinfonia n. 42 (Haydn)", "text": "La Sinfonia n. 42 in re maggiore, Hoboken I:42, fu composta da Joseph Haydn nel 1771. Insieme alla Sinfonia n. 46 in si maggiore ed alla Sinfonia n. 45 in fa diesis minore (\"Sinfonia degli addii\") viene considerata appartenente al periodo Sturm und Drang del compositore; con l'espressione mediata dal titolo del dramma di Klinger del 1776 che ha dato il nome al noto movimento letterario preromantico, gli storiografi musicali infatti indicano spesso alcuni fenomeni che caratterizzarono l'area tedesca nel periodo 1840-1880.\nStruttura e organico.\nLa Sinfonia n. 42 in re maggiore \u00e8 stata composta per un organico di due oboi, due fagotti, due corni ed archi.\nLa struttura \u00e8 in quattro movimenti:\nSecondo H. C. Robbins Landon, il massimo studioso haydniano del Novecento, questa sinfonia \u00e8 la prima, fra quelle composte da Haydn, a mostrare in modo deciso e pervasivo \"... l'influenza dell'opera comica italiana\".\nIn effetti nel primo movimento \"Moderato e maestoso\" si crea quasi un clima da aria d'opera, grazie alle numerose acciaccature e al cantabile del tema d'apertura. Non meno sereno e gioviale il secondo movimento \"Andantino e cantabile\", caratterizzato da un'ampia cantabilit\u00e0 del materiale tematico e da un finale in cui entrano i corni non ancora utilizzati in questo brano. Il gioioso \"Minuetto\" del terzo movimento si caratterizza per le vigorose note ribattute da tutta l'orchestra ed un incantevole trio in cui gli archi conducono una sorta di danza paesana. Il \"Finale\" \u00e8 costituito da un tema con quattro variazioni, l'ultima delle quali di fatto \u00e8 la coda.\nL'esecuzione della Sinfonia n. 42 in re maggiore ha una durata tipica di circa 25 minuti."}
{"id": "5075218", "revid": "711028", "url": "https://it.wikipedia.org/wiki?curid=5075218", "title": "Bleeding Edge", "text": ""}
{"id": "5075220", "revid": "767487", "url": "https://it.wikipedia.org/wiki?curid=5075220", "title": "Bruno Michaud", "text": "Carriera.\nClub.\nDal 1967 al 1970 ha giocato nella prima divisione svizzera col .\nNazionale.\nHa collezionato quindici presenze con la propria Nazionale."}
{"id": "5075221", "revid": "486946", "url": "https://it.wikipedia.org/wiki?curid=5075221", "title": "L'Ave Maria (L'artista)", "text": ""}
{"id": "5075222", "revid": "767487", "url": "https://it.wikipedia.org/wiki?curid=5075222", "title": "Two Overcoats", "text": "Two Overcoats \u00e8 un cortometraggio muto del 1911. Il nome del regista non viene riportato nei credit.\nProduzione.\nIl film fu prodotto dalla Vitagraph Company of America.\nDistribuzione.\nDistribuito dalla General Film Company, il film - un cortometraggio di 150 metri - usc\u00ec nelle sale cinematografiche USA il 24 giugno 1911. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dalla Vitagraph, il dramma \"Barriers Burned Away\"."}
{"id": "5075224", "revid": "287204", "url": "https://it.wikipedia.org/wiki?curid=5075224", "title": "Volley Potentino 2013-2014", "text": "Questa voce raccoglie le informazioni riguardanti il Volley Potentino nelle competizioni ufficiali della stagione 2013-2014.\nStagione.\nLa stagione 2013-14 \u00e8 per il Volley Potentino, sponsorizzato dalla B-Chem, la seconda consecutiva in Serie A2; in panchina viene confermato l'allenatore Gianluca Graziosi, mentre la rosa \u00e8 in parte modificata con gli arrivi di Federico Moretti, Riccardo Pinelli, Matteo Bolla e Marco Lipparini: tra le conferme quelle di Matteo Zamagni, Enrico Zampetti e Riccardo Tobaldi e tra le partenze quelle di Giuseppe Della Corte, Zolt\u00e1n David e Nicola Cecato.\nIl campionato si apre con quattro vittorie consecutive, ma poi, il resto del girone di andata, \u00e8 caratterizzato esclusivamente da sconfitte, che portano la squadra all'ottavo posto in classifica, non utile per qualificarsi alla Coppa Italia di Serie A2. Il girone di ritorno comincia con due stop di fila, a cui fanno seguito prima tre vittorie e poi cinque sconfitte, facendo chiudere la \"regular season\", al club di Potenza Picena, al nono posto. Nei \"play-off\" promozione la squadra parte dagli ottavi di finale, dove supera in tre gare il Volley Corigliano: tuttavia nei quarti di finale viene estromessa dalla corsa alla promozione dalla doppia sconfitta inflitta dal Volley Milano.\nOrganigramma societario.\nArea direttiva\nArea organizzativa\nArea tecnica\nArea comunicazione\nArea marketing\nArea sanitaria"}
{"id": "5075225", "revid": "775372", "url": "https://it.wikipedia.org/wiki?curid=5075225", "title": "Aurelio Curti", "text": ""}
{"id": "5075228", "revid": "1762751", "url": "https://it.wikipedia.org/wiki?curid=5075228", "title": "Numa Monnard", "text": "Carriera.\nNazionale.\nHa collezionato 15 presenze con la propria Nazionale."}
{"id": "5075231", "revid": "1543377", "url": "https://it.wikipedia.org/wiki?curid=5075231", "title": "Ufficio centrale per l'emigrazione ebraica", "text": "L'Ufficio centrale per l'emigrazione ebraica (in tedesco \"Zentralstelle f\u00fcr j\u00fcdische Auswanderung\") fu un'agenzia dell'\"SD\" (\"Sicherheitsdienst\", Servizio di sicurezza) nazista con sede a Vienna il cui compito era quello di forzare ad emigrare il maggior numero possibile di ebrei austriaci. Con la stessa finalit\u00e0 di far allontanare il maggior numero di ebrei dalle rispettive aree di competenza, vennero aperti uffici omologhi a Praga ed Amsterdam.\nLa loro \"casa madre\", la \"Reichszentrale f\u00fcr j\u00fcdische Auswanderung\" (Ufficio centrale del Reich per l'emigrazione ebraica), si trovava a Berlino. Il loro scopo era quello di espellere gli ebrei dalle zone sotto la dominazione nazista.\nStoria.\nL'ufficio viennese venne istituito il 20 agosto 1938 presso il palazzo del barone Albert de Rothschild e posto sotto la guida di Adolf Eichmann. Uno degli obiettivi di Eichmann era quello di accelerare le procedure burocratiche per l'espulsione degli ebrei dall'Austria e per questa ragione cre\u00f2 un'efficiente macchina capace di incrementare il numero di ebrei espulsi:\nIl sistema ideato da Eichmann fu capace di autofinanziarsi e, addirittura, di creare un profitto. Il primo passo fu quello di concentrare tutti gli ebrei austriaci a Vienna, costringendo la Comunit\u00e0 Ebraica di farsi carico di tutte le relative spese di trasporto ed alloggio dei non residenti in citt\u00e0. Il secondo passo fu quello di finanziare i costi di emigrazione degli ebrei pi\u00f9 poveri attraverso la confisca dei beni degli ebrei pi\u00f9 ricchi, riuscendo nel proposito di far emigrare gli ebrei senza costi per il Reich.\nVisto il successo dell'ufficio viennese, Echmann ne costitu\u00ec uno anche a Praga. Hermann G\u00f6ring, entusiasta dei risultati ottenuti da Eichmann, costitu\u00ec il 30 gennaio 1939 il \"Reichszentrale f\u00fcr j\u00fcdische Auswanderung\", sotto la direzione del capo dell'SD Reinhard Heydrich, un ufficio con gli stessi compiti di quelli di Vienna e Praga ma esteso a tutto il Reich. Successivamente, dopo l'invasione tedesca dei Paesi Bassi completatasi il 14 maggio 1940, anche il neonato \"Reichskommissariat Niederlande\" si dot\u00f2 di un proprio \"Zentralstelle f\u00fcr j\u00fcdische Auswanderung\", affidando lo stesso a Ferdinand aus der F\u00fcnten.\nCon l'inizio della seconda guerra mondiale, e l'affermarsi dell'idea dello sterminio, l'idea di forzare gli ebrei ad emigrare perse forza e, conseguentemente, gli uffici per l'emigrazione persero di importanza. L'esperienza maturata fu preziosa ai tedeschi per sviluppare ed affinare la politica dello sterminio."}
{"id": "5075233", "revid": "1851848", "url": "https://it.wikipedia.org/wiki?curid=5075233", "title": "Sam Underwood", "text": "Biografia.\nNato a Woking, nella contea di Surrey, debutta nel 2009 partecipando al cortometraggio \"Meat After School\". Dopo aver recitato nel film fantasy \"The Last Keepers - Le ultime streghe\", inizia a farsi conoscere per il ruolo di Zach Hamilton, prot\u00e9g\u00e9 di Dexter Morgan, nell'ottava stagione di \"Dexter\". Inoltre prende parte alla terza stagione di \"Homeland - Caccia alla spia\". Dal 2014 al 2015 ha interpretato il doppio ruolo dei gemelli Luke e Mark Gray nella serie televisiva \"The Following\".\nDoppiatori italiani.\nNelle versioni in italiano dei suoi film, Sam Underwood \u00e8 stato doppiato da:"}
{"id": "5075234", "revid": "899609", "url": "https://it.wikipedia.org/wiki?curid=5075234", "title": "Zentralstelle f\u00fcr j\u00fcdische Auswanderung", "text": ""}
{"id": "5075236", "revid": "481666", "url": "https://it.wikipedia.org/wiki?curid=5075236", "title": "R\u00e9gi ny\u00e1r", "text": ""}
{"id": "5075237", "revid": "767487", "url": "https://it.wikipedia.org/wiki?curid=5075237", "title": "Gaston Tschirren", "text": "Carriera.\nNazionale.\nHa collezionato 15 presenze con la propria nazionale."}
{"id": "5075266", "revid": "1431409", "url": "https://it.wikipedia.org/wiki?curid=5075266", "title": "Marvin Potzmann", "text": "Carriera.\nGiovanili.\nPotzmann ha iniziato la sua carriera nel Post SV Vienna, dove gioc\u00f2 nel 1999-2001. Nel 2001 si trasferisce in Burgenlandzum nel SV Ollersdorf, dove \u00e8 stato fino al 2007 nella squadra giovanile. Dopo essere stato nella Accademia Burgenland, si trasferisce nel settore giovanile del SV Mattersburg un anno dopo.\nCarriera da professionista.\nNel 2010 \u00e8 arrivata la prossima mossa della carriera e Potzmann entra nella squadra di Mattersburg Amateure nella Regional League Oriente. Ci ha giocato nella sua prima stagione undici volte. I dilettanti sono arrivati decimi in campionato. Nella stagione successiva il centrocampista matura per la carriera di calciatore. Viene stato premiato e inserito nella prima squadra dall'allenatore Franz Lederer. Diverse buone prestazioni lo hanno fatto debuttare nel massimo campionato austriaco il 22 maggio 2011 nella trasferta contro il Kapfenberger SV. Potzmann entra al 67' per Ilco Naumoskieingewechselt. La partita a Kapfenberg termin\u00f2 1: 2.\nDopo la retrocessione del Mattersburg nel 2013 si trasferisce al SV Gr\u00f6dig che viene promosso nello stesso anno. Dopo due stagioni a Salisburgo lui non ha rinnovato il suo contratto con scadenza nel giugno 2015 e si trasferisce a titolo gratuito allo Sturm Graz. Ha firmato un contratto per due anni con un'opzione per un altro."}
{"id": "5075268", "revid": "235890", "url": "https://it.wikipedia.org/wiki?curid=5075268", "title": "Teoria degli insiemi di Zermelo - Fraenkel", "text": ""}
{"id": "5075271", "revid": "6923", "url": "https://it.wikipedia.org/wiki?curid=5075271", "title": "Gerhard Baudy", "text": "Biografia.\nLaureato in filologia classica e teologia, nel 1977 discute a Tubinga la dissertazione \"Exkommunikation und Reintegration: Zur Genese und Kulturfunktion fr\u00fchgriechischer Einstellungen zum Tod\" (tedesco per: \"Scomunica e reinserimento: sulla genesi e sulla funzione culturale del modo di reagire alla morte dei greci in et\u00e0 arcaica\").\nInsegna presso l'Universit\u00e0 di Costanza."}
{"id": "5075272", "revid": "827882", "url": "https://it.wikipedia.org/wiki?curid=5075272", "title": "Fantasia (Fantasia Barrino)", "text": "Fantasia \u00e8 il secondo eponimo album discografico in studio della cantante statunitense Fantasia Barrino, pubblicato nel 2006."}
{"id": "5075273", "revid": "329581", "url": "https://it.wikipedia.org/wiki?curid=5075273", "title": "Girolamo del Santo", "text": ""}
{"id": "5075274", "revid": "1941276", "url": "https://it.wikipedia.org/wiki?curid=5075274", "title": "Free Yourself", "text": "Free Yourself \u00e8 il primo album discografico in studio della cantante statunitense Fantasia Barrino, vincitrice di \"American Idol\", pubblicato nel 2004."}
{"id": "5075276", "revid": "253269", "url": "https://it.wikipedia.org/wiki?curid=5075276", "title": "Robert Foxworth", "text": "Biografia.\nFiglio della scrittrice Erna Beth Seamman, ottiene i suoi primi successi sul palcoscenico dell'Arena Stage a Washington.\nGli fu offerto il ruolo di J.R. Ewing in \"Dallas\", ma fu sostituito da Larry Hagman quando Foxworth chiese ai produttori di rendere il personaggio meno cattivo.\nFra i suoi tanti ruoli televisivi \u00e8 soprattutto ricordato per il personaggio di David Hansen in \"Uomini di legge\" (1970-1971) e quello di Chase Gioberti nel serial \"Falcon Crest\", che l'attore ha interpretato per sei stagioni (1981-1987). Nel 1973 partecip\u00f2 al film \"La figlia del diavolo\". Negli anni '90 ha recitato in varie serie televisive di successo come \"SeaQuest DSV\", \"Babylon 5\", \"\" e \"Oltre i limiti\". Dal 2001 al 2003, interpreta il personaggio di Bernard Chenowith in \"Six Feet Under\" e continua a ricoprire ruoli pi\u00f9 o meno brevi in altre serie come \"Law &amp; Order - I due volti della giustizia\", \"Una mamma per amica\", \"West Wing - Tutti gli uomini del Presidente\" e \"Bones\".\nPer il cinema \u00e8 stata la voce originale di Ratchet, medico capo degli Autorobot nella quadrilogia di Michael Bay dedicata ai Transformers.\n\u00c8 stato sposato dal 1964 al 1974 e da questo primo matrimonio ha avuto due figli, tra cui Bo Foxworth, anche lui attore. Nel 1993 \u00e8 convolato a nozze con Elizabeth Montgomery, con la quale \u00e8 rimasto sposato fino alla morte dell'attrice nel 1995."}
{"id": "5075278", "revid": "1543377", "url": "https://it.wikipedia.org/wiki?curid=5075278", "title": "Silvia Toselli", "text": "Carriera.\nDopo aver vestito la maglia delle giovanili del , Toselli viene aggregata alla prima squadra fin dalla stagione 2006-2007, inserita in rosa, pur senza essere impiegata, dal tecnico Renato Longega per la Supercoppa italiana 2006 vinta per 1-0 dalle avversarie del . Per il debutto in Serie A deve attendere il 9 dicembre 2006, all'8\u00aa giornata di campionato, sostituendo al 60' Cristiana Girelli nell'incontro vinto per 6-0 sul . Longega la impiega in soli altri tre incontri di campionato chiudendo la sua prima stagione festeggiando con le compagne il \"double\" campionato-Coppa Italia."}
{"id": "5075282", "revid": "324090", "url": "https://it.wikipedia.org/wiki?curid=5075282", "title": "Faith (Faith Evans)", "text": "Faith \u00e8 il primo album discografico in studio della cantante statunitense Faith Evans, pubblicato nel 1995."}
{"id": "5075284", "revid": "767487", "url": "https://it.wikipedia.org/wiki?curid=5075284", "title": "Carlo Garozzo", "text": "Biografia.\nPioniere del calcio italiano, nacque in Egitto da famiglia italiana. Nei primi anni del Novecento torn\u00f2 in Italia per studiare presso l'Istituto di Belle Arti di Napoli. Dal 1908 al 1922 fu terzino destro del Naples. Nel 1911 torn\u00f2 in squadra dopo un'assenza di parecchi mesi. Fu anche allenatore del Savoia nel 1921-1922 e arbitro (a lui fu intitolata la Sezione AIA di Napoli, creata nel 1927).\nMor\u00ec negli anni trenta.\nStatistiche.\nPresenze e reti nei club.\n\"Statistiche aggiornate al 20 novembre 1921.\"\nStatistiche da allenatore.\n\"Statistiche aggiornate al 26 febbraio 1922.\""}
{"id": "5075309", "revid": "75094336", "url": "https://it.wikipedia.org/wiki?curid=5075309", "title": "Keep the Faith (Faith Evans)", "text": "Keep the Faith \u00e8 il secondo album discografico in studio della cantante statunitense Faith Evans, pubblicato nel 1998."}
{"id": "5075311", "revid": "1632387", "url": "https://it.wikipedia.org/wiki?curid=5075311", "title": "Pressione fiscale legale", "text": "In economia con pressione fiscale legale si intende l'indicatore percentuale che misura il livello di imposizione medio di uno stato, di un'entit\u00e0 geografica o di un sottoinsieme della popolazione in rapporto al PIL, al netto dell'economia sommersa e dell'economia criminale, introdotta con il SEC 2010. \u00c8 un parametro che spesso \u00e8 tenuto in conto o deriva da scelte del governo in materia di politica fiscale.\nLa pressione fiscale legale \u00e8 data dal rapporto tra l'ammontare delle imposte totali raccolte dallo stato e il Prodotto Interno Lordo. Poich\u00e9 il PIL contempla anche il lavoro sommerso e di conseguenza tale indicatore non tiene conto dell'evasione fiscale, pertanto, la pressione fiscale legale che tiene conto del livello legale di imposizione cui sono soggetti i contribuenti che rispettano la legge, \u00e8 maggiore della pressione fiscale apparente che \u00e8 data dal rapporto tra l'ammontare complessivo delle imposte in rapporto al PIL comprensivo dell'economia sommersa (evasione fiscale, traffico di droga, prostituzione).\nIl livello complessivo di imposizione legale cui sono soggetti un'impresa o un lavoratore dipendente o autonomo \u00e8 invece chiamato aliquota fiscale totale.\nPressione fiscale legale e cuneo fiscale.\nA livello di indicatori del livello di tassazione, la pressione fiscale legale fa riferimento a tutte le attivit\u00e0 economiche di uno Stato, valutate con il PIL.\nUn indicatore che ha lo stesso significato ma rapportato all'attivit\u00e0 di lavoro dipendente o di lavoro autonomo \u00e8 il cuneo fiscale in quanto tiene conto di tutte le imposte che lo Stato fa gravare sul PIL prodotto dal singolo.\nPressione fiscale legale in Italia.\nIn Italia la pressione fiscale apparente \u00e8 ad alti livelli rispetto al resto del mondo.\nConsiderato che la pressione fiscale apparente \u00e8 calcolata sul PIL comprensivo di economia sommersa ed economia criminale e che tale quota in Italia rispetto agli altri paesi ha una quota pi\u00f9 elevata, ne risulta che la pressione fiscale legale raggiunge i livelli pi\u00f9 alti nel mondo, superiore al 50%.\nL'aliquota fiscale effettiva in Italia.\nPer vedere invece il peso del fisco sui singoli contribuenti bisogna valutare l'aliquota fiscale effettiva.\nNel 2014, i liberi professionisti dell'area tecnica, ingegneri, architetti, geometri, periti industriali, avevano l'aliquota fiscale effettiva media pari al 68,3% del reddito.."}
{"id": "5075314", "revid": "1543377", "url": "https://it.wikipedia.org/wiki?curid=5075314", "title": "Ale Arafenide", "text": "Ale Arafenide () era il nome di un demo dell'Attica, situato sulla sua costa orientale tra Braurone ed Arafene.\nEtimologia.\nIl demo trae la prima parte della sua denominazione dalle saline collocate lungo la costa, mentre la seconda parte \u00e8 stata introdotta per distinguerlo dal demo di Ale Essonide.\nStoria.\nAle \u00e8 menzionato da Euripide come vicino alla catena di Caristia. In questo luogo era conservata una statua di Artemide Tauria portata dalla Tauride da Ifigenia ed Oreste.\nNel demo si tenevano riti espiatori che consistevano nel prelevare delle gocce di sangue dalla gola di un uomo tramite un coltello; inoltre si svolgevano festini di mezzanotte e danze pirriche.\nIl suo porto era utilizzato anche dai cittadini di Braurone e dalle cave di marmo di Caristo, vicino all'isola di Eubea, essendo il porto dell'Attica pi\u00f9 vicino."}
{"id": "5075315", "revid": "75094342", "url": "https://it.wikipedia.org/wiki?curid=5075315", "title": "Faithfully (Faith Evans)", "text": "Faithfully \u00e8 il terzo album discografico in studio della cantante statunitense Faith Evans, pubblicato nel 2001."}
{"id": "5075316", "revid": "75094349", "url": "https://it.wikipedia.org/wiki?curid=5075316", "title": "The First Lady", "text": "The First Lady \u00e8 il quarto album discografico in studio della cantante statunitense Faith Evans, pubblicato nel 2005."}
{"id": "5075317", "revid": "761672", "url": "https://it.wikipedia.org/wiki?curid=5075317", "title": "Piano regolatore generale", "text": ""}
{"id": "5075319", "revid": "75094353", "url": "https://it.wikipedia.org/wiki?curid=5075319", "title": "Something About Faith", "text": "Something About Faith \u00e8 il quinto album discografico in studio della cantante statunitense Faith Evans, pubblicato nel 2010."}
{"id": "5075321", "revid": "830939", "url": "https://it.wikipedia.org/wiki?curid=5075321", "title": "Buleuta", "text": ""}
{"id": "5075322", "revid": "830939", "url": "https://it.wikipedia.org/wiki?curid=5075322", "title": "Buleuti", "text": ""}
{"id": "5075323", "revid": "729019", "url": "https://it.wikipedia.org/wiki?curid=5075323", "title": "Stazione di Nucetto", "text": "La stazione di Nucetto \u00e8 una fermata ferroviaria della ferrovia Ceva-Ormea al servizio del comune omonimo, quale localit\u00e0 di sosta di treni turistici.\nStoria.\nNucetto venne raggiunta dalla ferrovia nel 1889 e la stazione venne inaugurata in concomitanza all'attivazione del tronco Ceva-Priola il 15 settembre dello stesso anno. L'impianto disponeva in origine di 3 binari passanti e di uno scalo merci composto da un piano caricatore, da un magazzino, da un ampio piazzale interno e da un binario tronco di accesso. In origine tale binario era affiancato da un altro binario al servizio della banchina di carico e scarico che si addentrava nel piazzale interno.\nNel 1988 l'impianto venne declassato a fermata insieme alle altre stazioni di Trappa e Priola, con l'eliminazione di tutti i binari, mantenendo in opera soltanto il terzo, poich\u00e9 di corretto tracciato.\nAl 2002 la fermata risultava impresenziata insieme a tutti gli altri impianti sulla linea ad esclusione della stazione di Ceva.\nLa fermata rimase senza traffico dal 17 giugno 2012 per effetto della sospensione del traffico ferroviario sulla linea.\nIl traffico \u00e8 tornato attivo nel 2016 con la riapertura della linea a scopi turistici: nell'impianto effettuano fermata i treni storici dall'11 settembre.\nStrutture e impianti.\nLa fermata dispone del solo binario di corsa, posto all'esterno della banchina ad isola. Il primo marciapiede \u00e8 dotato di una pensilina in metallo, in cui sono stati installati apparati elettrici, quali la biglietteria automatica, due obliteratrici e dei pannelli informativi per i viaggiatori, per supplire la chiusura del FV a seguito dell'impresenziamento. La banchina a isola \u00e8 collegata al marciapiede adicente al FV mediante una passerella a raso.\nIl fabbricato viaggiatori, un edificio sviluppato su due piani, ospita Il \"Museo Etnografico\". Nell'ex magazzino merci, posto nelle immediate adicenze del FV, \u00e8 situato il \"Museo della Ceva-Ormea\".\nMuseo etnografico.\nNel 2012, su iniziativa di alcuni volontari e dell'amministrazione comunale, iniziarono i lavori di ristrutturazione del fabbricato viaggiatori, chiuso all'utenza da circa un decennio. Dal 14 ottobre di tale anno, giorno dell'inaugurazione, questo edificio ospita al suo interno il Museo storico di Nucetto e dell'Alta Val Tanaro. Quest'ultimo si sviluppa in un percorso di sette sale espositive che ricostruiscono la vita di questi luoghi nel corso delle varie epoche.\nMuseo della Ceva-Ormea.\nNel 2010, su iniziativa di alcuni volontari e dell'amministrazione comunale, iniziarono i lavori di restaurazione del magazzino dello scalo merci dismesso che terminarono nel 2011. Da tale anno questo edificio ospita al suo interno il museo della linea, che conserva diversi cimeli ferroviari d'epoca e un carro merci restaurato. All'esterno del magazzino, nelle sue immediate vicinanze, sono stati installati anche una colonna idraulica ed un tratto di linea aerea trifase che ricopre il tratto di binario tronco dedito al servizio merci prima della soppressione di tale servizio. In occasione dell'inaugurazione del museo, RFI ha provveduto a ristrutturare anche il fabbricato viaggiatori.\nMovimento.\nLa fermata, durante gli ultimi anni di servizio, era servita solamente da regionali effettuati da Trenitalia nell'ambito del contratto di servizio stipulato con la Regione Piemonte. Tali servizi erano espletati principalmente da ALn 663.\nDal 2016, l'impianto \u00e8 servito su calendario da treni storici della Fondazione FS, in cui sono previsti collegamenti diretti con la localit\u00e0 di Torino."}
{"id": "5075324", "revid": "110157", "url": "https://it.wikipedia.org/wiki?curid=5075324", "title": "Universit\u00e0 di Costanza", "text": "L'Universit\u00e0 di Costanza (in tedesco: \"Universit\u00e4t Konstanz\" ) \u00e8 un'universit\u00e0 pubblica tedesca con sede a Costanza nel Baden-W\u00fcrttemberg, in Germania.\nStoria.\nL'Universit\u00e0 di Costanza fu fondata nel 1966 come universit\u00e0 riformata. Nei suoi primi anni fu collocata in vari edifici del centro storico fino a quando, nel 1972, fu inaugurato il campus sul Giessberg. La costruzione inizi\u00f2 nel 1970 e dur\u00f2 fino al 1983; l'area sulla quale si estendeva l'universit\u00e0 appartenne al villaggio indipendente di Allmannsdorf, sino al 1\u00ba gennaio 1915, quando fu incorporato nella citt\u00e0 di Costanza. Il logo dell'universit\u00e0 fu progettato da Otl Aicher nel 1980.\nStruttura.\nL'ateneo \u00e8 organizzato in tre facolt\u00e0:\nL'universit\u00e0 \u00e8 situata sulla riva del lago di Costanza a quattro chilometri dal confine svizzero e si estende su circa 90.000 metri quadrati, all'interno del Mainauwald (foresta di Mainau). Il complesso universitario \u00e8 formato da una serie di edifici collegati donando l'idea di un villaggio di montagna; al proprio interno, nell'area nord-ovest, si trova il giardino botanico dell'universit\u00e0.\nCollaborazione internazionale.\nL'Universit\u00e0 di Costanza ospita il \"Center for Alternatives to Animal Testing in Europe\" (CAAT-Europe), facente parte dell'universit\u00e0 Johns Hopkins."}
{"id": "5075325", "revid": "200568", "url": "https://it.wikipedia.org/wiki?curid=5075325", "title": "Delli Colli", "text": ""}
{"id": "5075352", "revid": "230513", "url": "https://it.wikipedia.org/wiki?curid=5075352", "title": "Villa pubblica", "text": ""}
{"id": "5075353", "revid": "767487", "url": "https://it.wikipedia.org/wiki?curid=5075353", "title": "Faccia da mascalzone", "text": "Faccia da mascalzone \u00e8 un film del 1956 scritto e diretto da Raffaele Andreassi e interpretato da Alberto Sorrentino, Valentina Cortese, Douglas Fairbanks Jr., e Rossano Brazzi.\nTrama.\nDue ragazze, Veronica e Valentina, ricevono un invito per un provino cinematografico, e chiedono a Mario, un fattorino d'albergo, di accompagnarle. Ma ironicamente a essere scelto da un regista \u00e8 proprio Mario, ritenuto dotato di una grande espressivit\u00e0 facciale. Durante l'esperienza cinematografica, Mario avr\u00e0 l'opportunit\u00e0 di assistere anche ad altre produzioni. E dopo si suicidarono perch\u00e9 non ebbero successo"}
{"id": "5075354", "revid": "253269", "url": "https://it.wikipedia.org/wiki?curid=5075354", "title": "Andy Romano", "text": ""}
{"id": "5075355", "revid": "767487", "url": "https://it.wikipedia.org/wiki?curid=5075355", "title": "Zoot Sims and Friend", "text": "Zoot Sims and Friend (pubblicato anche con il titolo di \"Zoot Sims with Bucky Pizzarelli\") \u00e8 un album di Zoot Sims e del chitarrista jazz Bucky Pizzarelli, pubblicato dalla Classic Jazz Records nel 1976. La data di registrazione dell'album \u00e8 incerta, agosto 1976 oppure aprile 1975, a New York City, New York (Stati Uniti)."}
{"id": "5075356", "revid": "84184", "url": "https://it.wikipedia.org/wiki?curid=5075356", "title": "ATK (squadra di calcio)", "text": "L'ATK (precedentemente conosciuta come Atl\u00e9tico de Kolkata, in bengalese \u0986\u09a4\u09b2\u09c7\u09a4\u09bf\u0995\u09cb \u09a6\u09c7 \u0995\u09b2\u0995\u09be\u09a4\u09be) \u00e8 stata una societ\u00e0 calcistica indiana con sede nella citt\u00e0 di Calcutta, nella regione del Bengala Occidentale. Fondata nel 2014, nel suo palmar\u00e8s vanta tre campionati nazionali vinti rispettivamente nel 2014, 2016 e 2019-2020. Nel 2020 si \u00e8 fusa con il Mohun Bagan Athletic Club dando vita a una nuova societ\u00e0 chiamata ATK Mohun Bagan Football Club.\nStoria.\nIl club venne fondato dagli indiani Sourav Ganguly, Harshavardhan Neotia, Sanjiv Goenka, Utsav Parekh e fu affidata in gestione al consorzio Kolkata Games and Sports. I colori sociali scelti furono il bianco, il rosso e il blu e nei primi tre anni di attivit\u00e0 vi fu la compartecipazione societaria dell'.\nNel dicembre del 2014 si aggiudic\u00f2 la prima edizione della Indian Super League vincendo per 1-0 la finale dei play-off contro il Kerala Blasters grazie al gol di Mohammed Rafique.\nDopo la seconda posizione e la sconfitta nella semifinale del 2015, si rifecero nel 2016 vincendo il 2\u00ba titolo della Indian Super League, mentre nella stagione 2017-2018 conclusero il campionato in 9\u00aa posizione, la peggiore di sempre.\nNel 2017, dopo essere diventata indipendente dall', cambi\u00f2 nome in ATK.. Nel 2020 vincono il terzo titolo dell'Indian Super League.\nIl 16 gennaio 2020 venne annunciata la fusione con il Mohun Bagan Athletic Club in modo da formare una nuova societ\u00e0 denominata ATK Mohun Bagan Football Club a partire dalla stagione seguente. Il 1\u00ba giugno 2020 l'unione dei due club divenne ufficiale e l'ATK cess\u00f2 di esistere.\nColori e simboli.\nColori.\nI colori della squadra erano il bianco, il rosso e il blu, gli stessi colori dei \"Colchoneros\", concessi dalla squadra spagnola come una delle proprietarie dei Kolkata.\nSimboli ufficiali.\nStemma.\nLo stemma della societ\u00e0 raffigurava uno scudo grigio bordato di blu dove veniva riportato il nome della societ\u00e0.\nStrutture.\nStadio.\nIl Salt Lake Stadium (in bengalese \u09af\u09c1\u09ac\u09ad\u09be\u09b0\u09a4\u09c0 \u0995\u09cd\u09b0\u09c0\u09a1\u09bc\u09be\u0999\u09cd\u0997\u09a8, Yuba Bharati Krirangan) \u00e8 uno stadio polivalente in Bidhannagar, Kolkata, West Bengal. \u00c8 il pi\u00f9 grande stadio in India, e il secondo pi\u00f9 grande stadio al mondo per capacit\u00e0 tenendo infatti posti a sedere.\nNella stagione 2016 l'Atl\u00e9tico de Kolkata gioc\u00f2 nel Rabindra Sarobar Stadium, stadio di Calcutta da posti.\nSociet\u00e0.\nSponsor.\nDi seguito la cronologia di fornitori tecnici e sponsor dell'Atletico de Kolkata.\nAllenatori e presidenti.\nAllenatori vincitori di titoli.\nI seguenti allenatori hanno vinto almeno un trofeo quando erano alla guida del club indiano:"}
{"id": "5075357", "revid": "830939", "url": "https://it.wikipedia.org/wiki?curid=5075357", "title": "Plotia", "text": "Plotia o Plotea (; l'etnico era \u03a0\u03bb\u03c9\u03b8\u03b5\u03b5\u03cd\u03c2, traslitterato Pl\u014dthee\u00fas, o \u03a0\u03bb\u03c9\u03b8\u03b5\u03b9\u03b5\u03cd\u03c2, traslitterato Pl\u014dtheie\u00fas, dopo il IV secolo a.C. \u03a0\u03bb\u03c9\u03b8\u03b5\u03cd\u03c2, traslitterato Pl\u014dthe\u00fas) era un demo dell'Attica situato nella zona identificata come Epacria, probabilmente non lontano da Ale Arafenide. \nSi troverebbe quindi, secondo iscrizioni antiche, a sudovest rispetto al moderno centro di Stamata e quindi alle pendici nordorientali del Monte Pentelico. L'amministrazione locale era responsabile delle finanze, e vi avevano sede un demarco e vari amministratori del tesoro dei templi siti in zona, dedicati ad Apollo, ad Afrodite e ai Dioscuri.\nVi si eleggevano in un primo momento un solo buleuta e in un secondo due. "}
{"id": "5075358", "revid": "767487", "url": "https://it.wikipedia.org/wiki?curid=5075358", "title": "Janez Puhar", "text": "Nasce a Kranj nell'allora Impero austro-ungarico. Di vocazione sacerdote, nel 1842 inventa una tecnica di fotografia su vetro.\nBiografia.\nNasce il 26 agosto 1814 a Kranj, in una famiglia di artigianati nota fin dal diciassettesimo secolo. Nei documenti anagrafici \u00e8 descritto con il nome di August Johann Pucher.\n\u00c8 vissuto con un fratello, anch'egli sacerdote, e tre sorelle, di cui solo Teresia si sposa e ha dei figli. August era un bambino sveglio e curioso: finita la scuola normale a Kranj, si iscrive presso il ginnasio di Lubiana, dove fu notato per il suo talento in diverse materie, soprattutto nelle lingue: latino, francese, tedesco, inglese ed italiano. Scriveva poesie, disegnava e si interessava di botanica. Nelle classi superiori eccelleva in matematica, in fisica e in chimica. Possedeva anche talento musicale, e pi\u00f9 tardi fu in grado di costruire diversi strumenti.. Terminato il ginnasio desiderava dedicarsi all'arte, per\u00f2 come si usava in quei tempi e per desiderio di sua madre, venne iscritto al seminario. Nel 1838 fu consacrato sacerdote e inviato a Leskovec vicino Krsko come sacerdote ausiliario.\nL'interesse per la fotografia.\nA Jannes Puhar pi\u00f9 della sua vocazione di sacerdote interessava la fotografia. Quando nel 1839 l'Accademia delle scienze francese ha rivelato l'invenzione della fotografia dagherrotipia anche Puhar si impegn\u00f2 per impararne la procedura. Nel frattempo, consacrato sacerdote a Metlika, inizia in solitudine a sperimentare. Dopo il trasferimento a Ljubno sul \"Gorenjskem\" perfeziona la sua invenzione : la fotografia su vetro.\nVenne trasferito diverse volte. Da Liubno a Radovljica e nel 1846 da Radovljica a Bled. In quest'ultima citt\u00e0, grazie ai primi turisti provenienti da Inghilterra, Francia e America, la sua invenzione ha iniziato ad ricevere i suoi primi riconoscimenti. Grazie alla sua conoscenza delle lingue, era in grado di comunicare facilmente, suscitando interesse e curiosit\u00e0 per il suo talento. L'incontro pi\u00f9 importante fu con il visconte francese Louiso de Dax, giunto a Bled nel 1849 per curarsi. Dalla biografia si deduce che il visconte e Jannes hanno discusso di fotografia ed arte, e che Dax, acquista quattro foto su vetro prodotte dallo stesso Puhar. Nel 1852 l'importante giornale francese \"La Lumi\u00e8re\" pubblica un articolo su Puhar, dove lo descriveva come innovatore ed artista, che, pur trovandosi in condizioni molto modeste, fu in grado di realizzare ammirevoli ed eccellenti fotografie.\nUn ulteriore trasferimento.\nNel 1853 fu trasferito a Cerklje na Gorenjskem. Con la partenza da Bled cessano i contatti con le persone interessanti che aveva conosciuto e in grado di diffondere notizie sullo sviluppo scientifico, e in particolar modo delle sue invenzioni. Fu un duro colpo per lui, come lo furono anche le morti del padre e della sorella Francka. A Cerklje sperimentava ancora, e scriveva di nuovi procedimenti, come fotografia sulla carta e proiezione su vetro, ma non era pi\u00f9 nelle condizioni di pubblicare i procedimenti delle sue invenzioni. Con gli ultimi trasferimenti a \"Smlednik\", Kamnik alla fine a \"Dovje\", Puhar si ammal\u00f2, a causa, probabilmente delle sostanze nocive che inalava durante i suoi sperimenti. Nell'estate 1864 torna alla nativa Kanj, gravemente malato ai polmoni, dove all'et\u00e0 di 49 anni, muore il 7 agosto 1864.\nLavoro nel campo della fotografia.\n\u00c8 noto come l'inventore della fotografia su vetro. L'invenzione principale della fotografia tradizionale \u00e8 del 1839, ed \u00e8 attribuita al francese Lois Jacques Mande Daguerre, e, nello stesso tempo gettavano le fondamenta della ripresa fotografica permanente anche altri inventori : Joseph Cigini, Nicephore e Abel Niepce de Saint Victor, William Henry, Fox Talbort, John Herschell e altri. Janez Puhar ha tuttavia precorso quei procedimenti in diversi punti, soprattutto per il tempo di esposizione : l'esposizione di Puhar durava 15 secondi, mentre gli altri la misuravano in minuti o addirittura in ore, innovazione che gli consentiva di fotografare anche ritratti. L'altro vantaggio era la visione in positivo che permetteva la foto su vetro, procedimento disponibile anche per la riproduzione su carta. Oggi, che sono passati pi\u00f9 di cento cinquant'anni dalla sua invenzione, le fotografie di Puhar mostrano un'eccellente resistenza, e sono benissimo conservate.\nLa fotografia su vetro.\nL'invenzione della fotografia su vetro nasce dalla sua passione per le scienze naturali, specialmente la chimica, pi\u00f9 tardi lo studio della luce e le notizie delle prime fotografie permanenti e sperimentali effettuati con la Dagherrotipia. Il procedimento con le lamine argentate per lui era troppo costoso, per cui il suo spirito innovativo lo spinse verso nuove ricerche. Puhar definisce la sua invenzione, Hyalotipia o Svit Lopis, cio\u00e8 ripresa della luce trasparente su vetro. La sua invenzione venne anche chiamata Puharotipie.\nLe particolarit\u00e0 del suo procedimento sono:\nIl procedimento.\nJannez Puhar ci ha lasciato scritto di suo pugno quasi tutto il procedimento. Non \u00e8 del tutto esatto, probabilmente ha omesso alcuni particolari per non rivelare del tutto il suo segreto. Fino ad oggi nessuno \u00e8 mai riuscito a ripetere del tutto i suoi risultati.\nPuhar usava vetro comune o levigato. Veniva prima scaldato, poi su di esso si spalmava uno strato di zolfo, materiale sensibile alla luce. Successivamente lo impregnava con vapori di iodio, dopo di che introduceva il vetro nella camera e lo esponeva. Nel frattempo aggiungeva anche mercurio il quale veniva riscaldato sul fondo dell'apparecchio. Dopo l'esposizione rafforzava la flebile foto con dei vapori di bromuro. La foto che si era formata veniva fissata con dell'alcool, poi la ricopriva con della vernice ed un altro vetro.\nIl percorso dell'invenzione.\nNel maggio 1841 il giornale \"La Carniola,\" pubblica un articolo sui primi successi con la Dagherrotipia e le prime ricerche di Puhar. Un mese pi\u00f9 tardi lo stesso giornale pubblica i chiarimenti di Puhar dai quali emergono i vantaggi del suo procedimento. I primi esperimenti e l'invenzione della fotografia su vetro erano quindi nati a Metika, tra il 1840 ed il 1841. Puhar ha perfezionato le sue scoperte a Ljubno nel 1842 ed \u00e8 riuscito a rendere permanente una foto su vetro. L'invenzione porta la data del 19 aprile 1842. La prima pubblicazione dell'invenzione avviene con l'articolo: \"\"Neu erfundenes Verfahren transparente Helyiotipen auf Glasplatten darzustellen\" uscito il 28 aprile 1843. A questo fa seguito il 3 maggio 1843 una ristampa sul giornale di Graz, \"Innerosterreichisches industrie und Gewerbe blat\"\" di Graz. Con queste due pubblicazioni Puhar ha inequivocabilmente dimostrato il suo primato dell'invenzione della fotografia su vetro.\nSiccome il vetro venne successivamente usato anche da altri, fu difficile per Puhar dimostrare il suo primato. Il francese Abel Niepce ha migliorato la calotipia ottenendo foto su vetro di qualit\u00e0, informando nell'ottobre 1847 l'accademia delle scienze francese. Jannez Puhar riesce ad ottenere i giusti riconoscimenti solo tra il 1851 ed il 1852, a Vienna e a Parigi, rimanendo cos\u00ec all'ombra di Niepce. Nonostante ci\u00f2, e senza dubbio, fu il primo inventore della fotografia su vetro nel mondo. Anche se Niepce fu in grado di realizzare foto sul vetro cinque anni dopo le foto di Puhar, il suo tempo di esposizione era imparagonabilmente pi\u00f9 lungo, purtuttavia i francesi hanno sempre preferito attribuire il primato nel campo della fotografia su vetro al loro compatriota.\nAltre invenzioni nel campo della fotografia.\nNel campo della fotografia, oltre all'invenzione della ripresa della luce trasparente sul vetro, Puhar ha continuato a sperimentare diverse possibilit\u00e0 di acquisizione delle immagini. Su questi studi esistono solo le sue relazioni, annotazioni su cataloghi delle mostre e le interpretazioni dei suoi ricercatori: \nOpere in altri campi.\nIannesj Puhar era un'artista a tutto campo, approdato nel campo della fotografia grazie alle sue doti artistiche e scientifiche. Era un talento naturale nel disegno e nella pittura. Gli piaceva esprimersi con la poesia, e come compositore musicale : suonava diversi strumenti e fu in grado di costruire un pianoforte, un violino e una chitarra. Dopo la dissoluzione dell'impero austriaco usava scrivere poesie in sloveno e in tedesco. Poesie semplici, di ispirazione popolare, quindi diventate popolari. Inoltre le sue poesie sono state musicate da diversi compositori, tra cui Andrej Vavken e Gregor Rihar.\nOpere.\nFotografie su vetro.\nLe ricerche del lascito di Puhar hanno fino adesso conservato foto su vetro e la copia del testo.\nPuharotipie perse.\nDa diverse fonti scritte si conosce l'esistenza di diverse puharotipie andate perse : "}
{"id": "5075359", "revid": "1000783", "url": "https://it.wikipedia.org/wiki?curid=5075359", "title": "Sibilla Augusta di Sassonia-Lauenburg", "text": ""}
{"id": "5075385", "revid": "181699", "url": "https://it.wikipedia.org/wiki?curid=5075385", "title": "Ottetto per fiati e archi", "text": "L\u2019Ottetto per fiati e archi in fa maggiore D 803 (opera postuma 166) fu composto da Franz Schubert nel febbraio 1824 su commissione del conte Ferdinand Troyer. Probabilmente fu proprio il committente, appassionato clarinettista, a richiedere un lavoro modellato sul \"Settimino op. 20\" di Beethoven, in cui il clarinetto avesse un ruolo molto rilevante. La prima esecuzione avvenne in forma privata nella primavera del 1824 nella casa di Ferdinand Troyer con lo stesso conte al clarinetto. La prima esecuzione pubblica ebbe invece luogo il 16 aprile 1827 durante un concerto al Musikverein.\nStruttura e organico.\nL'Ottetto in fa maggiore \u00e8 per un organico composto di clarinetto, fagotto, corno, due violini, viola, violoncello e contrabbasso. Rispetto al Settimino beethoveniano Schubert aggiunse un secondo violino.\nLa struttura \u00e8 in sei movimenti:\nL'esecuzione dell'Ottetto in fa maggiore dura circa un'ora."}
{"id": "5075387", "revid": "599013", "url": "https://it.wikipedia.org/wiki?curid=5075387", "title": "Yonas Fesehaye", "text": "Carriera.\nClub.\nDal 2000 gioca in patria nel Red Sea.\nNazionale.\nHa debuttato con la nazionale eritrea nel 1999, giocando poi due partite valevoli per le Qualificazioni al mondiale di calcio 2006."}
{"id": "5075388", "revid": "219110", "url": "https://it.wikipedia.org/wiki?curid=5075388", "title": "Popcorn Time", "text": "Popcorn Time \u00e8 stato un client BitTorrent libero per lo streaming video.\nDescrizione.\n\u00c8 stato concepito per essere un'alternativa gratuita ma illegale ai servizi di streaming di contenuti audiovisivi a pagamento come Netflix. Popcorn Time effettua lo streaming di copie di film e serie TV attraverso i torrent disponibili in rete, utilizzando come principale risorsa il sito web YTS. Di per s\u00e9 il client non \u00e8 illegale, in quanto come altri client quali uTorrent o Transmission, non detiene alcun contenuto illegale.\nStoria.\nDopo il lancio ufficiale, l'applicazione ottenne particolare visibilit\u00e0 grazie ai media che lo paragonarono a Netflix per la semplicit\u00e0 d'uso. Il progetto originale fu interrotto il 14 marzo 2014 dagli sviluppatori stessi in seguito a pressioni della MPAA. Il codice sorgente del progetto fu tuttavia pubblicato su GitHub, permettendo a sviluppatori terzi di portare avanti il progetto originario.\nIl 5 gennaio 2022 \u00e8 stato chiuso per il calo di interesse da parte degli utenti."}
{"id": "5075390", "revid": "767487", "url": "https://it.wikipedia.org/wiki?curid=5075390", "title": "Daniel Goitom", "text": "Carriera.\nClub.\nHa giocato in patria con Tesfa, Red Sea e Adulis Club.\nNazionale.\nHa debuttato con la nazionale eritrea il 15 novembre 2011 in Rwanda-Eritrea (3-1) valevole per le qualificazioni ai Mondiali 2006."}
{"id": "5075392", "revid": "3115", "url": "https://it.wikipedia.org/wiki?curid=5075392", "title": "Eo Deceleico", "text": "Eo Deceleico () era un demo dell'Attica dalla localizzazione incerta. \nIl fatto che vi si eleggessero 3 buleuti \u00e8 indice del fatto che il demo, a dispetto del suo nome (\"Eo\") che secondo Filocoro identificava un luogo desertico o poco popolato, contava un buon numero di iscritti; \u00e8 altres\u00ec possibile che la popolazione sia aumentata in un secondo momento.\nCollocazione.\nEra posto certamente nella mesogea e forse a sudest di Decelea, dal quale demo avrebbe dipeso in un primo momento per divenire indipendente solo sotto Clistene: dalla sua collocazione deriva l'appellativo Deceleico, atto a distinguere questo demo dall'altrimenti omonimo Eo Ceramico. Potrebbe essere sito vicino al moderno centro di Bugiati.\nA favore della collocazione nei pressi di Decelea e del fatto che inizialmente Eo dipendesse da questa vi \u00e8 un importante elemento: Eo Deceleico era un importante centro della fratria dei demotionidi, molto diffusa anche a Decelea."}
{"id": "5075393", "revid": "797136", "url": "https://it.wikipedia.org/wiki?curid=5075393", "title": "NorthEast United Football Club", "text": "Il NorthEast United Football Club \u00e8 una societ\u00e0 calcistica indiana con sede nella citt\u00e0 di Guwahati. Milita nella Indian Super League.\nStoria.\nLa societ\u00e0 \u00e8 stata fondata il 13 aprile 2014, tramite un accordo tra l'attore di Bollywood John Abraham e il club indiano dello Shillong Lajong, per prendere parte alla stagione d'esordio della Indian Super League, nuova lega calcistica indiana.\nChiude questa prima stagione all'ultimo posto.\nDal 2015 al 2017 non riesce a centrare il play off, concludendo al 5\u00ba posto nel 2015 e 2016 e ultimo nel 2017.\nColori e simboli.\nColori.\nI colori della squadra sono il rosso, il nero e il bianco.\nStrutture.\nStadio.\nL'Indira Gandhi Athletic Stadium \u00e8 uno stadio a Guwahati. Ha una capacit\u00e0 di 35.000 posti\nSociet\u00e0.\nSponsor.\nDi seguito la cronologia di fornitori tecnici e sponsor del NorthEast United."}
{"id": "5075394", "revid": "767487", "url": "https://it.wikipedia.org/wiki?curid=5075394", "title": "Haile Goitom", "text": "Carriera.\nClub.\nHa giocato in patria con il Red Sea, quindi nel 2007 si trasferisce in Sudan per giocare con Al-Merghani e Al-Mawrada.\nNazionale.\nHa debuttato con la Nazionale eritrea l'11 novembre 2011 in Eritrea-Rwanda (1-1) valevole per le qualificazioni ai Mondiali 2006."}
{"id": "5075395", "revid": "117651152", "url": "https://it.wikipedia.org/wiki?curid=5075395", "title": "Memoria di santa Maria in sabato", "text": "La memoria di santa Maria in sabato \u00e8 un antichissimo uso liturgico di devozione mariana che consiste nel dedicare la liturgia delle ore, nei sabati del tempo per Annum in cui sono permesse le memorie facoltative, a Maria.\nStoria.\nOrigine.\nL'origine di tale dedicazione risale all'epoca carolingia. Alla corte di Carlo Magno, infatti, arriv\u00f2, tra il 784 e il 791, il nuovo sacramentario gregoriano. Alcuino not\u00f2 tuttavia che il formulario era incompleto: conteneva solo la messa domenicale, e per il resto della settimana si sarebbe dovuto ripetere quest'ultimo. Alcuino, per rimediare a ci\u00f2, stil\u00f2 un elenco componente due messe per ciascun giorno della settimana, in modo da celebrare degnamente ogni giorno. L'elenco riportava:\nMotivazioni.\nPerch\u00e9 Alcuino dedic\u00f2 a Maria il giorno del Sabato? Solo nel XIII secolo alcuni liturgisti elaborarono sette motivazioni.\n1. Il sabato \u00e8 il giorno benedetto da Dio (Gn 2,3) \u2013 Maria \u00e8 la benedetta fra le donne (Lc 1,42);\n2. Il sabato \u00e8 il giorno santificato da Dio \u2013 Maria \u00e8 la piena di grazia (Lc 1,28) da Lui santificata;\n3. Il sabato \u00e8 il giorno in cui Dio si riposa (Gn 2,2) \u2013 Il vero riposo di Dio \u00e8 Maria a cui la liturgia applica Sir 24,8;\n4. Il sabato \u00e8 la porta che introduce nella domenica \u2013 Maria \u00e8 stata la porta attraverso la quale Dio \u00e8 venuto a noi;\n5. Il sabato \u00e8 il dies tra quello doloroso e quello glorioso \u2013 Maria ci guida al giorno del Signore mentre siamo pellegrinanti in questa valle di lacrime:\n6. Il sabato in cui Cristo giaceva nel sepolcro vide languire la fede degli apostoli increduli \u2013 il sabato \u00e8 il giorno in cui Maria conserv\u00f2 intatta la sua fede in Cristo;\n7. Il sabato \u00e8 il giorno in cui nel santuario di Blacherne in Costantinopoli la Theotokos mostra la sua potenza.\nL'inno di Umberto de Romanis.\nTali motivazioni sono spiegate dal maestro generale dei frati predicatori Umberto de Romanis nelle strofe 7-16 dell'inno da lui composto. \n7. La luce del giorno odierno\n\u00e8 stato il giorno del riposo\ndi colui che ha creato ogni cosa.\n8. Cos\u00ec ha trovato riposo in Maria\nMentre In questa via proprio di Lui\nLa Vergine diventa dimora.\n9. Allora sono state fatte tutte le creature\nmentre Dio oggi compie\nLa creazione della natura.\n10. Allora ha completato tutto\nQuando nella madre colui che ci ha creato\nHa compiuto l'opera della grazia.\n11. Giorno finalmente benedetto\nQuesto settimo giorno\nFu anche detto santo.\n12. Quanto tu possa esser detta benedetta,\nsappiamo, o Vergine singolare,\ne quanto tu sia santissima.\n13. Mentre tu passi al giorno gioioso,\nlasciando quello della terra\nquesto \u00e8 il giorno di mezzo.\n14. Questo giorno ci libera dalle pene\nFa da mediatore, e ci conduce\nAlla gioia suprema.\n15. In questo giorno mentre perdeva la speranza\nIl gregge che allora era timoroso\nMantiene pi\u00f9 fermamente la fede.\n16. In questo giorno quelli che sospirano\nE che pregano\nVengono sicuramente ascoltati.\nNella liturgia delle ore.\nUfficio delle letture.\nSi utilizzano salmi con relative antifone e prima lettura del sabato corrente, una seconda lettura tratta da un elenco di letture di Padri della Chiesa relative alla Vergine, un'orazione dedicata a Maria. \nLodi.\nSi utilizzano salmi con relative antifone del Sabato corrente e lettura Breve, responsorio e orazioni proprie."}
{"id": "5075396", "revid": "767487", "url": "https://it.wikipedia.org/wiki?curid=5075396", "title": "The Price of Gold (film 1911)", "text": "The Price of Gold \u00e8 un cortometraggio muto del 1911. Il nome del regista non viene riportato nei credit.\nProduzione.\nIl film fu prodotto dalla Vitagraph Company of America.\nDistribuzione.\nDistribuito dalla General Film Company, il film - un cortometraggio in una bobina - usc\u00ec nelle sale cinematografiche statunitensi il 2 agosto 1911."}
{"id": "5075397", "revid": "288300", "url": "https://it.wikipedia.org/wiki?curid=5075397", "title": "Yonas Bihon Binyam Fesehaye", "text": ""}
{"id": "5075401", "revid": "86341", "url": "https://it.wikipedia.org/wiki?curid=5075401", "title": "Storia dei Tampa Bay Buccaneers", "text": "I Tampa Bay Buccaneers sono un club di football americano professionistico nato nel 1976 con sede a Tampa, Florida, USA. Questa voce approfondisce la storia della franchigia dalla fondazione ad oggi.\n1976\u20131978: primi anni.\nI Buccaneers entrarono nella NFL come membri della AFC West division nel 1976. L'anno successivo furono trasferiti nella NFC Central, scambiando la conference con l'altra squadra di espansione del 1976, i Seattle Seahawks, che passarono alla AFC West. Questo reallineamento fu voluto dalla lega come parte del piano di espansione del 1976, in modo che entrambe le squadre potessero giocare contro ogni squadra della NFL durante le loro prime due stagioni. Invece del tradizionale sistema per cui ogni squadra affronta due volte gli avversari della propria division, i Buccaneers giocarono una volta contro tutti gli avversari della propria conference, pi\u00f9 i Seahawks.\nLa franchigia di espansione di Tampa Bay originariamente fu assegnata a Tom McCloskey, un impresario nel settore della costruzioni di Filadelfia. McCloskey presto inizi\u00f2 in una disputa finanziaria con la NFL, cos\u00ec la lega lo sostitu\u00ec con Hugh Culverhouse, un ricco avvocato tributario di Jacksonville. L'accordo di Culverhouse per l'acquisto dei Los Angeles Rams da Dan Reeves fu contrastato dall'acquisizione della squadra da parte di Robert Irsay, il quale poi la cedette a Carroll Rosenbloom in cambio dei Baltimore Colts. Culverhouse cos\u00ec subentr\u00f2 nell'avviamento della nuova franchigia. Nel sondaggio per dare un nome alla franchigia vinse il nome \"Buccaneers\", in riferimento alle leggende dei pirati nella Florida del sud-ovest. Le uniformi e \"Bucco Bruce\", il logo rappresentante un pirata che strizza l'occhio furono disegnati dall'artista del Tampa Tribune Lamar Sparkman, con i colori delle quattro maggiori formazioni dei college dello Stato: l'arancione delle Universit\u00e0 di Miami e Florida e il rosso della Florida State University e della University of Tampa. Essi furono una della poche formazioni da indossare le divise bianche nelle gare casalinghe, costringendo gli avversari ad indossare divise scure nel caldo torrido di Tampa. La prima casa della squadra fu il Tampa Stadium, che era stato recentemente ampliato per raggiungere una capienza di 72.500 posti. Steve Spurrier fu il quarterback di Tampa Bay durante la prima stagione della sua storia.\nTampa Bay non vinse la sua prima partita fino alla settimana 13 della sua seconda stagione, iniziando con un record di 0\u201326 (anche se i Bucs avevano sconfitto gli Atlanta Falcons 17\u20133 in una gara di pre-stagione del 1976). Fino ai Detroit Lions del 2008, i Bucs del '76 detennero il poco ambito titolo di squadra meno vincente della storia della NFL. La loro striscia perdente gli fece attirare le battute dei comici televisivi della seconda serata. La loro prima vittoria avvenne nel 1977 in trasferta contro i New Orleans Saints. Il capo-allenatore dei Saints Hank Stram fu licenziato dopo la sconfitta coi Buccaneers. Tampa Bay attese solo una settimana per la sua seconda vittoria, questa volta in casa contro i St. Louis Cardinals nell'ultima gara della stagione 1977. Anche i Cardinals licenziarono il loro allenatore, Don Coryell, poco dopo. La squadra continu\u00f2 a migliorare nel 1978, malgrado gli infortuni ad alcuni giocatori chiave impedirono di raggiungere il record vincente promesso da McKay.\n1979\u20131982: un periodo di breve successo.\nLa situazione dei Bucs miglior\u00f2 rapidamente nel 1979. Con la maturazione del quarterback Doug Williams e del tight end futuro 4 volte Pro Bowler Jimmie Giles, la prima stagione da 1.000 yard corse dal running back Ricky Bell e dalla miglior difesa della lega guidata dal futuro Hall of Famer Lee Roy Selmon, i Bucs iniziarono la stagione con 5 vittorie consecutive, un'impresa che li port\u00f2 sulla copertina di Sports Illustrated.\nCon quattro gare rimanenti nella stagione, i Bucs necessitavano solo di una vittoria per raggiungere i loro primo playoff. Nella prima partita utile, i Bucs persero contro i Minnesota Vikings 23\u201322. Nella gara successiva persero nuovamente per 14\u20130 contro i Chicago Bears e nell'ultima gara in carriera di O.J. Simpson a San Francisco, Tampa Bay perse la terza gara consecutiva e la possibilit\u00e0 di vincere la propria division contro i 49ers che venivano da un record di 1\u201313. Nell'ultima gara della stagione regolare, contro i Kansas City Chiefs, giocata nel peggior acquazzone mai visto nella storia dei Bucs, Tampa Bay ottenne la vittoria per 3\u20130. Terminando con un record di 10\u20136, i Bucs ebbero la prima stagione vincente della storia della franchigia e vinsero la Central Division davanti ai Chicago Bears. A sorpresa, i Bucs superarono i Philadelphia Eagles 24\u201317 nel divisional round dei playoff. Poich\u00e9 i Los Angeles Rams avevano sconfitto i Dallas Cowboys nell'altra gara dei playoff della NFC, i Bucs ospitarono la finale della NFC la settimana seguente a Tampa. L\u00ec persero coi Rams 9\u20130, grazie alla grande difesa di L.A. Nella loro quarta stagione, i Bucs sembravano essere in piena corsa per adempiere al piano di cinque anni di McKay.\nI Bucs raggiunsero nuovamente i playoff vincendo la loro division nella stagione 1981, che termin\u00f2 con una gara al cardiopalma a Detroit. Il vincitore si sarebbe assicurato il titolo della Central Division ed il perdente sarebbe stato escluso dai playoff e i Lions in quella stagione erano ancora imbattuti in casa. I Bucs andarono presto in svantaggio, ma un passaggio da touchdown da 84 yard dal quarterback Williams al wide receiver Kevin House ed un fumble recuperato dal defensive tackle David Logan convertito in un altro touchdown, siglarono la sorprendente vittoria dei Bucs. Nel primo turno dei playoff, i Dallas Cowboys eliminarono Tampa Bay con un netto 38\u20130.\nLa stagione 1982 inizi\u00f2 male per i Bucs, che persero le prime tre partite prima che lo sciopero dei giocatori fermasse la NFL per 7 settimane. Quando la lega riprese a giocare, i Bucaneers furono soprannominati \"Cardiac Kids\" per aver vinto 5 delle successive 6 gare tutte nei momenti finali delle partite, terminando con un bilancio di 5\u20134 e qualificandosi per i playoff (quell'anno non ci furono classifiche di division). Nel primo turno, affrontarono nuovamente i Cowboys a Dallas, giocando meglio dell'anno precedente e concludendo in vantaggio il primo tempo. Tampa Bay alla fine perse 30\u201317. La stagione 1982 si rivel\u00f2 essere l'ultima stagione regolare con un record vincente della propriet\u00e0 di Culverhouse.\n1983\u20131995: peggior squadra della lega.\nPrima della stagione 1983, Williams si trasfer\u00ec nella United States Football League a causa di una disputa salariale. Senza Williams, i Bucs si trovarono ad essere una squadra senza timone. Essi scesero ad un record di 2\u201314, la prima di una serie record negativa di 12 stagioni con almeno 10 sconfitte. Parte di questo quadro negativo, il vincitore dell'Heisman Trophy Bo Jackson, scelto dai Bucs come primo assoluto nel Draft NFL 1986, fece sapere che non avrebbe mai giocato per Tampa Bay. Dando seguito alle sue parole, questi opt\u00f2 per giocare a baseball per i Kansas City Royals. Jackson in seguito sarebbe tornato a giocare a football coi Los Angeles Raiders. Oltre a Williams, che successivamente avrebbe vinto il Super Bowl come quarterback dei Washington Redskins, altri due quarterback dei Bucs avrebbero guidato le loro successive squadre alla vittoria del Super Bowl. Steve Young lo vinse coi 49ers e Trent Dilfer lo vinse coi Ravens.\nI Bucs faticarono principalmente a causa della gestione della franchigia da parte di Culverhouse. Sotto la sua direzione, la squadra era una delle pi\u00f9 profittevoli della NFL durante gli anni ottanta. Questo fu dovuto soprattutto al monte stipendi che era tra i pi\u00f9 bassi della lega, un ostacolo quindi nell'attrarre giocatori di qualit\u00e0. Anche le presenze allo stadio calarono; ad un certo punto i Buccaneers trascorsero tre intere stagioni senza che una TV locale trasmettesse le loro partite casalinghe.\n1996\u20132001: cambio di propriet\u00e0.\nMalgrado i profitti dei Buccaneers negli anni ottanta, la morte di Culverhouse rivel\u00f2 che la franchigia era sull'orlo della bancarotta, cosa che sorprese molti osservatori. Suo figlio, l'avvocato di Miami Hugh Culverhouse Jr., praticamente forz\u00f2 i legali della societ\u00e0 a vendere la squadra, cosa che mise in dubbio il futuro della franchigia a Tampa. Interessati all'acquisto si dimostrarono il proprietario dei New York Yankees George Steinbrenner e quello dei Baltimore Orioles Peter Angelos, il quale dichiar\u00f2 che avrebbe spostato la franchigia a Baltimora, dal momento che all'epoca la citt\u00e0 non aveva pi\u00f9 una franchigia NFL. Con una sorpresa dell'ultimo minuto, Malcolm Glazer super\u00f2 le offerte di entrambi, mettendo sul piatto 192 milioni di dollari, il pi\u00f9 alto prezzo pagato per una franchigia sportiva professionistica all'epoca. Glazer immediatamente pose i propri figli Bryan, Edward e Joel in capo agli affari finanziari della squadra e l'impegno della famiglia a creare finalmente una squadra vincente, a Tampa, alla fine consent\u00ec ai Bucs di diventare competitivi. Le prestazioni della squadra migliorarono sensibilmente quando i Glazer assunsero l'ex coordinatore difensivo dei Minnesota Vikings Tony Dungy come capo-allenatore, rigettando il vecchio design delle uniformi (vedi sotto) e convincendo la Contea di Hillsborough a fornire i fondi per la costruzione del Raymond James Stadium.\nDurante la prima stagione di Dungy nel 1996, la squadra continu\u00f2 a faticare iniziando l'anno con una sola vittoria nelle prime nove gare. La seconda parte della stagione termin\u00f2 invece con un record parziale di 5\u20132, principalmente grazie alle prestazioni della settima difesa della NFL, guidata da Hardy Nickerson e dalla maturazione delle scelte di Wyche nel draft tra cui Derrick Brooks, John Lynch e Warren Sapp. Dungy, con la sua personalit\u00e0 tranquilla, diede presto un equilibrio ed uno spirito alla squadra ed il suo schema difensivo chiamato Cover 2, perfezionato dal coordinatore difensivo Monte Kiffin e dall'allenatore dei linebacker Lovie Smith, divenne la base per il futuro successo di Tampa Bay. La loro versione di Cover 2 ebbe cos\u00ec successo che venne chiamata Tampa 2. Fu introdotta nei Chicago Bears da Smith, nei Detroit Lions da Rod Marinelli, nei Kansas City Chiefs da Herman Edwards e negli Indianapolis Colts da Dungy stesso oltre ad essere copiata da diverse altre squadre.\nLa stagione successiva part\u00ec con un record di 5\u20130, riprendendo da dove era terminato l'anno precedente, e tale partenza lampo li condusse ben due volte sulla copertina di Sports Illustrated. I Bucs terminarono con un bilancio di 10\u20136, la loro prima stagione vincente dal 1982, e la qualificazione ai playoff, come wild card. Nell'ultima gara all'Houlihan's Stadium (ex Tampa Stadium), la squadra sconfisse i Detroit Lions 20\u201310. I Buccaneers furono eliminati dopo una sconfitta al Lambeau Field contro i futuri vincitori della NFC, i Green Bay Packers, 21\u20137. L'ottimismo e le aspettative per la stagione successiva rimasero notevoli.\nLa stagione 1998, la prima giocata nell'appena costruito Raymond James Stadium, vide i Bucs perdere diverse gare punto a punto, terminando con deludente record di 8\u20138. La franchifia giocare le prime 6 gare dell'anno (compresa la pre-stagione) in trasferta, dal momento che il nuovo stadio non era ancora stato terminato.\nLa stagione 1999 si rivel\u00f2 pi\u00f9 fortunata. Guidati dalla terza difesa della lega e dalle sorprendenti prestazioni del quarterback rookie Shaun King, i Bucs terminarono la stagione 11\u20135, vincendo la loro terza NFC Central Division. Superarono i Washington Redskins 14\u201313 nel Divisional round, prima di perdere coi futuri vincitori del Super Bowl, i St. Louis Rams, in una finale della NFC dal punteggio insolitamente basso, 11\u20136. La sconfitta dei Bucs fu controversa, a causa del rovesciamento di una chiamata arbitrale su un passaggio da King al wide receiver Bert Emanuel, che mise fine alle possibilit\u00e0 dei Bucs di continuare l'ultimo \"drive\" per la vittoria. Negli incontri della lega dopo la fine di quella stagione, la NFL cambi\u00f2 le regole sul passaggio incompleto, il che fu considerata un'ammissione della scorrettezza di quella chiamata.\nNonostante buone stagioni nel 2000 e nel 2001, in cui raggiunsero i playoff, i Buccaneers non furono in grado di raggiungere il loro obiettivo primario, la vittoria del Super Bowl. Le gare di wild card videro protagonista Tampa Bay sempre in trasferta, in quei due anni a Philadelphia contro gli Eagles. Le due sconfitte continuarono un'insolita striscia perdente per la franchigia di Tampa Bay: questa rimase l'unica squadra della storia a non aver vinto nessuna gara di playoff in partite giocate con una temperatura sottozero.\n2002: Vittoria del Super Bowl.\nDungy fu licenziato dai Buccaneers dopo la deludente sconfitta contro i Philadelphia Eagles 31\u20139 nel turno delle wild card del 2001 venendo presto assunto come capo-allenatore degli Indianapolis Colts, mentre i Bucs cercarono a lungo un sostituto. A diversi potenziali candidati fu offerto il lavoro, compreso il capo-allenatore della University of Florida Steve Spurrier, l'ex allenatore dei New York Giants Bill Parcells ed il coordinatore difensivo dei Baltimore Ravens Marvin Lewis. Spurrier firm\u00f2 coi Redskins quando gli fu offerto il pi\u00f9 ricco contratto mai firmato da un allenatore della NFL ed anche Parcells rifiut\u00f2 il posto. Il general manager Rich McKay allora punt\u00f2 su Lewis. I fratelli Glazer furono cos\u00ec infastiditi dalla scelta di un altro allenatore dalla mentalit\u00e0 difensiva che sopravanzarono McKay e presero essi stessi il controllo nella ricerca dei candidati. Essi chiarirono che la loro prima scelta era Jon Gruden. Il problema era che questi era ancora sotto contratto con gli Oakland Raiders.\nMentre erano in corso colloqui segreti coi Raiders, i Glazers pubblicamente inseguirono un altro allenatore dalla mentalit\u00e0 offensiva, il capo-allenatore dei San Francisco 49ers Steve Mariucci. Proprio mentre uscivano le prime notizie che Mariucci aveva acconsentito al doppio ruolo di allenatore e general manager, il proprietario dei Raiders Al Davis acconsent\u00ec a svincolare Jon Gruden per firmare con Tampa Bay.\nI Glazers alla fine riuscirono a firmare Gruden ma a caro prezzo. I Bucs cedettero infatti quattro scelte del draft, comprese quelle del primo e secondo giro del Draft NFL 2002, la scelta del primo giro del 2003 e la seconda scelta del 2004, oltre ad 8 milioni di dollari in contanti; la lega dopo tale accordo proib\u00ec per il futuro scambi tra allenatori e prime scelte. Gruden era frustrato dalle ingerenze nella sua attivit\u00e0 di allenatore da parte di Davis e fu pi\u00f9 che felice di tornare a Tampa Bay. I suoi genitori vivevano a Carrollwood ed egli trascorse parte della sua infanzia a Tampa all'inizio degli anni ottanta quando il padre era l'allenatore dei running back dei Bucs.\nDopo il suo arrivo a Tampa, Gruden immediatamente si mise al lavoro, tentando di rinforzare un attacco poco produttivo. Il nuovo reallineamento della lega sped\u00ec i Buccaneers nella nuova NFC South Division, insieme ad Atlanta Falcons, Carolina Panthers e New Orleans Saints.\nGuidati dalla miglior difesa della lega, nel 2002 i Buccaneers vissero la loro migliore stagione della storia. Conquistarono la NFC South con il loro miglior record, 12\u20134, Nel divisional round dei playoff superarono i 49ers 31-6, tenendo San Francisco a soli due field goal segnati, la prima partita di playoff dal 1985 in cui i 49ers non riuscirono a segnare nemmeno un touchdown. Nella finale della NFC, i Buccaneers vinsero la prima gara in trasferta nei playoff della loro storia a Philadelphia contro gli Eagles, superandoli per 27-10 e raggiungendo per la prima volta il Super Bowl.\nIl 26 gennaio 2003, al Qualcomm Stadium di San Diego, i Buccaneers affrontarono l'ex squadra di Gruden, gli Oakland Raiders, i quali vantavano il miglior attacco del campionato, nel Super Bowl XXXVII, soprannominato \"The Pirate Bowl\". Tampa Bay vinse 48\u201321 intercettando il quarterback avversarioRich Gannon un numero record per l'evento di 5 volte. Miglior giocatore della partita fu la safety Dexter Jackson.\n2003-2008: periodo di alti e bassi con Jon Gruden.\nPoco dopo la vittoria Super Bowl, un numero crescente di voci indicarono la mancanza di pazienza di Gruden nei confronti del general manager McKay. Quest'ultimo era stato il maggior artefice della ricostruzione dei Bucs nei dieci anni precedenti ed egli, proprio come Gruden, aveva stabilito i suoi interessi nell'area di Tampa Bay. Durante la stagione 2003, la relazione tra Gruden e McKay si deterior\u00f2 mentre i Bucs faticavano sul campo. A novembre, Keyshawn Johnson fu escluso da dieci partite della squadra per cattiva condotta. Il ricevitore alla fine fu ceduto ai Dallas Cowboys per il wide receiver Joey Galloway, che nel seguito della carriera gioc\u00f2 per New England Patriots, Pittsburgh Steelers e Washington Redskins.\nA dicembre, i Glazers concedettero a McKay di lasciare i Bucs prima della fine della stagione regolare ed egli presto si accord\u00f2 coi Falcons in qualit\u00e0 di presidente e general manager. McKay guard\u00f2 la sua prima gara come dirigente dei Falcons seduto accanto al proprietario Arthur Blank in uno skybox del Raymond James Stadium. I Falcons sconfissero i Bucs 30\u201328. Tampa Bay soffr\u00ec una partenza negativa e chiuse con sette vittorie e nove sconfitte. Con la caduta dei Raiders a 4\u201312, nessuna delle squadre che avevano raggiunto il Super Bowl l'anno precedente raggiunse i playoff quell'anno.\nPer il 2004, Bruce Allen fu assunto come general manager. Dopo il suo arrivo, sia John Lynch che Warren Sapp furono svincolati, lasciando di sasso molti tifosi dei Buccaneers. La squadra inizi\u00f2 la stagione con un record di 1\u20135, la peggior partenza dell'era Gruden. La scarsa mira del kicker Mart\u00edn Gram\u00e1tica non fu d'aiuto, cos\u00ec la squadra perse molte gare punto a punto e termin\u00f2 con sole 5 vittorie.\nNella stagione 2005, i Buccaneers celebrarono la loro trentesima annata nella lega e tornarono ad una stagione vincente. Selezionarono Cadillac Williams nel Draft NFL 2005 ed il rookie forn\u00ec un running game che Buccaneers non avevano pi\u00f9 dai tempi di James Wilder negli anni ottanta. Williams in seguito vinse il premio di rookie offensivo dell'anno. Dopo aver iniziato vincendo cinque delle prime sei sfide, la squadra entr\u00f2 in una crisi di met\u00e0 stagione a causa dell'infortunio che tolse dai giochi per tutta la stagione il quarterback Brian Griese. Il suo sostituto Chris Simms fatic\u00f2 all'inizio ma in seguito guid\u00f2 la squadra ad una vittoria all'ultimo minuto sui Redskins. I Bucs vinsero la NFC South e terminarono 11\u20135. La stagione termin\u00f2 per\u00f2 prematuramente con la sconfitta 17\u201310 nel turno delle Wild Card in una rivincita coi Redskins.\nLa stagione 2006 dei Bucs non fu al livello della precedente, venendo condizionata dagli infortuni di giocatori titolari come la guardia Dan Buenning, il wide receiver Michael Clayton, il running back Williams, il defensive end Simeon Rice, il cornerback Brian Kelly ed il quarterback Chris Simms, tutti messi in lista infortunati in corso d'opera. L'annata vide diversi rookie partire titolari per i Bucs, tra cui il quarterback Bruce Gradkowski, il tackle Jeremy Trueblood e la guardia Davin Joseph.\nTampa Bay perse tutte le prime sei partite, con Simms, che lanci\u00f2 un sole touchdown a fronte di sette intercetti, che si infortun\u00f2 perdendo tutto il resto della stagione. Dopo la settimana di pausa fu nominato come titolare Gradkowski, una scelta del sesto giro del Draft. Dopo avere quasi battuto i Saints, Gradkowski guid\u00f2 la squadra a vittorie dell'ultimo minuto contro Bengals e Eagles. Il suo successo ebbe tuttavia vita breve e la squadra perse cinque delle successive sei partite. Tim Rattay divenne il quarterback titolare nel finale di stagione, terminata con sole quattro vittorie. L'anziana difesa, con cinque titolari che vi giocavano da un decennio o pi\u00f9, per la prima volta dal 1996 non si classific\u00f2 tra le prime dieci della lega.\nDopo il deludente 2006, i Buccaneers ebbero per la prima volta dopo diversi anni, la possibilit\u00e0 di investire una grossa somma nei free agenti. Acquisirono cos\u00ec il quarterback Jeff Garcia, l'offensive tackle Luke Petitgout, il defensive end Kevin Carter e il linebacker Cato June. Il 28 aprile 2007 scelse nel draft come quarto assoluto il defensive end da Clemson Gaines Adams. Dopo il draft firmarono anche il tight end Jerramy Stevens e il defensive tackle Ryan Sims.\nGrazie a questi cambiamenti, la squadra torn\u00f2 a vincere il titolo di division nel 2007, con un record di 9-7. Il 6 gennaio 2008, ne primo turno di playoff, i Buccaneers persero contro i futuri vincitori del Super Bowl, i New York Giants con un punteggio finale di 24\u201314.\nPrima della stagione 2008, il club rinnov\u00f2 i contratti a Gruden e al general manager Allen fino alla stagione 2011. Acquisirono anche Warrick Dunn, nelle ultime sei stagioni agli Atlanta Falcons, e Brian Griese, che era stato il titolare della squadra nel 2005 prima che un infortunio lo togliesse dai giochi. Chris Simms invece fu svincolato, dopo non essere pi\u00f9 sceso in campo dal 2006. La squadra part\u00ec bene nel 2008 con un record di 9-3, arrivando all'ultimo mese della stagione regolare alla pari per il primo posto della division, con la possibilit\u00e0 di avere il miglior record della conference. Il 2 dicembre, fu annunciato che il coordinatore difensivo Monte Kiffin avrebbe lasciato la squadra a fine anno per assumere lo stesso ruolo alla University of Tennessee, sotto la direzione di suo figlio Lane Kiffin. Dopo quell'annuncio, la franchigia perse tutte le ultime quattro gare, terminando con un record di 9-7 per la seconda stagione consecutiva. Diversamente dal 2007, ci\u00f2 non fu sufficiente per assicurarsi il titolo di division n\u00e9 un posto nei playoff.\n2009-2011: l'era di Raheem Morris.\nRaheem Morris fu nominato sostituto di Monte Kiffin come coordinatore difensivo nel dicembre 2008. Un mese dopo fu promosso nel ruolo di capo-allenatore. Anche Bruce Allen fu lasciato partire, con Mark Dominik che prese il suo posto come general manager. Diversi veterani furono svincolati, inclusi Derrick Brooks, Joey Galloway e Jeff Garcia. Il nuovo staff ottenne in uno scambio il tight end Kellen Winslow, firm\u00f2 il quarterback Byron Leftwich e scelse come diciassettesimo assoluto nel Draft NFL 2009 l'altro quarterback Josh Freeman.\nLa squadra inizi\u00f2 la stagione 2009 perdendo tutte le prime sette partite, con Leftwich e poi Josh Johnson in cabina di regia. Dopo la settimana di pausa, Freeman fu promosso a quarterback titolare, portando i Bucs alla prima vittoria della stagione. La squadra termin\u00f2 con un record di 3-11, il suo peggiore dal 1991.\nNel 2010, i Buccaneers sorpresero molti, producendo il pi\u00f9 grande miglioramento tra una stagione e l'altra della storia della franchigia, terminando con un record di 10\u20136. Ci\u00f2 fu determinato dalle notevoli prestazioni di Freeman, dal ricevitore rookie Mike Williams e di LeGarrette Blount. Tuttavia, la squadra manc\u00f2 di poco i playof.\nTampa Bay inizi\u00f2 la stagione 2011 con alte aspettative, aggiungendo diversi difensori chiave tramite il draft. Dopo una partenza con un record di 4-2, tuttavia, la squadra collass\u00f2, perdendo dieci gare consecutive e terminando sul 4\u201312. Un giorno dopo la sconfitta contro Atlanta per 45\u201324 nell'ultima gara della stagione, il club licenz\u00f2 Morris, il coordinatore offensivo Greg Olson e il resto della staff. Durante l'era Morris, la mancanza di successi sul campo, assieme a diversi altri fattori, inclusa la recessione economica mondiale, causarono una diminuzione della presenza di pubblico allo stadio.\n2012\u20132013: gli anni con Greg Schiano.\nTre settimane dopo il licenziamento di Raheem Morris, i Buccaneers assunsero Greg Schiano da Rutgers come nuovo capo-allenatore. Nel primo giorno disponibile per la firma dei free agent, la squadra si assicur\u00f2 giocatori d'alto profilo come Vincent Jackson e Carl Nicks, oltre che Eric Wright. I 140 milioni di dollari investiti nel giro di 24 ore furono considerati il pi\u00f9 grande sforzo della famiglia Glazer da un decennio.\nLa squadra termin\u00f2 la stagione 2012 con un record di 7\u20139, classificandosi prima nella difesa sulle corse. La nota pi\u00f9 lieta della stagione furono le prestazioni del running back rookie Doug Martin, che super\u00f2 il record di franchigia di yard corse in una stagione, detenuto precedentemente da Cadillac Williams, di quasi 300 yard. Anche la presenza di pubblico vide un lieve rialzo. Lo stile severo di Schiano, tuttavia, attir\u00f2 anche alcune critiche, ad esempio nel finale della gara contro i Giants, ordin\u00f2 alla propria difesa di continuare a giocare con aggressivit\u00e0 quando il quarterback avversario di stava inginocchiando per concludere la gara.\nAll'inizio della stagione 2013, tifosi e analisti avevano aspettative sopra la media per Tampa Bay, prevedendo un possibile approdo ai playoff, anche in virt\u00f9 del pubblicizzato arrivo del cornerback All-Pro Darrelle Revis, che divenne il defensive back pi\u00f9 pagato della lega. Tali speranze furono per\u00f2 presto deluse. Durante il training camp, avvenne un litigio tra Schiano e il quarterback Josh Freeman. Dopo avere perso tutte le prime tre gare, Freeman fu messo in panchina e alla fine svincolato. Schiano fece partire come titolare il rookie Mike Glennon, ma nonostante le sue prestazioni incoraggianti, la squadra continu\u00f2 a perdere. La fiducia dei tifosi in Schiano cal\u00f2 rapidamente e dopo una partenza con un record di 0-8, la squadra riusc\u00ec ad ottenere una vittoria nel Monday Night Football contro Miami. Una breve striscia vincente vide dei miglioramenti con Glennon come quarterback e Bobby Rainey che si assunse il ruolo di running back titolare dopo che Doug Martin si era infortunato alla spalla, rimanendo fuori per tutta la stagione. Malgrado alcuni miglioramenti individuali e notevoli prestazioni della difesa, la squadra perse tutte le ultime tre gare della stagione, terminando l'annate con sole quattro vittorie. I Bucs si classificarono agli ultimi posti in quasi tutte le categorie statistiche offensive. Il 30 dicembre 2013, Schiano e il general manager Mark Dominik furono licenziati.\n2014-2015: le stagioni di Lovie Smith e Jason Licht; morte di Malcolm Glazer.\n2014.\nIl 1\u00ba gennaio 2014, Lovie Smith fu assunto come nuovo capo-allenatore dei Buccaneers. Smith in precedenza aveva trascorso cinque stagioni a Tampa Bay dal 1996 al 2001, come allenatore dei linebacker sotto la direzione di Tony Dungy. Il 21 gennaio 2014, Jason Licht fu assunto come nuovo general manager. Un'acquisizione di rilievo fu l'ex quarterback dei Chicago Bears Josh McCown, reduce dalla miglior stagione della carriera. Riflettendo la volont\u00e0 di un nuovo inizio per la franchigia, i Buccaneers modificarono il loro logo e le uniformi per la stagione a venire. Intanto, il 28 maggio 2014, all'et\u00e0 di 86 anni mor\u00ec lo storico proprietario Malcolm Glazer. Il 12 marzo 2014, McCown firm\u00f2 coi Tampa Bay Buccaneers un contratto biennale del valore di 10 milioni di dollari. Con McCown al timone, la squadra perse le prime tre gare, finch\u00e9 questi non si infortun\u00f2, lasciando il posto nella settimana 4 Mike Glennon che guid\u00f2 i Bucs alla prima vittoria. Questi disput\u00f2 come titolare anche i successivi cinque turni che risultarono in altrettante sconfitte, finch\u00e9 McCown torn\u00f2 a riprendere in mano le redini della squadra nella settimana 10 contro i Falcons, un'altra sconfitta. La seconda e ultima vittoria della stagione fu sette giorni dopo in casa dei Redskins. L'annata termin\u00f2 con un record di 2-14, il peggiore della lega. La nota pi\u00f9 positiva fu il ricevitore Mike Evans, scelto come settimo assoluto nel Draft 2014, che stabil\u00ec un nuovo record di franchigia con 12 touchdown su ricezione.\n2015.\nDopo una sola stagione, l'11 febbraio 2015 i Buccaneers svincolarono McCown. In possesso della prima scelta assoluta nel Draft NFL 2015, la squadra scelse il quarterback Jameis Winston da Florida State, vincitore dell'Heisman Trophy 2013. La prima gara con Winston in cabina di regia fu una sconfitta contro i Tennessee Titans. La prima vittoria giunse sette giorni dopo contro i Saints. Dopo dodici partite, la squadra aveva un record di 6-6, ancora in corsa per un posto nei playoff, ma fu sconfitta in tutte le ultime quattro partite, terminando con un bilancio di 6-10. Nonostante l'avere vinto quattro gare in pi\u00f9 della stagione precedente, il capo-allenatore Smith fu licenziato. Dopo qualche difficolt\u00e0 iniziale, Winston disput\u00f2 un'annata positiva, passando oltre 4.000 yard e venendo convocato per il Pro Bowl.\n2016-2018: l'era di Dirk Koetter.\nIl 15 gennaio 2016, il giorno dopo il licenziamento di Smith, il coordinatore offensivo Dirk Koetter fu promosso capo-allenatore. Dopo la vittoria nella gara di apertura, Tampa Bay perse tutte le altre gare del mese di settembre. La squadra pat\u00ec diversi infortuni in attacco ma una vittoria nel Monday Night Football contro Carolina la vide iniziare una striscia in cui vinse sette delle successive nove gare. Tra le settimane 10 e 14, i Buccaneers ebbero per la prima volta una serie di cinque gare vinte consecutivamente dalla loro stagione da titolo del 2002. Sconfitte agli ultimi istanti contro Dallas e New Orleans furono decisive per le speranze di playoff del club, mancati per la nona stagione consecutiva malgrado il primo record positivo (9-7) dalla stagione 2010. Winston divenne il primo quarterback della storia a passare oltre 4.000 yard in entrambe le prime stagioni in carriera mentre Mike Evans fu convocato per il primo Pro Bowl dopo essersi classificato secondo nella NFL con 12 touchdown su ricezione.\nDopo l'annata positiva, i Bucs vinsero solamente 10 partite nelle successive due stagioni e il 30 dicembre 2018 Koetter venne licenziato.\n2019-presente: l'era di Bruce Arians.\n2019.\nNel 2019 i Buccaneers firmarono l'ex allenatore degli Arizona Cardinals Bruce Arians che torn\u00f2 dal ritiro firmando un contratto di 4 anni. Alcune firme chiave furono l'offensive tackle Donovan Smith, il linebacker Shaquil Barrett e il linebacker Deone Bucannon.\nNella prima stagione di Arians vi erano alte aspettative sul miglioramento del gioco di Jameis Winston ma esse andarono deluse. La squadra concluse con un record di 7\u20139, inclusa una serie di quattro vittorie consecutive nelle settimane 12\u201315. Winston concluse la sua annata con oltre 5.000 yard passate, 33 touchdown e 30 interception, diventando il primo giocatore della storia a passare nella stessa stagione 30 touchdown e 30 intercetti.\n2020: l'arrivo di Tom Brady e il ritorno al Super Bowl.\nPrima dell'inizio della stagione 2020, Bruce Arians e i Buccaneers decisero di rinunciare a Jameis Winston come loro quarterback e acquistarono il sei volte vincitore del Super Bowl e quarterback veterano dei New England Patriots Tom Brady con un contratto biennale da 25 milioni di dollari. In seguito giunse anche l'ex tight end dei Patriots Rob Gronkowski che torn\u00f2 dal ritiro per giocare di nuovo accanto a Brady. \nTom Brady guid\u00f2 la squadra a un record di 11-5 record e alla prima qualificazione ai playoff dal 2007, battendo il Washington Football Team nel wild card round dei playoff, la prima vittoria dei Bucs nella \"post-season\" dal 2002. Nel divisional round batterono i New Orleans Saints rivali di division dopo di che eliminarono i Green Bay Packers numero 1 del tabellone della NFC, qualificandosi per il Super Bowl LV dove hanno sconfitto i Kansas City Chiefs. Furono la prima wild card a qualificarsi al Super Bowl dal 2010 e la prima franchigia della storia a disputare la finalissima nello stadio casalingo."}
{"id": "5075411", "revid": "6923", "url": "https://it.wikipedia.org/wiki?curid=5075411", "title": "Indice di opacit\u00e0 finanziaria", "text": "L'Indice di opacit\u00e0 finanziaria (in inglese:Financial Secrecy Index) \u00e8 un indice pubblicato annualmente dal 2013 dalla lobby Tax Justice Network (in italiano: \"Rete di giustizia fiscale\") che riporta la classifica dei paesi pi\u00f9 idonei come paradisi fiscali.\nIndice di opacit\u00e0 finanziaria nel 2013.\nBen 82 tra Paesi e territori sono stati inclusi nell'Indice di opacit\u00e0 finanziaria nel 2013."}
{"id": "5075425", "revid": "121123694", "url": "https://it.wikipedia.org/wiki?curid=5075425", "title": "Gaetano Del Pezzo", "text": "Maestro di scacchi dal 1927, ricopr\u00ec la carica di presidente della Federazione Scacchistica Italiana nel 1949-50.\nBiografia.\nFiglio dell'algebrista italiano Pasquale Del Pezzo (in seguito sindaco di Napoli) e della drammaturga e attivista svedese Anne Charlotte Leffler (sorella del matematico G\u00f6sta Mittag-Leffler), fu marchese di Campodisola e 9\u00ba duca di Caianello. Suo nonno \u2013 l'omonimo Gaetano del Pezzo \u2013 fu ambasciatore del Regno delle Due Sicilie presso il re di Prussia, a Berlino (ove nascer\u00e0 il figlio Pasquale), sotto il regno di Francesco II di Borbone, fu sindaco di Napoli dopo l'Unit\u00e0 d'Italia.\nNon conobbe mai sua madre, morta di peritonite il 21 ottobre 1892, quando lui non aveva che pochi mesi di vita; nondimeno, tenne a lungo un forte legame col ramo svedese della sua famiglia \u2013 in particolare con suo zio G\u00f6sta, del quale portava il nome e con il quale mantenne contatti duraturi. Rimase anche molto legato alla memoria di sua madre: l'archivio epistolare del matematico Vito Volterra, conservata presso l'Accademia nazionale dei Lincei, custodisce una lettera del 1911 con la quale Del Pezzo accettava l'invito \u2013 rivoltogli da Volterra \u2013 a tenere una lezione in ricordo di sua madre (amica del cuore e biografa della matematica Sof'ja Kovalevskaja).\nCresciuto in un retroterra di matematici, si laure\u00f2 ingegnere; ma negli anni accademici dal 1917/18 al 1920/21 fu anche assistente presso il Gabinetto di geometria analitica all'Universit\u00e0 di Napoli, diretto da Nicola Salvatore Dino.\nFu insignito della Croce al Merito di Guerra e fu un apprezzato maestro di scacchi, titolo da lui conseguito al torneo di Napoli del 1927, dove si classific\u00f2 quarto dopo Stefano Rosselli del Turco, Adolf Seitz e Davide Marotti.\nEbbe pure un ruolo di organizzatore nella Federazione Scacchistica Italiana, della quale fu presidente nel biennio 1949-50, e fu socio benemerito del Circolo Canottieri Napoli.\nCarriera sportiva.\nCalciatore.\nDal 1910 al 1921 fu terzino sinistro del Naples. Intraprese quindi la carriera da dirigente: fu prima presidente dell'Internazionale Napoli all'atto della fusione con il Naples nel 1922, e poi Commissario Straordinario del nella stagione 1939-1940, dopo l'addio del presidente Achille Lauro.\nArbitro.\nFece anche parte del primo nucleo di arbitri di Napoli, divenendo arbitro benemerito e nel 1932 divenne presidente della sezione.\nSebbene la sua attivit\u00e0 di arbitraggio sia iniziata prima del 1914, le prime gare arbitrate in Prima Categoria sono note solo dall'inizio della stagione 1914-1915; smise di arbitrare alla fine della stagione 1924-1925.\nNel 1948, in occasione del 50\u00ba anniversario della F.I.G.C., fu insignito del titolo di Pioniere del calcio italiano."}
{"id": "5075428", "revid": "958185", "url": "https://it.wikipedia.org/wiki?curid=5075428", "title": "Tax Justice Network", "text": "Il Tax Justice Network (in italiano: Rete di giustizia fiscale) \u00e8 un gruppo di pressione strutturato in una coalizione di ricercatori e attivisti con una preoccupazione condivisa su ci\u00f2 che sostengono siano gli effetti nocivi di evasione fiscale, elusione fiscale, competizione fiscale e paradisi fiscali, che \"corrompono i regimi fiscali nazionali e di regolamentazione onshore e distorcono premiando azioni economiche free-riders e disorientamento degli investimenti\"."}
{"id": "5075429", "revid": "54354", "url": "https://it.wikipedia.org/wiki?curid=5075429", "title": "Financial Secrecy Index", "text": ""}
{"id": "5075430", "revid": "1543377", "url": "https://it.wikipedia.org/wiki?curid=5075430", "title": "Savages (Theory of a Deadman)", "text": "Savages \u00e8 il quinto album in studio del gruppo post-grunge canadese Theory of a Deadman."}
{"id": "5075435", "revid": "124911171", "url": "https://it.wikipedia.org/wiki?curid=5075435", "title": "Eccidio della Romagna", "text": "L\u2019eccidio della Romagna fu un crimine contro l'umanit\u00e0 commesso dai soldati tedeschi della 16. SS-Panzergrenadier-Division \"Reichsf\u00fchrer SS\", comandata dal generale (\"Gruppenf\u00fchrer\") Max Simon, l'11 agosto 1944. Il giorno seguente la stessa divisione sar\u00e0 responsabile dell'eccidio di Sant'Anna di Stazzema.\nIl contesto storico.\nL'armistizio di Cassibile.\nL'8 settembre 1943, alle ore 19:42, il capo del governo maresciallo Pietro Badoglio annunci\u00f2 ai microfoni dell'Ente Italiano per le Audizioni Radiofoniche (EIAR) l'entrata in vigore dell'armistizio di Cassibile tra il Regno d'Italia e le forze anglo-americane. Questo armistizio, firmato il 3 settembre nella frazione di Cassibile nel comune di Siracusa dal plenipotenziario italiano generale Giuseppe Castellano e dal generale statunitense Walter Bedell Smith, era di fatto una resa senza condizioni.\nL'ottimismo degli alleati sulla possibilit\u00e0 di un'efficace collaborazione italiana contro i tedeschi, almeno sul nostro territorio nazionale, venne meno durante i giorni tra il 3 e l'8 settembre. In questi giorni il governo italiano non soltanto non prese alcuna iniziativa ma continu\u00f2 a mantenere il segreto sull'avvenuta firma dell'armistizio per timore della reazione tedesca nei confronti delle persone e delle citt\u00e0.\nIl risultato della paralisi del governo fu la disgregazione delle forze armate italiane. L'annuncio dell'8 settembre colse il regio esercito del tutto impreparato: nessuna direttiva efficace era stata emanata per gestire la nuova situazione che si era venuta a creare. La fuga di Vittorio Emanuele III e del governo prima a Pescara e quindi a Brindisi, la mattina del 9 settembre, non pu\u00f2 che aumentare il disorientamento: molti militari, credendo la guerra finita, si tolsero l'uniforme e cercarono di tornare alle loro case. La forzata passivit\u00e0 delle truppe italiane, che comunque si resero protagoniste in alcune citt\u00e0 di atti di resistenza, e il limitato (al momento) potenziale offensivo delle forze armate port\u00f2 alla rapida occupazione dell'Italia da parte dei tedeschi e la sua trasformazione in un teatro di guerra.\nIl Regno d'Italia, limitato alle regioni occupate dagli alleati, dichiar\u00f2 guerra alla Germania il 13 ottobre: l'Italia diventa un enorme campo di battaglia tra due eserciti contrapposti, quello anglo-americano e quello del Reich. Un campo di battaglia che vede presto emergere una terza forza: la resistenza partigiana. Gi\u00e0 poche ore dopo l'annuncio dell'Armistizio, si era infatti costituito a Roma il Comitato di Liberazione Nazionale (CNL): una struttura politico-militare che avrebbe caratterizzato la lotta contro l'occupazione tedesca e le forze collaborazioniste fasciste.\nLe rappresaglie naziste contro i civili.\nIl 17 giugno 1944 il comandante delle truppe tedesche in Italia, il feldmaresciallo Albert Kesselring, inoltra ai suoi ufficiali l'ordinanza \u201cNuova regolamentazione per la lotta alle bande\u201d. Con questo comunicato inizia di fatto la politica stragista destinata a martoriare l'Italia centrale nei mesi che portarono dalla liberazione di Roma, avvenuta il 4 giugno 1944, alle operazioni militari sulla Linea Gotica che porteranno (l'anno seguente) alla resa incondizionata delle truppe tedesche in Italia.\nIn quei mesi l'esercito tedesco si rende colpevole di una violenza quasi scientifica: una violenza che non colpisce le comunit\u00e0 in modo estemporaneo, come manifestazione della frustrazione delle truppe o per un gusto istintivo per la morte, ma che \u00e8 tragicamente razionale. Non a caso saranno impiegati reparti specializzati nella repressione ai danni della popolazione. Rappresaglie, rastrellamenti, incendi, arresti sommari furono considerati strumenti leciti e auspicati per mettere pressione al movimento partigiano, terrorizzare la popolazione, massimizzare lo sfruttamento e il prelievo delle risorse materiali e gestire al meglio il contesto della ritirata.\nTra il marzo e l'aprile del 1944 alcuni reparti esploratori della Fallschirm-Panzer-Division 1 \"Hermann G\u00f6ring\". Sull'Appennino tosco-emiliano questi reparti furono responsabili della strage di Monchio, Susano e Costrignano (18 marzo: 136 civili uccisi) e di quella di Cervarolo e Civago (20 marzo: 24 civili uccisi); in Toscana furono invece protagonisti dei rastrellamenti nel Mugello, nella zona di Monte Morello e del Monte Giovi, e nel Casentino. Il 13 aprile i soldati della \u201cG\u00f6ring\u201d misero a ferro e fuoco la frazione di Vallucciole, nel comune di Stia (Arezzo): le vittime dell'eccidio di Vallucciole saranno 108.\nLa strage della Benedicta.\nSull'Appennino Ligure, tra il 6 e l'11 aprile, nella settimana di Pasqua, reparti tedeschi e italiani si scontrarono con i partigiani nella zona dell'Abbazia della Benedicta, non lontano da Genova: 72 partigiani caddero durante i combattimenti e 75 furono uccisi sommariamente. Alcuni dei partigiani sopravvissuti a questa strage saranno poi fucilati, assieme ad altri 42 prigionieri, il 9 maggio nei pressi del passo del Turchino.\nCronologia degli avvenimenti.\nIl rastrellamento della Romagna.\nIl Monte Pisano, segnalato come area d'insediamento partigiano (nella zona di Asciano operava la formazione Casarosa), era controllato da due divisioni: la 16. SS-Panzergrenadier-Division \"Reichsf\u00fchrer-SS\", acquartierata a Nozzano (sede del Comando Tattico, del Tribunale divisionale e del centro raccolta dei prigionieri) in provincia di Lucca e comandata dal generale (\"Gruppenf\u00fchrer\") Max Simon, e la 65\u00b0 Infanterie-Division, nota come \u201cHandgranate\u201d (bomba a mano, per via del simbolo tattico adottato) e che aveva il proprio comando presso Villa Borri ad Asciano. La porzione settentrionale del nostro Comune, quella compresa tra Rigoli e Ripafratta, per la sua vicinanza con l'importante comando di Lucca, assunse durante la ritirata tedesca una grande importanza strategica: non a caso tra il 6 e il 21 luglio i tedeschi distruggono la tratta ferroviaria. Da Nozzano i soldati della \"Reichsf\u00fchrer-SS\" partirono quasi ogni giorno sia per operazioni antipartigiane che per operazioni di rastrellamento di uomini.\nIn conseguenza all'attivit\u00e0 tedesca, molte persone erano salite a trovare rifugio sui monti, soprattutto in quelle zone non interessate dai bombardamenti alleati. La localit\u00e0 di maggiore concentrazione fu la Romagna, dove alla fine di luglio si trovavano \u2013 in un accampamento di fortuna dalle condizioni di vita spartane \u2013 centinaia di persone. \nIl 31 luglio i tedeschi emisero un bando che invitava tutti gli uomini validi dai 16 ai 50 anni a presentarsi entro due giorni ai comandi militari per l'arruolamento volontario nelle compagnie dei lavoratori. Allo scadere del tempo stabilito dal bando, i tedeschi organizzarono un rastrellamento. Alberto Naef, cittadino svizzero sfollato da Livorno che aveva rapporti quotidiani con gli ufficiali SS, avvert\u00ec (secondo quanto riferito il 9 giugno 1945 al Sottocomitato di Liberazione Nazionale di Ripafratta) subito la \u2018popolazione\u2019 della Romagna: tutti gli uomini di et\u00e0 compresa tra i 15 e i 50 anni sarebbero stati considerati partigiani con le conseguenze del caso.\nL'avvertimento non ebbe per\u00f2 alcun seguito. La notte tra il 6 e il 7 agosto i tedeschi, aiutati dai fascisti (a quanto sembra non del luogo), colsero di sorpresa le persone che vivevano alla Romagna.\nLa prigionia a Nozzano.\nAl termine dell'operazione di rastrellamento, i tedeschi pretesero dai prigionieri informazioni sulle formazioni partigiane. La risposta venne da Livia Gereschi, insegnante dei corsi di avviamento professionale che aveva svolto servizio come interprete tra l'autorit\u00e0 comunale di San Giuliano Terme e le forze tedesche di occupazione: quelle persone erano sul monte soltanto per proteggersi dai bombardamenti e nessuno di loro era partigiano o aveva contatti con i partigiani.\nAlle prime luci dell'alba i tedeschi lasciarono la Romagna, portando via 300 prigionieri tra cui la Gereschi. I prigionieri furono condotti a Ripafratta, dove furono divisi in due gruppi: chi poteva lavorare fu caricato su dei camion e inviato a Lucca per essere smistato nei vari campi di lavoro; chi si dichiar\u00f2 non abile al lavoro fu invece condotto a Nozzano. La Gereschi fu aggregata come interprete a quest'ultimo gruppo, costituito per lo pi\u00f9 da persone di et\u00e0 superiore ai 40 anni.\nLa prigionia a Nozzano fu dura: secondo le testimonianze per quattro giorni i tedeschi dettero ai prigionieri soltanto un pezzo di pane al giorno e un poco d'acqua. Durante la prigionia, secondo una testimonianza attendibile, al gruppo della Romagna si aggiunsero almeno altri sei prigionieri. Naef prov\u00f2 a intercedere per la liberazione dei prigionieri, insistendo sul fatto che nessuno di loro era un partigiano: riusc\u00ec soltanto a far liberare il dottor Pietro Calza di Pugnano. I tedeschi gli garantirono che i prigionieri sarebbero stati visitati e che gli idonei sarebbero poi stati inviati al servizio di lavoro, senza per\u00f2 chiarire il destino dei prigionieri veramente inabili. La mattina dell'11 agosto venne, infatti, annunciata una visita medica: i prigionieri sarebbero stati trasportati, quattro alla volta, alla sede dell'ufficiale medico. Il modo scelto per l'esecuzione \u00e8 piuttosto semplice: i prigionieri, divisi in piccoli gruppi, saranno fucilati in localit\u00e0 appartate lontane pochi chilometri di Nozzano.\nIl primo trasporto porta i suoi quattro prigionieri vicino a Quiesa, sulla strada per Massarosa. Grazie ad un gesto istintivo e all'inceppamento dell'arma dell'ufficiale tedesco, Generoso Giaconi riesce per\u00f2 a fuggire. Sar\u00e0, assieme a Oscar Grassini, l'unico sopravvissuto del gruppo prigioniero a Nozzano.\nLa strage.\nIl secondo trasporto port\u00f2 i prigionieri presso l'autostrada Firenze-Mare, fra Filettole e Avane. Di questo trasporto faceva parte Oscar Grassini che, soltanto ferito dalle raffiche di fucile mitragliatore degli assassini, si finse morto riuscendo poi a fuggire per i campi (a seguito delle ferite gli sar\u00e0 amputata la gamba destra).\nDopo i primi due viaggi, i tedeschi utilizzarono pi\u00f9 mezzi per sveltire le operazioni. Undici prigionieri furono fucilati in localit\u00e0 Cavaliere, sul monte di Balbano (tre chilometri a ovest di Nozzano); 8 lungo la strada che porta a Chiatri, sul monte di Quiesa; altri alla spicciolata tra Ripafratta e Filettole. Gli ultimi prigionieri, tra cui Livia Gereschi, furono fucilati in localit\u00e0 Sassaia, una frazione di Corsanico a lungo la via Sarzanese. Con l'ultimo gruppo furono fucilati anche otto uomini appena liberati dal campo di concentramento di Borgo a Mozzano e che avevano avuto la sfortuna di incontrare i cadaveri.\nQuando furono trovati i primi cadaveri tra Ripafratta e Filettole si trovarono loro addosso dei cartelli con scritto: \u201cQuesti banditi hanno sparato ai soldati tedeschi alle spalle\u201d. Erano soltanto delle persone in fuga dalla guerra, la cui unica \u2018colpa\u2019 era stata quella di rifugiarsi in Romagna. La decisione di eliminare i reclusi di Nozzano fu probabilmente presa all'improvviso per fare spazio nei locali del centro di detenzione in previsione delle operazioni del giorno seguente: quello del massacro di Sant'Anna di Stazzema.\nLe uccisioni in Toscana.\nDurante le fasi di ritirata, le truppe nazifasciste commisero molti eccidi anche in Toscana, alcune stragi furono rappresaglie per punire le azioni dei partigiani, altre operazioni di ripulitura e \"desertificazione\" per svuotare porzioni di territorio presso la linea del fronte o sterminare intere comunit\u00e0. Altre, generalmente di piccole dimensioni e in genere accompagnate da furti e violenze sulle donne, furono stragi di frustrazione per una sorte del conflitto ormai segnata: poche le stragi di civili dovute a motivazioni di stampo razziale (come, ad esempio, la strage di via Sant'Andrea a Pisa dove i tedeschi uccisero il presidente della Comunit\u00e0 ebraica cittadina Giuseppe Pardo Roques e altre undici persone).\nLa provincia di Pisa visse l'atrocit\u00e0 tedesca fin dall'inizio del ricorso alla strage come strategia precisa: il 13 giugno fu impiccato a San Rossore il carabiniere Agostino Bragazzi, accusato di avere sabotato una postazione del telegrafo. Il giorno seguente a Castelnuovo di Val di Cecina, lungo la strada che conduce a Larderello, furono uccisi 77 minatori prelevati dai tedeschi il giorno precedente nel borgo di Niccioleta, nel comune di Massa Marittima in provincia di Grosseto.\nA questi eventi devono poi aggiungersi la strage del ponte di Ripafratta (68 vittime, tra cui don Libero Raglianti, medaglia d'oro alla Resistenza), avvenuta il 24 agosto in quello che formalmente territorio della frazione di Filettole nel comune di Vecchiano, e il rastrellamento nel terrirorio circostante la frazione di Molina di Quosa.\nI processi successivi.\nTra il maggio e il giugno 1947, a Padova, venne celebrato un processo per crimini di guerra contro Max Simon. L'eccidio conseguente il rastrellamento della Romagna venne inserito nel dibattimento soltanto all'ultimo momento e non venne preso in considerazione nella formulazione del giudizio finale.\nIl 10 ottobre 2011 il giudice per le indagini preliminari del Tribunale militare di Roma Luca Baiada ha riaperto il procedimento penale a carico di Josef Exner, maresciallo della 16\u00aa SS-Panzer-Grenadier-Division \"Reichsf\u00fchrer-SS\", proprio per la strage dell'11 agosto 1944 ai danni dei rastrellati della Romagna. Il processo, in cui l'amministrazione di San Giuliano Terme si era costituita parte civile, \u00e8 stato archiviato per il decesso dell'imputato.\nDati sulle vittime.\nSecondo l'elenco delle stragi pubblicato dall'Associazione Nazionale Partigiani d'Italia (ANPI) in Toscana, dal giugno al 23 novembre 1944 (strage di Casola in Lunigiana), furono compiute 190 stragi in cui i tedeschi uccisero circa 4000 persone, alla media di 27 al giorno. La strage con pi\u00f9 vittime fu quella orribile di Sant\u2019Anna di Stazzema, del 12 agosto: 560 vittime di cui 130 bambini (la pi\u00f9 piccola, Anna Pardini, di appena 20 giorni).\nNell'elenco dell'ANPI sono ricordate cinque stragi avvenute nel territorio del Comune di San Giuliano Terme: 20 giugno, Agnano (1 vittima); 6 luglio, Ghezzano (1 vittima); 24 luglio, Asciano Pisano (2 vittime); 5 agosto, Asciano Pisano (5 vittime); 19 agosto, Gello (19 vittime). "}
{"id": "5075436", "revid": "767487", "url": "https://it.wikipedia.org/wiki?curid=5075436", "title": "Yonas Seleman", "text": "Carriera.\nClub.\nHa iniziato a giocare nella stagione 2013-2014 con l'Adulis Club.\nNazionale.\nDal 29 novembre al 5 dicembre 2013 ha giocato 3 partite con la Nazionale eritrea nella Coppa CECAFA 2013."}
{"id": "5075437", "revid": "767487", "url": "https://it.wikipedia.org/wiki?curid=5075437", "title": "The Penny Dreadful Picture Show", "text": "The Penny Dreadful Picture Show \u00e8 un film horror statunitense del 2013, formato da cortometraggi e presentato dalla folle presentatrice Penny Dreadful. \nTrama.\nLa folle Penny Dreadfull, insieme ai due mostruosi maggiordomi, Neddy e il ragazzo lupo, vede una serie di cortometraggi horror per trovare il montaggio perfetto.\nSlash in The Box (Taglio nella scatola): Una coppia di giovani fidanzati, riceve una scatola da clown da una misteriosa signora. La notte, la scatola sembra funzionare da sola, producendo uno strano rumore che conduce il ragazzo da s\u00e9. Quando quest'ultimo cerca di aprire la scatola, gli viene sgozzata la gola. La ragazza, si reca al piano di sotto e trova la testa del fidanzato decapitata. Urlando, se ne fugge via, il pi\u00f9 lontano possibile.\nStanca di vedere il resto dei cortometraggi da sola, Penny decide di vederseli con un ragazzo conosciuto su Internet, Rex, che non sospetta minimamente della follia della giovane.\nThe Morning After (Il mattino dopo): Alice, si risveglia nella sua camera, messa sotto sopra. Non ricorda esattamente cosa \u00e8 successo la notte prima, ma alcune visione la stravolgono, tra cui una scena in cui il suo fidanzato, Charlie, le fa una proposta di matrimonio, che tuttavia rifiuta. Dopo aver incontrato sia il fidanzato, che l'amico di quest'ultimo completamente ubriachi, Alice si dirige al lavoro. Per\u00f2, ha un'altra visione in cui un'amica le passa una fiala per farla sentire \u201clibera\u201d. In ufficio, la donna si ricorda dell'incontro in un locale con il misterioso e affascinante Clive. La ragazza, scopre inoltre di essere attratta tantissimo dal sangue e quando si reca in infermeria per cercare una spiegazione scientifica al suo mal di testa e vertigini, non le dicono niente d'importante. Uscita dal lavoro, viene seguita dalla misteriosa Jess, che le rivela che sta morendo dentro e che i suoi organi stanno lentamente cessando. Quest'ultima, la notte prima entra nel locale mentre Clive e Alice stavano parlando. Seduce la giovane velocemente e la porta con s\u00e9, trasformandola in qualcosa di molto simile a un vampiro. Venuta a conoscenza della verit\u00e0, Jess d\u00e0 ad Alice il suo sangue, e lei lo assaggia con piacere. Tuttavia, quando la sete di sangue di entrambe mira su Charlie, scopiera un litigio tra le due che terminer\u00e0 con la morte di Jess. Alice, abbandona Charlie ridandogli l'anello che le aveva regalato, e si dirige da Clive, anch'egli un vampiro, per vivere un'esistenza felice a fianco di cui colui che ama.\nRex, nota che c'\u00e8 qualcosa che non va in Penny e per questo decide di andare via dalla sua dimora. La ragazza tuttavia lo uccide quando viene a sapere che intendeva solo copulare. Arriva per\u00f2 un altro ragazzo a far compagnia alla psicopatica. Il nuovo ragazzo, \u00e8 un nerd che crede che Penny, insieme ai due maggiordomi, siano solo dei cosplayer. Insieme, i quattro vedono il nuovo cortometraggio.\nThe Slaughter House (La famiglia Slaughter): Un gruppo di sei ragazzi \u2013 dopo aver parlato in macchina delle misteriose scomparse avvenute recentemente di intere famiglie \u2013 hanno un guasto al motore e si ritrovano bloccati nel bel mezzo della strada. Incontrano poi un ragazzo, Cody che gli offre aiuto e ospitalit\u00e0 nella sua casa, avvertendoli che la famiglia \u00e8 molto eccentrica. L'intero gruppo accetta, facendo conoscenza con la stravagante Candy, il paralizzato Brady e la loro strana madre. Per festeggiare il compleanno di Brady, Candy effettua uno show che fa aumentare i dubbi sulla sua sanit\u00e0 mentale a molti ragazzi. Dopo l'arrivo del capo-famiglia, i sei ragazzi e i membri della famiglia cenano insieme. Ron, uno dei sei, offende l'intera famiglia e spara a Cody, ferendolo e mettendo in ostaggio tutti i proprietari della casa. I sei ragazzi sono in realt\u00e0 giustizieri, e cercano Rusty, l'artefice delle scomparse e il fratello di Brady, Cody e Candy. I giustizieri interrogheranno i familiari separatamente, torturandoli e violentandoli sessualmente. Tuttavia, gli oppressi si ribellano alla spietatezza dei ragazzi, facendo scoppiare un vero e proprio bagno di sangue. A peggiorare la situazione sar\u00e0 il commesso di una stazione di benzina, che conoscendo Brady e gli altri, si recher\u00e0 a casa loro per dargli il regalo di compleanno, trovando una scia di cadaveri. Soltanto due ragazzi riescono a sopravvivere alla lotta, ma vengono rapiti dal commesso, che svela loro che Rusty \u00e8 rimasto sfigurato durante la guerra del golfo e ha vissuto da lui \u2013 che \u00e8 suo nonno\u00a0\u2013 per tutto il tempo, uccidendo e saccheggiando. Dalla porta d'ingresso, esce Rusty con in mano una motosega, pronto a vendicare Candy, Cody e tutti i membri della sua famiglia.\nPenny, stanca del nuovo ragazzo che non la finisce mai di parlare, lo uccide. Alla porta d'ingresso, bussa un ragazzo che deve comprare degli oggetti antichi dall'uomo lupo. Penny gli consiglia la scattala da Clown, sapendo che quando l'aprir\u00e0 verr\u00e0 ucciso. La ragazza, si domanda inoltre dove sia il vero amore, mentre Neddy la guarda con occhi luccicanti. Intanto, i due, insieme al l'uomo lupo, decidono di vedere un film per ingannare l'attesa."}
{"id": "5075441", "revid": "648716", "url": "https://it.wikipedia.org/wiki?curid=5075441", "title": "Attacco di Sybil", "text": "L'attacco di Sybil \u00e8 un attacco informatico dove i sistemi di reputazione sono sovvertiti falsificando le identit\u00e0 di una persona in una rete p2p. Fu chiamato cos\u00ec nel 2002 su suggerimento di Brian Zill, ricercatore Microsoft per l'argomento del romanzo Sybil del 1973 di Flora Rheta Schreiber, un caso di studio di una donna a cui \u00e8 stato diagnosticato un disturbo dissociativo dell'identit\u00e0. Prima del 2002 l'attacco si chiamava \"pseudospoofing\", termine coniato da L. Detweiler.\nDescrizione.\nL'attacco di Sybil alla sicurezza informatica \u00e8 un attacco in cui un sistema di reputazione viene sovvertito creando identit\u00e0 multiple. La vulnerabilit\u00e0 di un sistema di reputazione a un attacco di Sybil dipende dal modo in cui le identit\u00e0 possono essere generate a buon mercato, dal grado in cui il sistema di reputazione accetta input da entit\u00e0 che non hanno una catena di fiducia che li collega a un'entit\u00e0 fidata e se la reputazione il sistema tratta tutte le entit\u00e0 in modo identico. A partire dal 2012 , le prove hanno dimostrato che gli attacchi Sybil su larga scala potevano essere eseguiti in modo molto economico ed efficiente in sistemi realistici esistenti come BitTorrent Mainline DHT.\nUn \"soggetto\" su una rete peer-to-peer \u00e8 un pezzo di software che ha accesso alle risorse locali. Un'entit\u00e0 si pubblicizza sulla rete peer-to-peer presentando \"un'identit\u00e0\". Pi\u00f9 di un'identit\u00e0 pu\u00f2 corrispondere a una singola entit\u00e0. In altre parole, la mappatura delle identit\u00e0 alle entit\u00e0 \u00e8 \"molti a uno\". Le entit\u00e0 nelle reti peer-to-peer utilizzano pi\u00f9 identit\u00e0 per scopi di ridondanza, condivisione delle risorse, affidabilit\u00e0 e integrit\u00e0. Nelle reti peer-to-peer, l'identit\u00e0 viene utilizzata come astrazione in modo che un'entit\u00e0 remota possa essere a conoscenza delle identit\u00e0 senza necessariamente conoscere la corrispondenza delle identit\u00e0 con le entit\u00e0 locali. Per impostazione predefinita, si presume che ogni identit\u00e0 distinta corrisponda a un'entit\u00e0 locale distinta. In realt\u00e0, molte identit\u00e0 possono corrispondere alla stessa entit\u00e0 locale.\nUn avversario pu\u00f2 presentare pi\u00f9 identit\u00e0 a una rete peer-to-peer per apparire e funzionare come pi\u00f9 nodi distinti. L'avversario pu\u00f2 quindi essere in grado di acquisire un livello di controllo sproporzionato sulla rete, ad esempio influenzando i risultati delle votazioni.\nNel contesto delle comunit\u00e0 online (umane), tali identit\u00e0 multiple sono talvolta note come sockpuppets.\nPrevenzione.\nGli approcci noti alla prevenzione degli attacchi di Sybil includono la convalida dell'identit\u00e0, gli algoritmi del grafico della fiducia sociale o i costi economici, la convalida della personalit\u00e0 e le difese specifiche dell'applicazione.\nConvalida dell'identit\u00e0.\nLe tecniche di convalida possono essere utilizzate per prevenire attacchi di Sybil e respingere entit\u00e0 ostili mascherate. Un'entit\u00e0 locale pu\u00f2 accettare un'identit\u00e0 remota basata su un'autorit\u00e0 centrale che garantisce una corrispondenza \"uno a uno\" tra un'identit\u00e0 e un'entit\u00e0 e pu\u00f2 persino fornire una ricerca inversa. Un'identit\u00e0 pu\u00f2 essere convalidata direttamente o indirettamente. Nella convalida diretta, l'entit\u00e0 locale richiede all'autorit\u00e0 centrale di convalidare le identit\u00e0 remote. Nella convalida indiretta l'entit\u00e0 locale si basa su identit\u00e0 gi\u00e0 accettate che a loro volta garantiscono la validit\u00e0 dell'identit\u00e0 remota in questione.\nApplicazioni e servizi di rete pratici spesso utilizzano una variet\u00e0 di \"proxy\" di \"identit\u00e0\" per ottenere una resistenza limitata agli attacchi di Sybil, come la verifica del numero di telefono, la verifica della carta di credito o anche in base all'indirizzo IP di un client. Questi metodi hanno le limitazioni che di solito \u00e8 possibile ottenere pi\u00f9 proxy di identit\u00e0 di questo tipo a un certo costo, o addirittura ottenerne molti a basso costo attraverso tecniche come lo spoofing di SMS o lo spoofing di indirizzi IP. L'uso di tali proxy di identit\u00e0 pu\u00f2 anche escludere coloro che non hanno accesso immediato al proxy di identit\u00e0 richiesto: ad esempio, quelli senza il proprio telefono cellulare o carta di credito o gli utenti che si trovano dietro traduzione di indirizzi di rete a livello di operatore telefonico che condividono i propri indirizzi IP con molti altri.\nGrafici sulla fiducia sociale.\nLe tecniche di prevenzione Sybil basate sulle caratteristiche di connettivit\u00e0 dei grafici sociali possono anche limitare l'entit\u00e0 del danno che pu\u00f2 essere causato da un determinato aggressore Sybil, preservando l'anonimato.\nQueste tecniche non possono impedire completamente gli attacchi di Sybil e possono essere vulnerabili a tali attacchi diffusi su piccola scala. Inoltre non \u00e8 chiaro se i social network online del mondo reale soddisferanno i presupposti di fiducia o connettivit\u00e0 che questi algoritmi assumono.\nCosti economici.\nIn alternativa, imporre costi economici come barriere artificiali all'ingresso pu\u00f2 essere utilizzato per rendere gli attacchi di Sybil pi\u00f9 costosi. La \"prova del lavoro\" (proof of work), ad esempio, richiede che un utente dimostri di aver impiegato una certa quantit\u00e0 di sforzo computazionale per risolvere un puzzle crittografico.\nConvalida della personalit\u00e0.\nIn alternativa alla verifica dell'identit\u00e0 che tenta di mantenere una rigida regola di assegnazione \"uno per persona\", un'autorit\u00e0 di convalida pu\u00f2 utilizzare un meccanismo diverso dalla conoscenza dell'identit\u00e0 reale di un utente, come la verifica della presenza fisica di una persona \"non identificata\" in un determinato luogo e tempo come in una \"pseudonym party\" per imporre una corrispondenza uno a uno tra le identit\u00e0 online e gli utenti del mondo reale.\nDifese specifiche dell'applicazione.\nUn certo numero di protocolli distribuiti \u00e8 stato progettato pensando alla protezione dagli attacchi Sybil. SumUp e DSybil sono algoritmi resistenti a Sybil per la raccomandazione e il voto di contenuti online. Wh\u0101nau \u00e8 un algoritmo di tabella hash distribuita resistente a Sybil. L'implementazione di Kademlia da parte di I2P prevede anche disposizioni per mitigare gli attacchi di Sybil."}
{"id": "5075442", "revid": "287204", "url": "https://it.wikipedia.org/wiki?curid=5075442", "title": "La lucina", "text": "La lucina \u00e8 un romanzo di Antonio Moresco pubblicato nel 2013.\nTrama.\nIl protagonista, del quale non viene mai citato il nome, si ritira a vivere in montagna in un borgo completamente abbandonato. \u201cSono venuto qui per sparire\u201d \u00e8 la prima riga del romanzo. La natura che lo circonda ha qualcosa di misterioso, animali e piante sembrano ignorare la sua presenza, agiscono unicamente in base al proprio istinto.\nUna notte l'uomo vede sulla montagna di fronte a s\u00e9 una lucina che perfora il buio, ma non ricorda di avere mai notato un edificio. Il giorno dopo, alla luce del sole, non riesce a individuare la fonte. Quando scende al paese per la spesa, domanda delucidazioni al negoziante, secondo il quale nessuno pi\u00f9 abita nel luogo da lui indicato. Lo rimanda a un esperto di avvistamenti di UFO, lui si reca a trovarlo piuttosto scettico; infatti l'uomo, un albanese, si limita a registrare su una mappa di avvistamenti il punto in cui lui ha visto la lucina.\nIl protagonista si mette alla ricerca da solo, percorrendo in auto un sentiero sulla montagna fino ad arrivare a una casa isolata nel bosco, dove vede un bambino. Nessuno in paese sembra saperne nulla. Il protagonista torna ancora, e riesce a scoprire che il bambino vive da solo senza genitori, e che \u00e8 lui ad accendere ogni notte la luce che si vede dall'altra parte del monte. Finalmente il bambino lo fa entrare in casa, dove pu\u00f2 constatare che effettivamente vive da solo e fa tutto da s\u00e9, dal bucato, alle pulizie alla cucina. Inoltre, la sera frequenta anche la scuola.\nIn paese, tuttavia, escludono che esista una scuola serale. Una notte, il protagonista si apposta fuori dall'edificio e riconosce il bambino che esce insieme agli altri con la sua cartella. Tornato a casa sua lo affronta ed ottiene una confessione: il bambino \u00e8 morto. Tutti i bambini della scuola serale sono bambini morti.\nIl piccolo \u00e8 stanco perch\u00e9 lavora troppo, sta facendo le pulizie nella casa vicino alla propria; deve prepararla per l'arrivo del protagonista.\nPersonaggi.\nIl protagonista.\nNessuno dei personaggi del romanzo ha un nome.\nIl protagonista si presenta con una dichiarazione lapidaria: \u201csono venuto qui per sparire\u201d (p.\u00a09).\nNon sar\u00e0 dato sapere al lettore da cosa o da chi egli desideri sparire. Il protagonista possiede le stesse caratteristiche di altri personaggi dell'autore, come il fuggiasco del racconto \"Clandestinit\u00e0\" o il protagonista del romanzo \"Gli incendiati\". I personaggi delle opere di Antonio Moresco sono infatti spesso uomini o donne che si perdono volontariamente nelle periferie delle grandi citt\u00e0 o ai margini della civilt\u00e0, in un luogo disabitato e per molti versi inospitale, seppure bellissimo per la natura incontaminata che vi predomina.\nNel caso de \"La lucina\" il desiderio di dissoluzione dell'uomo \u00e8 sublimato dalla solitudine del luogo e dalla povert\u00e0 della casetta dove egli abita, senza nessuno dei comfort del mondo civile, della citt\u00e0, tranne che per la luce elettrica, che illumina anche la casetta del bambino. Il protagonista scorge, al di l\u00e0 della valle che divide due colli, il tenue chiarore che da essa promana nel buio assoluto.\nIl bambino.\nEgli si presenta \u201cin calzoncini corti, con la testa rasata, in una cucina\u201c (p.\u00a063).\nPer sua stessa ammissione, il bambino \u00e8 morto suicida.\nVive da solo, nella casa della lucina, si lava il bucato a mano, le lenzuola nelle quali di notte fa ancora la pip\u00ec, e va alla scuola serale, con altri bambini morti che lo hanno soprannominato Stucco, per via della sua abitudine di mangiare lo stucco che fissa i vetri delle finestre della scuola.\nIl maestro lo punisce continuamente perch\u00e9 \u201cnon capisce niente\u201c e gli d\u00e0 brutti voti, fino allo zero.\nIl bambino lascia intendere che tutte queste umiliazioni sono state la causa del suo suicidio, anche se non lo dice esplicitamente.\nIl paesaggio.\nNe \"La lucina\", il paesaggio si identifica con un bosco lussureggiante fino all'eccesso, nel quale muschio, licheni, piante di ogni genere continuano incessantemente ad avanzare e ad inghiottire e cancellare le tracce dell'esistenza umana, ruderi, muri, viottoli e sentieri, nutrendosi quasi cannibalescamente di se stesse.\nGli animali.\nAnche gli animali ne \"La lucina\" interagiscono con silenzi e parole con il protagonista.\nLe rondini si mostrano come \u201cfolli frecce che per\u00f2 non volano come frecce, strappano, si conficcano, invertono improvvisamente direzione, gridano\" (p.\u00a083), apparendo, anche con le loro frasi bislacche, creature schizofreniche in preda a uno stato mentale di agitazione.\nDurante il racconto vengono descritte mute di cani silenziosi o abbaianti, volpi, tassi, lucciole, farfalle.\nTutti questi esseri sono estremamente eloquenti nelle loro mosse, nelle esitazioni e nelle fughe e sono sempre capaci di parlare senza parole e di evocare sentimenti fortissimi, contribuendo alla rappresentazione di situazioni ironiche e tragiche.\nGli abitanti del borgo.\nIl piccolo borgo a valle della casa del protagonista \u00e8 abitato da alcuni esseri umani.\nSi tratta di personaggi minori: il bidello della scuola serale, anche lui morto, ma che \u00e8 voluto tornare alla sua occupazione di un'intera vita, la titolare del piccolo negozio di generi alimentari; il bovaro, cercatore di ufo; i vecchi del paese; una donna araba velata che lavora nei campi. Tutti questi personaggi rappresentano un'umanit\u00e0 ridotta ai minimi termini, inerte, rinunciataria, immobile e soggiogata dalla prepotente supremazia della natura circostante.\nTematiche.\nIl rapporto con la natura.\nFarfalle, rondini, cani e animali selvatici, ma anche microorganismi, talvolta assediano, invadono e soverchiano letteralmente gli ambienti o i personaggi de \"La lucina\" fino a diventare l'io narrante e rappresentano una realt\u00e0 primordiale pi\u00f9 antica e pi\u00f9 longeva dell'uomo stesso.\nLe rondini colpiscono l'attenzione del protagonista con i loro insoliti e folli voli, che egli vede come manifestazioni di una totale mancanza di razionalit\u00e0 e addirittura di senso, tipica delle malattie mentali come la schizofrenia.\nEsse si rivolgono a lui, che le ha interrogate sul significato delle loro traiettorie, e gli rispondono \"noi voliamo come non ci hai mai visto volare\" (p.\u00a083).\nGli animali qui \"rappresentano una sacralit\u00e0 'satanica' o parodistica rispetto alla religione istituzionalizzata\" (Marano, \"La lotta per nascere \", p.\u00a019), dal sapore fortemente classico, pagano.\nLa buca.\nLa buca, che in questo romanzo \u00e8 lo scarico del water della casa del protagonista e del bambino, e che in altri romanzi e racconti di Moresco \u00e8 raffigurata come una vulva o una bocca, rappresenta la voragine spalancata, dalla quale pu\u00f2 uscire un suono o una musica e nella quale oggetti e addirittura esseri umani possono essere fagocitati e scomparire inghiottiti.\nNel romanzo il protagonista osserva e descrive il tentativo di far sparire nello scarico del water una piccola farfalla morta che ha rinvenuta su di un davanzale.\nLa buca, sotto forma di bocca, o vulva, \u00e8 un topos ricorrente nelle opere di Antonio Moresco, fino a dare il titolo, \"la buca\", ad uno dei racconti de Il Combattimento, nel quale essa rappresenta una sorta di punto di contatto tra il mondo dei vivi e quello dei morti, tra la vitalit\u00e0 del \"sopra\" e la disgregazione del \"sotto\", il regno dei morti e della corruzione, rappresentata dalle feci, dai rifiuti, dalle viscere degli animali che vi vengono gettate.\nL'esplosione escrementizia.\n\"L'esplosione escrementizia\" (Marano, \"La lotta per nascere\", p.\u00a020) simbolicamente rappresenta nelle opere di Moresco la rigenerazione, la mutazione ricreativa, che assume spesso un carattere sonoro, musicale, che allude pertanto alla produzione artistica, alla creazione dell'opera.\nLe rondini, che volano in modo incomprensibile, si preparano a migrare, ad andare altrove, \"verso quel folle viaggio di cui non conoscono neanche la meta\" (\"La lucina\", p.\u00a087), e per tutta risposta all'interrogazione del protagonista, una di esse lo centra in piena fronte con uno schizzo di escremento lasciato cadere come a volergli indicare simbolicamente la meta. La rigenerazione consiste nell'atto di defecare raffigurato come un'esplosione.\nDa tale esplosione deriva la creazione.\nLa solitudine.\nTutti i personaggi del romanzo, a partire dal protagonista, sono immersi in una condizione di isolamento e sono avvolti nell'oscurit\u00e0, nella quale si muovono come in una condizione naturale e inevitabile.\nLa solitudine di Antonio Moresco \"\u00e8 quella rinfrancante e rinfrescante di Giacomo Leopardi che elegge a proprio idolo polemico la concezione immunitaria della letteratura e la sua illusione tipicamente ideologica del poter sfuggire o ripararsi dalla morte\" (Marano, \"La lotta per nascere\", p.\u00a021).\nIl romanzo si apre con una lapidaria dichiarazione del protagonista: \"sono venuto qui per sparire, in questo borgo abbandonato e deserto di cui sono l'unico abitante\" (p.\u00a09).\n\u00c8 una condizione di fuggitivo che si riscontra anche nei personaggi delle altre opere di Moresco, tutti marcati da un tratto di personale isolamento, dal quale non \u00e8 possibile liberarsi per mezzo di nessuna tradizionale forma di socialit\u00e0, ma solo attraverso gesti estremi e metafisici, fusioni attraverso il buio, o la fiamma.\nNel romanzo \"La lucina\" il bambino, i vecchi, il bidello, e perfino il grosso cane rottweiler dalle zampe spezzate incontrato per strada dal protagonista sono pervasi da un profondo senso di solitudine.\nLa condizione infantile.\nIl piccolo abitante della casa dalle cui finestre il protagonista vede filtrare la lucina, cos\u00ec come il bambino del racconto \"La buca\", incarna per l'autore il tema a lui caro sviluppato ne \"Gli esordi\"; la sua particolare condizione di orfano, autosufficiente nella piccola casina, rappresenta letterariamente la fine del soggetto e la nascita dell'autore (Marano, \"la lotta per nascere\", p.\u00a021) e si coniuga con una condizione che, oltre ad essere costituita dall'infanzia, coincide con una povert\u00e0 di spirito che ha un forte sapore d'innocenza. Si tratta di riferimenti autobiografici dell'autore, che per sua stessa ammissione dichiara di essere stato uno studente classificato come mediocre dalla scuola (Antonio Moresco e Dario Voltolini, \"Scrivere sul fronte occidentale\", p.\u00a047) ed \u00e8 un intellettuale estraneo alla comunit\u00e0 letteraria tradizionale.\nIl bambino \u00e8 un diverso, un emarginato, e per questo incarna una figura assoluta, che si eleva sulla banalit\u00e0 della normalit\u00e0 per rappresentare un'innocenza quasi evangelica che richiama personaggi come il Principe My\u0161kin di Dostoevskij o il Don Chisciotte di Cervantes, soggetti letterari estremamente cari a Antonio Moresco.\nEgli rappresenta la chiave di volta dell'esperienza del protagonista, il quale si \u00e8 immerso nell'isolamento e nell'oscurit\u00e0 della solitudine del borgo disabitato per indursi ai minimi termini, per andare verso un altrove del quale non sa assolutamente niente. Sono proprio quell'ignoranza e quell'inconsapevolezza che garantiscono l'autenticit\u00e0 della sua esperienza.\nLa lucina della casetta del bambino, dall'altra parte della valle, lo incuriosisce e lo richiama, rappresenta per lui il faro che lo guida attraverso lo scuro intrigo della notte e del bosco inestricabile. Essa lo conduce verso l'epilogo, che per\u00f2, cos\u00ec come \u00e8 raccontato e lasciato sospeso, costituisce un punto di partenza e non di arrivo, un inizio e non una fine : (Protagonista): \"vieni!\" (Bambino): \"ma non si vedono pi\u00f9 i sentieri! Non si pu\u00f2 andare da nessuna parte! Non si vede niente!\" (Protagonista): \"vieni!\" (Bambino) Gli do la manina, me la prende, con la sua grande mano. \"Dove andiamo?\" Gli chiedo: (Protagonista): \"non lo so\" (p.\u00a0167).\nAnche nel tessuto narrativo il bambino \u00e8 uno strumento di una rivoluzione diventando nell'ultimo breve capitolo l'io narrante, che per tutto il romanzo era stato il protagonista adulto, assumendo egli il ruolo di nuovo protagonista, nell'incognita irrisolta del finale.\nQuesto \u00e8 un altro tema caro a Antonio Moresco: la fusione dei corpi attraverso la morte e la supremazia della luce sull'oscurit\u00e0, oscurit\u00e0 che per\u00f2 deve essere attraversata senza esitazioni e senza alcuna certezza.\nL'increato.\nLa scrittura \u00e8 per Moresco \"indice dell'increazione\" (Cristiano, \"La lotta per nascere\", p.\u00a0182). Con questo termine egli vuole significare che ogni parola viene fissata sulla pagina mentre sta ancora nascendo e rappresenta il rifiuto di qualunque tentativo di definizione, di standardizzazione della produzione letteraria.\nLa scrittura intesa in tal senso come increazione \u00e8 al tempo stesso scelta di una parola e scarto di tutte le altre parole.\nIl caos naturale.\nIl paesaggio montano nel quale \u00e8 ambientato il racconto \u00e8 dominato da una natura rigogliosa in continua avanzata sulle rovine di vecchi insediamenti umani. Esso \u00e8 la rappresentazione metaforica del Caos, un altro tema costante nella produzione letteraria di Antonio Moresco. Il brulicante procedere della flora, costituita da miriadi di grovigli di muschi, licheni, arbusti che crescono perfino in aria e che si insinuano nei muri decrepiti, invade e sgretola le vie segnate dall'uomo.\nEssa \u00e8 la raffigurazione del Caos, che \u00e8 l'essenza della vita, in quanto p\u00f2lemos, battaglia di organismi, dalle cellule ai batteri, alle spore, guerra di forme di vita contro altre forme di vita. \nLa metafora della natura \u00e8 estesa da Antonio Moresco in tutta la sua produzione: il suo presupposto non \u00e8 la conservazione ma la dissipazione, il trauma della distruzione e della morte, che per\u00f2 rappresenta l'unico modo per l'autore di creare nuova vita (Marano, \"La lotta per nascere\", p.\u00a024).\nIn termini letterari essa costituisce l'incognita del nuovo inizio conseguente alla fine della distruzione, che l'artista deve accettare in tutta la sua tragicit\u00e0.\nIl romanzo descrive lo sviluppo di questa guerra della natura nel corso delle stagioni, con l'esplosione dei fiori, la loro inutile e breve esistenza troncata da una violenta grandinata, l'arrivo e la scomparsa delle rondini, il silenzio compatto e uniforme della neve, il flagello costante della pioggia.\nRealt\u00e0 e chaos: il Nistagmo.\nReale, per Antonio Moresco \u201c\u00e8 soltanto il contagio del chaos\u201d (Marano, \"La lotta per nascere\", p.\u00a026).\nL'individuo ha una sua sostanza solo se messo in relazione con il tutto che lo circonda. \nLa lucina che il protagonista scorge nel buio dall'altra parte della vallata \u00e8 un filo che congiunge due esseri e che pertanto consente al protagonista di percepire se stesso in rapporto con qualcun altro nella solitudine totale in cui \u00e8 immerso.\nLa visione della realt\u00e0 nella scrittura di Moresco \u00e8 stata individuata da parte della critica come una risultante di un disturbo della vista del quale soffre l'autore, il nistagmo (Antonio Moresco, Carla Benedetti, \"La visione\").\nA causa di tale malattia, che causa un costante tremolio dei bulbi oculari, il soggetto ha una visione malferma e tremolante, che gli impedisce di distinguere perfettamente i contorni delle cose che osserva.\nIn senso letterario, un tale disturbo coincide con una visione del mondo nella quale ogni cosa si presenta come instabile, in continuo divenire, e nel rapporto tra i soggetti il confine tra l'uno e l'altro \u00e8 impossibile da segnare.\nI corpi pertanto sono percepiti e rappresentati sempre sul punto di invadersi reciprocamente, e il mondo si manifesta come un chaos in un ciclo di continua espansione e distruzione.\nDurante la notte il terreno su cui sorge la casetta del protagonista \u00e8 scosso dalle violente vibrazioni di terremoto, tutto sembra crollare tutto da un momento all'altro.\nIl terremoto rappresenta l'incombente distruzione delle cose da parte della natura.\nL'esordio.\nStrettamente legato al tema dell'increato e del Chaos \u00e8 quello dell'esordio.\nPer Antonio Moresco, cos\u00ec come nella natura tutto avviene in virt\u00f9 della continua dissipazione capace di rigenerare ogni essere, in letteratura la parola si offre alla distruzione per dare vita a nuova parola.\nIl tema dell'esordio come momento di distruzione che prelude alla costruzione \u00e8 rappresentato ne \"La lucina\" nella continua successione di notte e giorno, di buio e luce, senza mai un esito, in un percorso circolare che non si interrompe con la fine del romanzo. Il significato di tale cerchio \u00e8 che non vi pu\u00f2 essere raggiungimento della luce se non attraversando il buio, e cos\u00ec il protagonista non potr\u00e0 entrare in contatto con la lucina che emana dalla casa del bambino se non attraversando la valle e il fitto bosco che li separa.\nIl protagonista e il bambino, una volta ricongiuntisi, dovranno affrontare ancora il buio stavolta insieme, per cercare una nuova luce.\nL'esortazione del protagonista al bambino titubante (\u201cVieni!\u201d) \u00e8 anche un grido lanciato dallo scrittore come monito per chi voglia affrontare l'esperienza della creazione artistica, la quale non pu\u00f2 essere autentica se non \u00e8 il risultato di \"una scrittura costantemente in esordio\" (Cristiano, \"La lotta per nascere\", p.\u00a0167).\nIl silenzio.\nNelle primissime battute del romanzo, il protagonista \u00e8 seduto su di una sedia di ferro nello spiazzo antistante la sua casetta.\nIl sole \u00e8 appena tramontato e nel buio che incombe egli osserva una rondine che afferra col becco un insetto per cibarsene.\n\u201cIl silenzio \u00e8 tale che riesco persino a sentire il clangore del suo corpo che continua a soffrire stritolato e smembrato dentro il corpo dell'altro animale mentre risale inebriato nel cielo\u201d (p.\u00a010).\nIl silenzio in Moresco diventa \u201ccampo percettivo\u201d (Casagrande, \"La lotta per nascere\", p.\u00a042). Attraverso il silenzio \u00e8 possibile lasciare spazio all'osservazione del movimento terribile della natura, fino alla percezione dello scricchiol\u00eco del corpo dell'insetto nel becco della rondine. In termini letterari il silenzio costituisce quindi un mezzo per descrivere la realt\u00e0 in senso vero, non a due dimensioni, piatta e virtuale come nella letteratura tradizionale, ma aggiungendo una terza dimensione che \u00e8 quella di una profondit\u00e0 che muta di momento in momento proprio per effetto di ci\u00f2 che racconta.\nIl rapporto tra il silenzio e la parola in Moresco \u00e8 un rapporto di interdipendenza, dove il primo permette alla seconda di rappresentare la realt\u00e0 in tutta la sua forma magmatica.\nQuasi al termine del romanzo, il protagonista afferma: \u201cNon si sente niente. Non si vede niente\u201d (p.\u00a0160). Il silenzio e il buio sono assoluti. Ma subito dopo egli si lancia in una lunga e ricchissima riflessione descrittiva sulla natura, dove tutte le cose \"continuano a morire e rinascere, a morire di nuovo, ogni cosa dentro lo stesso cerchio del dolore creato\" (p.\u00a0161).\nSpecularit\u00e0 e simmetria.\nIl protagonista e il bambino vivono ognuno sulla cima dei versanti opposti di una vallata, simili a due picchi di un moto ondoso separati da una comune gola.\nTutto il racconto \u00e8 strutturato su binomi o antinomie, elementi fondamentali della concezione dell'autore sulla dualit\u00e0 indissolubile di vita e morte, buio e luce, notte e giorno.\nNella visione dell'autore, \u00e8 appunto la tensione che si crea nel rapporto tra i due elementi del binomio ad avere un potere generativo. Il bambino e l'uomo, cos\u00ec come i due amanti del romanzo \"Gli incendiati\", rappresentano nella dinamica del loro rapporto la vita capace di generarsi attraverso la morte, cos\u00ec come il buio della notte permettere di scorgere la luce di una piccola lampada.\nLo stile.\nNella \"Lettera all'editore\" che costituisce la prefazione al breve romanzo, Antonio Moresco spiega che esso \u00e8 nato come \"una piccola luna che si \u00e8 staccata dalla massa ancora in fusione\" (\"La lucina\", p.\u00a06) del nuovo romanzo \"Gli increati\", che andr\u00e0 a chiudere il ciclo de \"Gli esordi\" e di \"Canti del caos\".\nRispetto a tali due opere, \"La lucina\" evidenzia uno stile che, mentre non tradisce i canoni della scrittura di Moresco, si muove tuttavia con un passo pi\u00f9 morbido. La tensione narrativa, che comunque conferma la vena caratteristica dell'autore, consistente nel divorare se stessa di parola in parola, conduce alla fine a considerare \"La lucina\" un romanzo in un'accezione pi\u00f9 classica, che assume a tratti le sembianze di un'opera filosofica.\nAntonio Moresco lo definisce \"una piccola scatola nera\" (p.\u00a05) scaturita da una zona molto profonda della sua vita. Questo aspetto autobiografico e riflessivo si traduce in una scrittura dai colori meno accecanti, anche se sempre vividi, a momenti intrisi di un sentimento contiguo alla malinconia tutta giocata sull'indicativo presente e il passato prossimo.\nAnche nelle descrizioni e nelle riflessioni sul caos raffigurato dall'avanzare distruttivo e incessante della natura, cos\u00ec come nella rappresentazione degli animali, delle rondini, delle lucciole, del rottweiler dalle zampe spezzate, si coglie una leggerezza che proviene dall'innocenza priva di sovrastrutture del bambino.\nLe parole e le descrizioni si fanno pi\u00f9 semplici senza perdere la forza visionaria di sempre, ma il continuo rapportarsi con l'immane grandezza della natura pulsante non pu\u00f2 che essere rappresentato con una voce narrante infantile, dove tale termine assume un significato non diminutivo o spregiativo, ma anzi enfatizza una forza espressiva e descrittiva autentica e inesorabile, priva della malizia professionale dello scrittore 'tradizionale'.\n\"La lucina\" \u00e8 perci\u00f2 tra le opere di Antonio Moresco una delle pi\u00f9 leopardiane, anche per effetto di tale vena stilistica lirica e al tempo stesso disincantata, caratteristica del Leopardi de \"La ginestra\" o del \"\".\nInflussi e richiami letterari.\nNelle opere di Moresco si scorge di frequente la \u201cmetabolizzazione\u201d di varie opere e autori della storia della letteratura classica e pi\u00f9 recente.\nLa straordinaria presenza del mondo naturale, sia esso animale, vegetale o minerale, che ne \"La lucina\" assurge ad un ruolo di protagonista, richiama e la concezione lucreziana dell'universo come aggregazione atomistica dell'universo, in continuo movimento, \"una massa fluente e ritmica cantata\" (Antonio Moresco, \"Lo sbrego\", p.\u00a071).\nLa formazione cattolica di Antonio Moresco, che lo stesso scrittore descrive in forma romanzata nella prima parte de \"Gli Esordi\", nella figura del seminarista senza vocazione, appare nei tratti della figura del bambino cos\u00ec come in altri protagonisti delle sue opere.\nLa descrizione del sentimento dell'adulto nei confronti del bambino \u00e8 carica di pietas intesa nell'accezione pi\u00f9 profonda attribuita dal mondo classico a tale termine, come moto di misericordia scaturito da un profondo sentire comune.\nLe allegorie nell'opera di Moresco sono uno strumento fondamentale e assolvono un vero e proprio compito di carattere filosofico. Per l'autore, l'allegoria \u00e8 il significato etimologico della parola stessa, il 'dire altro' (Ruatti, \"La lotta per nascere\", p.\u00a092). In quanto diversa dal simbolo e dalla metafora, l'allegoria \u00e8 il mezzo perfetto per affermare il tema caro a Moresco: ogni personaggio e ogni interazione tra soggetti e cose possono assumere un significato qualunque, diverso, soggettivo.\nL'incontro tra il protagonista e il cane rottweiler dalle zampe spezzate che lo segue fino a casa senza che si renda esplicito se l'atteggiamento della bestia \u00e8 di minaccia o di affetto si offre al lettore con tutta la sua carica allegorica prestandosi alle pi\u00f9 diverse e quindi soggettive interpretazioni e costituendo dunque l'enunciazione del principio per cui i significati sono infiniti.\nDa molte parti della critica \u00e8 stata affermata la vicinanza di Moresco a Leopardi nella rappresentazione del rapporto tra uomo e natura, nel quale quest'ultima non ha alcuna funzione protettiva nei confronti del primo.\nNe \"La lucina\" assistiamo a una descrizione della natura e della sua interazione con i personaggi che ha caratteristiche leopardiane, quando ad esempio il protagonista descrive le manifestazioni sismiche che frequentemente la notte turbano i suoi sonni senza che lui abbia la possibilit\u00e0 di mettersi in salvo, se il tetto della sua casa dovesse crollare per effetto del terremoto."}
{"id": "5075453", "revid": "729019", "url": "https://it.wikipedia.org/wiki?curid=5075453", "title": "Francesco Tumiati", "text": "Ebbe la Medaglia d'Oro al Valor Militare alla memoria.\nBiografia.\nDi nota famiglia ferrarese, per seguire le orme del padre, eminente avvocato, si era iscritto alla Facolt\u00e0 di Legge.\nNel 1941 il giovane Tumiati decise di arruolarsi volontario. Mandato in Nord Africa, torn\u00f2 in Italia nel febbraio del 1942, per seguire a Bologna un corso per allievi ufficiali. Promosso sottotenente fu assegnato al 32\u00ba Reggimento carristi. Fu sorpreso dall'armistizio mentre, con il suo reparto, si trovava a Cantiano, nella zona montana tra l'Appennino centrosettentrionale e il mare Adriatico. Il sottotenente si diede alla macchia, seguito da un gruppo di suoi carristi e ben presto divenne, con il nome di Francino, comandante del distaccamento \"Pisacane\" della Brigata Garibaldi \"Pesaro\". Per otto mesi guid\u00f2 i suoi partigiani in azioni audacissime contro i nazifascisti. Nel maggio del 1944, durante un massiccio rastrellamento, Francino fu catturato dai tedeschi e sottoposto ad un processo sommario. Sollecitato a tradire i suoi compagni in cambio della propria salvezza, rifiut\u00f2 ogni compromesso e fu immediatamente fucilato assieme ad essi, gli iugoslavi Djuro Franisi\u0107 (talvolta citato come Giuro Kuzeta) e Batri\u0107 Bulatovi\u0107."}
{"id": "5075493", "revid": "287204", "url": "https://it.wikipedia.org/wiki?curid=5075493", "title": "Hawthorne Nights", "text": "Hawthorne Nights \u00e8 un album di Zoot Sims, pubblicato dalla Pablo Records nel 1977. Il disco fu registrato il 20 e 21 di settembre del 1976 al RCA Studios di Los Angeles, California (Stati Uniti)."}
{"id": "5075502", "revid": "363629", "url": "https://it.wikipedia.org/wiki?curid=5075502", "title": "Ellie Black", "text": ""}
{"id": "5075511", "revid": "158913", "url": "https://it.wikipedia.org/wiki?curid=5075511", "title": "Company Man", "text": ""}
{"id": "5075540", "revid": "729019", "url": "https://it.wikipedia.org/wiki?curid=5075540", "title": "Stazione di Musashi-Yokote", "text": "La \u00e8 una stazione ferroviaria della citt\u00e0 di Hidaka, situata nella prefettura di Saitama, in Giappone. La stazione \u00e8 servita dalla linea Seibu Ikebukuro delle Ferrovie Seibu\nStruttura.\nLa stazione \u00e8 costituita da una banchina a isola con due binari passanti in superficie. Il marciapiede \u00e8 collegato al fabbricato viaggiatori da un passaggio a raso sui binari, chiuso da un passaggio a livello in presenza di treni."}
{"id": "5075544", "revid": "287204", "url": "https://it.wikipedia.org/wiki?curid=5075544", "title": "If I'm Lucky (album)", "text": "If I'm Lucky \u00e8 un album di Zoot Sims e del pianista jazz Jimmy Rowles, pubblicato dalla Pablo Records nel 1978. Il disco fu registrato il 27 e 28 ottobre del 1977 al RCA Recording Studios di New York City, New York (Stati Uniti)."}
{"id": "5075552", "revid": "729019", "url": "https://it.wikipedia.org/wiki?curid=5075552", "title": "Stazione di Higashi-Agano", "text": "La \u00e8 una stazione ferroviaria della citt\u00e0 di Hann\u014d, situata nella prefettura di Saitama, in Giappone. La stazione \u00e8 servita dalla linea Seibu Ikebukuro delle Ferrovie Seibu\nStruttura.\nLa stazione \u00e8 costituita da una banchina a isola con due binari passanti in superficie. Il marciapiede \u00e8 collegato al fabbricato viaggiatori da un passaggio a raso sui binari, chiuso da un passaggio a livello in presenza di treni."}
{"id": "5075558", "revid": "1573940", "url": "https://it.wikipedia.org/wiki?curid=5075558", "title": "Francesco Alberto Covello", "text": "Biografia.\n\u00c8 stato un esponente della Democrazia Cristiana, vicino alla corrente della Sinistra DC, che faceva capo ad Aldo Moro.\n\u00c8 un Grande Ufficiale Ordine al Merito della Repubblica Italiana.\n\u00c8 stato membro del Parlamento dal 9 luglio 1987 al 22 aprile 1992, in qualit\u00e0 di Senatore della Repubblica, dove \u00e8 stato Vicepresidente, dal 2 marzo 1989 al 22 aprile 1992, della Commissione parlamentare ristrutturazione e riconversione industriale e per i programmi delle partecipazioni statali.\n\u00c8 stato Assessore e Consigliere Comunale a Cosenza, Assessore e Consigliere Regionale della Calabria.\nDi professione Dirigente Inps, \u00e8 stato Presidente del Comitato per il dissesto idrogeologico in Calabria, amministratore unico delle Ferrovie della Calabria e Vicepresidente dell'Istituto per il credito sportivo.\n\u00c8 il padre di Stefania Covello, deputata e membro della Segreteria Nazionale del Partito Democratico, con delega al Mezzogiorno e ai Fondi Europei."}
{"id": "5075559", "revid": "110157", "url": "https://it.wikipedia.org/wiki?curid=5075559", "title": "Versant Object Database", "text": "Versant Object Database (VOD) \u00e8 un applicativo di base di dati ad oggetti di Versant Corporation.\nVersant Object Database abilita gli sviluppatori ad usare linguaggi orientati agli oggetti per archiviare transazionalmente le loro informazioni permettendo che il linguaggio agisca sul Data Definition Language per la base di dati: il modello della memoria \u00e8 il modello dello schema della base di dati."}
{"id": "5075560", "revid": "2128848", "url": "https://it.wikipedia.org/wiki?curid=5075560", "title": "Milena Bertolini", "text": "\u00c8 una delle tre allenatrici italiane a possedere il titolo per allenare una squadra di Serie A maschile. Nel corso della sua carriera da giocatrice ha ricoperto il ruolo di difensore centrale in diverse societ\u00e0: Prato, Woman Sassari, Bologna, Agliana, Monza, Modena, Pisa, Foroni.\nCarriera.\nGiocatrice.\nMilena Bertolini si appassiona allo sport in generale fin da giovane, condividendo con i ragazzini di Correggio, cittadina della provincia di Reggio Emilia dove cresce con i genitori, i primi rudimenti del calcio. Decide quindi di dedicarsi all'agonismo tesserandosi con la locale U.S. Correggese, giocando in formazioni miste nel campionato gestito dal Centro Sportivo Italiano (CSI) fino ai diciotto anni d'et\u00e0.\nDal 1984 si trasferisce in una societ\u00e0 che, con sede a Reggio Emilia, gestisce unicamente una formazione di sole donne, l'allora A.C.F. Reggiana, squadra con cui inizia a giocare nel campionato di Serie B dalla stagione entrante. Alla sua terza stagione con la maglia della Reggiana, che affronta il campionato 1985-1986 nel girone A di Serie B, contribuisce al raggiungimento della prima posizione in classifica con 38 punti, due pi\u00f9 dell'inseguitrice Virgilio Maroso (il futuro femminile), e la conseguente storica promozione in Serie A. Bertolini rimane in maglia granata, poi biancazzurra per esigenze di sponsorizzazione, per altre tre stagioni, tutte in Serie A, la prima contribuendo a raggiungere la settima posizione in classifica, la seconda, dove la squadra si iscrive con la nuova ragione sociale che integra lo sponsor principale Refrattari Zambelli, all'ottavo, e la terza dove sfiora lo Scudetto arrivando seconda a 5 punti dalla Giugliano Campania.\nNell'estate 1990 decide di accordarsi con il Prato neopromosso in Serie A che la chiama a rafforzare il reparto difensivo in prospettiva di acquisire la salvezza al suo primo impegno nel campionato di vertice del campionato italiano. Con le toscane rimane una sola stagione per tornare a fine campionato a Reggio Emilia.\nIl suo ritorno in Reggiana, fresca del suo primo scudetto, coincide con l'inizio del suo periodo pi\u00f9 proficuo, sia personale che per la societ\u00e0 emiliana. Bertolini contribuisce alla netta vittoria della squadra che al termine della stagione 1990-1991 conquista la prima posizione in classifica con 12 punti di scarto sull'inseguitrice Lazio.\nDurante il successivo calciomercato estivo sottoscrive un accordo con la , detentrice della Coppa Italia, per la stagione entrante. A fine campionato Bertolini condivide con le compagne il quarto posto in classifica e, data a particolare struttura del di quell'anno, che prevedeva una prima fase a gironi dove le quattro classificate dopo la prima ottenevano l'accesso alla seconda fase a eliminazione diretta, l'incontro di spareggio perso 2-1 con il Milan 82 Salvarani che si aggiudicher\u00e0 lo scudetto.\nConclusi gli impegni con la societ\u00e0 sarda si accasa al neopromosso Bologna, tornato alla Serie A dopo varie vicende societarie, un periodo di inattivit\u00e0 e la ripartenza dalla Serie C regionale. Con le bolognesi rimane la sola stagione 1992-1993 riuscendo a raggiungere il 9\u00ba posto in classifica e la salvezza con buon anticipo sulla fine del campionato.\nNuovo calciomercato estivo e nuovo cambio di casacca per la giocatrice che ancora una volta sposa il progetto di una \"quasi\" neopromossa, firmando un contratto con l' l'anno prima retrocessa in B ma riammessa a completamento organico in Serie A per la stagione entrante. Quel campionato rilancia la squadra del presidente Francesco Marrassini che ottiene un deciso cambio di competitivit\u00e0 raggiungendo il 3\u00ba posto a 3 punti dalla Torres FO.S., al suo primo scudetto, e agli stessi del Torino che la supera per la migliore differenza reti.\nNell'estate 1994 si trasferisce alla FiammaMonza allenata da Fabrizio Levati, rimanendo per due stagioni, la seconda dopo il decesso del suo dirigente e allenatore, la prima conclusa alla 4\u00aa posizione in classifica e la seconda in 7\u00aa, congedandosi al termine del campionato 1995-1996 con 46 presenze e una rete siglata in Serie A.\nGli ultimi anni in carriera sono quelli delle soddisfazioni maggiori; passata al Modena prima dell'inizio della stagione 1996-1997, societ\u00e0 appena approdata alla Serie A, Bertolini conquista nei due campionati successivi due Scudetti e l'edizione 1997 della Supercoppa italiana, 4-1 sull'Agliana nella partita di Bardolino del 20 settembre 1997. Il primo campionato in maglia gialloblu la superiorit\u00e0 \u00e8 schiacciante, tanto da vedersi aggiudicare la prima posizione con ben 18 punti di scarto sulla seconda Torres FO.S., mentre quello successivo \u00e8 conteso fino alla fine dato che arrivate con stessi punti e stessi risultati con il Cascine Vica, 25 incontri vinti 4 pareggiati e uno perso sui 30 regolamentari, le modenesi strappano il titolo alle avversarie nella partita spareggio del 7 giugno 1998, dove allo Stadio Pietro Fortunati di Pavia si impongono per 2-0 con reti di Carolina Morace e Patrizia Panico.\nDurante il calciomercato estivo 1998 formalizza il passaggio al Pisa per la stagione 1998-1999, vestendo la casacca nerazzurra per quell'unico campionato, scendendo in campo in 19 occasioni, contribuendo a mantenere la squadra in posizioni di centro classifica e, pur con un passo indietro rispetto al terzo posto della precedente stagione, una conseguente agevole salvezza.\nLe due successive stagioni sono le ultime giocate da Bertolini: trasferitasi al neopromosso Foroni condivide con le compagne della societ\u00e0 veronese il settimo posto in Serie A 1999-2000, andando a occupare la posizione di rincalzo al termine in quello 2000-2001, dietro alla sola Torres FO.S. ma di 14 punti. In maglia biancoverde conclude il campionato con 46 presenze e una rete siglata, decidendo nell'estate 2001 di appendere definitivamente gli scarpini da giocatrice al chiodo ma, rimanendo alla Foroni, passando allo staff tecnico.\nAllenatrice.\nBertolini, conseguito il diploma in educazione fisica nel 1993, ottiene l'incarico dalla direzione del Modena F.C. di preparatore atletico delle formazioni giovanili Berretti e Primavera per la stagione 1993-1994.\nDopo un anno di stop l'A.C. Rolo Dilettanti le affida la preparazione fisica per la stagione di Eccellenza Emilia-Romagna 1995-1996.\nDopo aver ottenuto nel 1999 il diploma di Preparatore Atletico Professionista presso il Centro tecnico federale Luigi Ridolfi di Coverciano, nel 2001 completa il suo percorso scolastico conseguendo la laurea in scienze motorie e sportive presso l'Universit\u00e0 di Bologna, e dalla stagione 2001-2002, appena presa la decisione di abbandonare il calcio giocato, assume l'incarico di allenatore in seconda del Foroni affidato a Leonardo Donella. Al suo primo impegno dalla panchina di una squadra di Serie A femminile conquista la Coppa Italia al termine della stagione 2001-2002. Confermata dalla societ\u00e0 anche nel campionato successivo, affianca Donella nella sola partita secca della Supercoppa italiana 2002, vincendola per 2-0 sulle avversarie dell'Enterprise Lazio con doppietta di Silvia Tagliacarne. Inoltre, si aggiudica anche il suo primo scudetto al termine della stagione di Serie A 2002-2003, conducendo il Foroni Verona al successo con 9 punti di vantaggio sulla seconda classificata, ancora l'Enterprise Lazio.\nNella stagione 2004-2005 fa ritorno alla Reggiana che l'aveva vista debuttare come calciatrice in Serie A, accettando la panchina che segner\u00e0 il suo pi\u00f9 lungo sodalizio tecnico con una societ\u00e0 di calcio femminile, sette stagioni. Al debutto come tecnico della squadra, che veste la classica maglia granata della societ\u00e0 maschile cittadina, conquista il quarto posto della Serie A. Nelle stagioni successive conduce la squadra al raggiungimento di posizioni di alta classifica, a parte il decimo posto della stagione 2005-2006, e conquistando la quarta posizione anche al termine delle stagioni 2008-2009 e 2009-2010. Il risultato pi\u00f9 prestigioso viene comunque dalla conquista della Coppa Italia al termine della stagione 2009-2010, dove nella sofferta finale del 12 giugno 2010, giocata presso il campo sportivo Francesco Micale di Capo d'Orlando, riesce a battere le campionesse d'Italia della Torres solo dopo i tiri di rigore, avendo le squadre chiuso in parit\u00e0 con una rete per parte dopo i tempi regolamentari. L'ultima stagione, la 2010-2011, non riesce a ritrovare la competitivit\u00e0 dei campionati precedenti: superata dalla Torres nella Supercoppa italiana 2010 per 2-0 ed eliminata gi\u00e0 agli ottavi di finale di Coppa Italia, conclude al decimo posto in Serie A. Al termine del campionato la societ\u00e0 \u00e8 costretta a rinunciare alla Serie A e si iscrive in Serie C regionale, svincolando le proprie tesserate. I risultati ottenuti con la Reggiana le permettono di conquistare la Panchina d'oro di Serie A femminile per tre stagioni di seguito: 2007-2008, 2008-2009 e 2009-2010.\nBertolini, che aveva intanto gi\u00e0 ottenuto il diploma di Maestro di calcio FIGC a Chianciano Terme, consegue la licenza UEFA Pro al termine del corso 2010-2011, licenza che le permette di uguagliare il percorso tecnico di Carolina Morace e le d\u00e0 accesso alla possibilit\u00e0 di allenare una squadra maschile di alto livello. Svincolata dalla Reggiana, decide comunque di accettare la proposta del Brescia Femminile, societ\u00e0 con la quale condivider\u00e0 i maggiori risultati sportivi della sua carriera da allenatrice.\nA Brescia Milena Bertolini trova una squadra fresca della conquista del primo titolo nazionale, la Coppa Italia 2011-2012, con la guida l'albanese Saimir \"Miro\" Keci, chiamato dalla federazione albanese a guidare le nazionali giovanili, e che dimostra di avere oramai un organico in grado di puntare a risultati di rilievo in campionato. Con Bertolini alla guida della squadra si apre un ciclo positivo gi\u00e0 dal primo anno, la stagione 2013-2014, con la conquista del titolo di Campione d'Italia 2013-2014 e con la qualificazione per la prima volta alla UEFA Women's Champions League. Questi successi le consentono di vincere la quarta Panchina d'oro in carriera.\nGli anni successivi sono densi di soddisfazioni professionali. La stagione 2014-2015 si apre con la vittoria della Supercoppa italiana sul nella partita secca del 27 settembre, superato dopo i tiri di rigore coi tempi regolamentari conclusi in parit\u00e0 sull'1-1. La prima partecipazione alla UEFA Champions League \u00e8 subito interrotta ai sedicesimi di finale dalle francesi dell'Olympique Lione, vincitrici sia nella gara di andata giocata allo Stadio Mario Rigamonti per 5-0 sia nella partita di ritorno a Lione per 9-0. Anche in campionato, bench\u00e9 avesse conteso all' la prima posizione alternandosi al vertice della classifica, nonostante i 66 punti conquistati e le sei vittorie consecutive nelle ultime sei giornate, non \u00e8 riuscito a colmare il punto di distacco dallo stesso AGSM Verona. Bertolini riesce comunque a guidare la squadra alla conquista della seconda Coppa Italia, superando le avversarie del Graphistudio Tavagnacco per 4-0 nella finale di Abano Terme del 23 maggio 2015. Le prestazioni offerte dalla sua squadra al termine del campionato le consentono di conquistare la Panchina d'oro 2014-2015, portando a cinque i trofei conseguiti in carriera.\nAnche la stagione 2015-2016 si apre il 26 settembre con la vittoria della Supercoppa italiana, dove a Castiglione delle Stiviere incontra e supera l'AGSM Verona dopo i tiri di rigore. In Champions League guida la squadra alla miglior prestazione sportiva della societ\u00e0 in questa competizione, raggiungendo i quarti di finale, dove viene poi eliminata dalle tedesche del Wolfsburg. In campionato porta il Brescia alla vittoria del secondo scudetto della sua storia dopo un campionato di vertice e con la vetta raggiunta in solitario alla sedicesima giornata. La stagione dei trionfi si completa qualche giorno dopo con la conquista della Coppa Italia, battendo in finale l'AGSM Verona per 2-1 e concludendo la stagione con una tripletta di trofei nazionali conquistati. La serie di vittorie \u00e8 proseguita anche all'inizio della stagione successiva con la conquista della Supercoppa italiana grazie alla vittoria per 2-0 sull'AGSM Verona. Nel marzo 2017 viene ancora premiata con la Panchina d'Oro, portando a sei i trofei nel suo personale palmar\u00e8s.\nIn nazionale.\nIl 4 agosto 2017 viene nominata commissario tecnico della nazionale italiana femminile, subentrando ad Antonio Cabrini, che lascia la FIGC dopo 5 stagioni. La sfida che l'attende non \u00e8 delle pi\u00f9 semplici: conquistare la qualificazione a un campionato mondiale, quello di Francia 2019, dopo 20 anni di assenza dalla competizione. Ma l'Italia della Bertolini, che sotto la sua guida vede un diverso potenziale gi\u00e0 il marzo successivo, all'edizione 2018 della Cyprus Cup, ottenendo il secondo posto e migliore prestazione nel torneo, e dal pareggio (1-1), pur se in amichevole, contro la , domina il Gruppo 6 delle qualificazioni, vincendo sette degli otto incontri della fase eliminatoria, segnando 19 reti, subendone solo 4, con il unica nazionale a contendergli la vetta della classifica. Proprio con le belghe il 10 aprile 2018, allo Stadio Paolo Mazza di Ferrara, grazie a una vittoria in rimonta per 2-1 ottiene la matematica qualifica a Francia 2019 con una giornata di anticipo, nazionale che qualche mese pi\u00f9 tardi sar\u00e0 l'unica a vincere contro le \"Azzurre\", in casa, sempre per 2-1.\nEsauriti gli incontri ufficiali, il percorso di preparazione al Mondiale passa per ulteriori impegni in amichevole, con Bertolini in grado di contenere tatticamente la conquistando la vittoria con una rete di vantaggio il 9 ottobre 2018, a Cremona, in vista dell'impegnativo incontro con la un mese pi\u00f9 tardi.\nAltre attivit\u00e0.\nAll'attivit\u00e0 agonistica, Bertolini affianca un percorso politico, dove assume l'incarico di assessore allo sport e servizi sociali del Comune di Correggio tra il 1994 e il 1998, e quello di consigliere provinciale nell'amministrazione provinciale di Reggio Emilia nel periodo 1998-2002.\nNel pi\u00f9 specifico ambito sportivo, tra il 2000 e il 2004 ricopre l'incarico di consigliere federale nazionale per la Federazione Italiana Giuoco Calcio (FIGC) per assumere, dal 2005, il ruolo di referente nazionale dell'Associazione Italiana Allenatori Calcio (AIAC). Nell'ambito di un programma di promozione del calcio femminile in Italia promossa dalla FIGC, dal 2013 ne \u00e8 membro come consigliere federale.\nEntrata dal 2008 nel consiglio di amministrazione della Fondazione per lo Sport del comune di Reggio Emilia, dal 2013 ne assume l'incarico come presidente.\nNel 2015 cura l'edizione del libro \"Giocare con le tette\".\nStatistiche.\nStatistiche da allenatore.\nClub.\n\"Statistiche aggiornate al 28 aprile 2019\".\nNazionale (femminile).\n\"Statistiche aggiornate al 14 giugno 2021.\""}
{"id": "5075572", "revid": "287204", "url": "https://it.wikipedia.org/wiki?curid=5075572", "title": "MNK Uspinjaca Zagreb", "text": ""}
{"id": "5075575", "revid": "729019", "url": "https://it.wikipedia.org/wiki?curid=5075575", "title": "Stazione di Agano", "text": "La \u00e8 una stazione ferroviaria della citt\u00e0 di Hann\u014d, situata nella prefettura di Saitama, in Giappone. La stazione \u00e8 servita dalla linea Seibu Ikebukuro, di cui \u00e8 capolinea, e dalla linea Seibu Chichibu, che ha origine in questo punto, entrambe delle Ferrovie Seibu\nStruttura.\nLa stazione \u00e8 costituita da una banchina a isola con due binari passanti in superficie. Il marciapiede \u00e8 collegato al fabbricato viaggiatori da un passaggio a raso sui binari, chiuso da un passaggio a livello in presenza di treni."}
{"id": "5075577", "revid": "339392", "url": "https://it.wikipedia.org/wiki?curid=5075577", "title": "Lucertola delle Eolie", "text": ""}
{"id": "5075582", "revid": "287204", "url": "https://it.wikipedia.org/wiki?curid=5075582", "title": "Test TORCH", "text": ""}
{"id": "5075613", "revid": "67364779", "url": "https://it.wikipedia.org/wiki?curid=5075613", "title": "Rosamund Elaine Fantham", "text": ""}
{"id": "5075616", "revid": "287204", "url": "https://it.wikipedia.org/wiki?curid=5075616", "title": "Stabilimento chimico-farmaceutico militare", "text": ""}
{"id": "5075629", "revid": "767487", "url": "https://it.wikipedia.org/wiki?curid=5075629", "title": "Florin Cernat", "text": "Carriera.\nClub.\nHa giocato nella massima serie dei campionati rumeno, ucraino, croato e turco.\nNazionale.\nHa esordito con la Nazionale rumena nel 2002, giocando 14 partite fino al 2004.\nStatistiche.\nPresenze e reti nei club.\n\"Statistiche aggiornate al 19 marzo 2018.\""}
{"id": "5075630", "revid": "599013", "url": "https://it.wikipedia.org/wiki?curid=5075630", "title": "Fran\u00e7oise Abanda", "text": "Biografia.\nFran\u00e7oise Abanda nasce a Montr\u00e9al, in Canada, il 5 febbraio 1997. \u00c8 figlia di Blaise Abanda e Cicle Assono Ahibena, entrambi emigrati dal Camerun. Ha una sorella maggiore, \u00c9lisabeth, che \u00e8 stata anche lei tennista professionista e ha studiato negli Stati Uniti, presso la Barry University.\nFran\u00e7oise Abanda ha iniziato a giocare a tennis all'et\u00e0 di sette anni, nel tentativo di emulare la stessa \u00c9lisabeth. \u00c8 membro del Tennis Canada's National Training Centre di Montr\u00e9al dal 2009.\nCarriera.\nNel circuito ITF ha vinto cinque titoli di cui tre in singolare e due in doppio.\nRisultati in progressione.\nDoppio nei tornei del Grande Slam.\n\"Nessuna partecipazione\"\nDoppio misto nei tornei del Grande Slam.\n\"Nessuna partecipazione\""}
{"id": "5075633", "revid": "729019", "url": "https://it.wikipedia.org/wiki?curid=5075633", "title": "Actian", "text": "Actian \u00e8 una societ\u00e0 di informatica fondata nel 1980 con sede in California (USA) nata da una lunga serie di acquisizioni.\nQuando fu fondata da Michael Stonebraker, Eugene Wong e Lawrence A. Rowe nel 1980 si chiamava Relational Technology, Incorporated (RTI)\nNel 1989 cambia nome in Ingres Corporation.\nAttualmente offre la piattaforma Actian Analytics Platform in versione Extreme Edition, Hadoop SQL Edition e Cloud Editon, L'Actian Relational Dabatase Ingres, l'Actian Object Database Solutions: Versant, l'Actian Embeddable Database e l'Actian RAD Studio ."}
{"id": "5075634", "revid": "729019", "url": "https://it.wikipedia.org/wiki?curid=5075634", "title": "Stazione di Kumagawa", "text": "La \u00e8 una stazione ferroviaria all'interno dell'area metropolitana di Tokyo situata nella citt\u00e0 di Fussa lungo la linea Itsukaichi.\nStruttura.\nLa stazione \u00e8 costituita da un marciapiede laterale con un singolo binario passante in superficie. Il fabbricato viaggiatori dispone di sensore per la biglietteria elettronica Suica, e distributore automatico di biglietti, oltre alla biglietteria presenziata in alcune fasce orarie."}
{"id": "5075639", "revid": "367445", "url": "https://it.wikipedia.org/wiki?curid=5075639", "title": "Scorpion (serie televisiva)", "text": "Scorpion, nota anche con il titolo stilizzato &lt;/scorpion&gt;, \u00e8 una serie televisiva statunitense creata da Nicholas Santora, trasmessa da CBS e prodotta dal 2014 al 2018 per quattro stagioni.\nLa serie segue le gesta del genio Walter O'Brien, personaggio realmente esistito, e del suo team di \"cervelloni\" ingaggiati dal governo statunitense per risolvere complicati casi di varia natura. La serie ha debuttato negli Stati Uniti il 22 settembre 2014, registrando buoni dati d'ascolto.\nIl 12 gennaio 2015 la serie \u00e8 stata rinnovata per una seconda stagione, andata in onda dal 21 settembre 2015.&lt;br&gt;Il 25 marzo 2016 \u00e8 stata rinnovata per la terza stagione, in onda dal 3 ottobre 2016. Il 23 marzo 2017 \u00e8 stata rinnovata per una quarta stagione.&lt;br&gt;Il 12 maggio 2018 Il network CBS ha ufficialmente cancellato la serie dopo quattro stagioni e 93 episodi trasmessi.\nIn Italia la prima stagione \u00e8 stata trasmessa in prima visione assoluta su Rai 2 dal 10 giugno 2015, mentre dalla seconda va in onda su Rai 4.\nTrama.\nIl genio Walter O'Brien viene ingaggiato dalla Homeland Security per formare e guidare un team di prodigiosi nerd con un elevato QI per far fronte alle complesse minacce dell'era moderna. Oltre a O'Brien il team \u00e8 formato dal comportamentista Toby Curtis, dal genio della meccanica Happy Quinn e dal matematico Sylvester Dodd, nella squadra sono presenti anche dei non geni, che sono Cabe Gallo (il referente della Sicurezza Interna), Paige Dineen (che aiuta il gruppo nel campo delle emozioni) e suo figlio Ralph, anche lui un genio con un QI di 200."}
