{"id": "5009553", "revid": "1603714", "url": "https://it.wikipedia.org/wiki?curid=5009553", "title": "Storia del Palazzo Ducale di Venezia", "text": "La storia del Palazzo Ducale di Venezia inizia in epoca medievale e continua con numerosi ampliamenti, ristrutturazioni e demolizioni volti ad adattare l'edificio alle nuove esigenze della citt\u00e0 e in particolare alla necessit\u00e0 di dare una sede a quegli organi di governo che, aumentando il proprio numero, cominciarono ad affiancare il doge nell'amministrazione, privandolo di alcuni poteri e diminuendo gli spazi a sua disposizione.\nNell'810, dopo che Venezia era divenuta capitale della Serenissima prendendo il posto di Eraclea e Metamaucum, vi venne edificata la sede del doge, probabilmente nella forma di un palazzo fortificato e turrito, presto affiancato da una basilica.\nIl complesso rimase sostanzialmente invariato nel suo aspetto sino al XII secolo, quando, col dogato di Sebastiano Ziani, si inaugur\u00f2 un'era caratterizzata da numerose ristrutturazioni, che coinvolsero tutte e tre le ali. Nell'ala meridionale, in quella occidentale e in quella orientale i lavori iniziarono rispettivamente prima del 1340, nel 1424 e nel 1483, in quest'ultimo caso in conseguenza di un incendio cui ne sarebbero seguiti altri due, che avrebbero comportato la distruzione di moltissime opere d'arte, prontamente sostituite grazie all'opera dei principali maestri veneti. Edificate le Prigioni Nuove e ristrutturato il pianterreno tra XVI e XVII secolo, il Palazzo non fu pi\u00f9 oggetto di lavori importanti, ma piuttosto vittima di danneggiamenti che portarono all'asportazione di numerose opere d'arte.\nCon l'annessione di Venezia al regno d'Italia l'edificio pass\u00f2 sotto la giurisdizione di quest'ultimo e divenne sede museale, funzione che continua a svolgere ospitando la sede del Museo civico di Palazzo Ducale, facente parte della Fondazione Musei Civici di Venezia (MUVE) e nel 2012 visitato da 1\u00a0319\u00a0527 persone.\nPrime sedi.\nA Eraclea.\nSecondo la tradizione intorno al 697 i profughi veneti rifugiatisi nella Laguna elessero Paolo Lucio Anafesto loro doge, e si rese quindi necessario edificare una casa che diventasse sede del governo. Vennero istituite decime e vennero concessi al doge una serie di servi della gleba. La sede dogale fu posta ad Eraclea: qui venne edificato il primo Palazzo Ducale, la cui forma \u00e8 oggi ignota in quanto non se ne conosce la collocazione e non ne rimangono resti. Il palazzo, decorato con marmi di provenienza orientale, doveva apparire per\u00f2 molto diverso da quello attuale, e ben pi\u00f9 spoglio. A causa delle continue contese tra Eraclesi e Equiliani e dell'uccisione di Orso Ipato, terzo doge, si delegarono per un breve periodo le funzioni dogali a un magistrato eletto annualmente.\nA Metamaucum.\nIl trasferimento della sede dogale a Metamaucum, citt\u00e0 fortificata e dalla fiorente economia per via delle coltivazioni corrispondente alla moderna Malamocco, avvenne sotto il governo di Teodato Ipato, figlio di Orso: si dice che questa scelta sia stata fatta in quanto questi accusava gli abitanti di Eraclea di aver ucciso suo padre. Fu necessario quindi costruire un secondo palazzo, in quanto il nuovo doge, originario di Eraclea, non aveva una propria casa nella nuova citt\u00e0. Dopo sessantotto anni e l'avvicendarsi di cinque dogi, venne eletto Agnello Partecipazio, che decise di trasferire nuovamente la sede ducale in quanto Metamaucum si era rivelata essere una citt\u00e0 poco sicura.\nTrasferimento a Venezia.\nIl luogo prescelto per l'edificazione della nuova sede dogale fu la zona di Rivoalto, distante dal mare e separata da quest'ultimo da varie isole e per questo pi\u00f9 sicura. Tale trasferimento \u00e8 databile all'anno 812. Il nuovo palazzo, detto \"palatium ducis\", venne edificato attorno all'814 nei pressi della chiesa dedicata a San Teodoro, poi sostituita dalla basilica di San Marco in seguito a un incendio, su un terreno di propriet\u00e0 del doge. Il cantiere venne concluso sotto il dogato di Pietro IV Candiano: di quella costruzione, eretta nella stessa area che ora \u00e8 occupata da Palazzo Ducale, non rimane alcuna traccia, ma \u00e8 probabile che l'edificio fosse stato realizzato (almeno parzialmente) in pietra e presentasse agli angoli quattro torrioni d'avvistamento e in mezzo una corte. Il fatto che la casa del doge fosse estremamente fortificata \u00e8 attestato in primo luogo dal fatto che riusc\u00ec a resistere alla rivolta scoppiata nel 976 contro il doge Pietro IV Candiano e in secondo luogo dal fatto che il doge Pietro I Orseolo riusc\u00ec a sostenere personalmente le spese per il rifacimento del palazzo dopo che questo era stato colpito da un incendio, segno che i danni non dovevano essere stati eccessivi. L'edificio ricostruito era caratterizzato dalla presenza di un corpo centrale fortificato con torri angolari, circondato dall'acqua, le cui tracce ancora si intuiscono nell'assetto del piano loggiato. Queste strutture erano caratterizzate dalla preponderanza degli ambienti dedicati al doge rispetto a quelli che dovevano ospitare le altre magistrature: ci\u00f2 \u00e8 sintomo della loro subordinazione a quella del condottiero e capo politico della repubblica.\nOttone III, Enrico IV e Enrico V a Venezia.\nVentidue anni dopo il sopraccitato incendio, Ottone III decise di recarsi a Venezia per incontrare Pietro II Orseolo, figlio di Pietro I. Il doge gli prepar\u00f2 un appartamento nella torre orientale. Considerato il soffermarsi degli autori dell'epoca su quest'ultimo dettaglio, si pu\u00f2 dedurre che il palazzo fosse dotato di almeno due torri, una occidentale e una orientale, poste alle due estremit\u00e0 della facciata rivolta verso la laguna. Le cronache dell'epoca descrivono anche l'apprezzamento dell'imperatore per i decori interni del palazzo, pari forse solo a quelli delle dimore imperiali, che erano stati perfezionati dall'allora doge Pietro II Orseolo.\nDal 998, anno in cui Ottone III fu ospite a Palazzo Ducale, al 1105 non sono presenti fonti che diano informazioni precise sulle ristrutturazioni subite dalla fabbrica dell'edificio. \u00c8 tuttavia probabile che Domenico Selvo, doge tra il 1071 e il 1084, abbia curato la decorazione del palazzo in quanto egli stesso diede un forte impulso a quella della chiesa attigua. Tuttavia tutti questi decori vennero distrutti nei successivi restauri e in particolare dall'incendio del 1574: come ricorda Francesco Sansovino, furono distrutte \"le porte di marmo pario colonnate e figurate con gran maestria\" che erano presenti nella sala delle Quattro Porte. Il successivo doge Vitale Falier ebbe modo di ospitare a palazzo l'imperatore Enrico IV di Franconia che, essendo molto devoto, si era recato in citt\u00e0 in quanto vi si trovava il corpo dell'evangelista Marco. Sotto il dogato di Ordelaffo Falier avvennero, alla distanza di due mesi, approssimativamente attorno all'anno 1105, due incendi che distrussero vari edifici cittadini. Il pi\u00f9 tragico dei due fu probabilmente il secondo, scoppiato a causa di un fulmine e diffusosi a causa del forte vento. I danni che tale incendio provoc\u00f2 alla basilica e al palazzo sono solo accennati dagli storici dell'epoca, che non descrivono neppure la ristrutturazione curata dal doge, conclusasi prima del 1116, anno in cui ospit\u00f2 Enrico V di Franconia.\nAmpliamenti.\nLe colonne di piazza San Marco.\nSecondo le cronache d'epoca, i dogi che governarono tra il 1117 e il 1172 non effettuarono ristrutturazioni all'interno del palazzo, ma risalirebbe a quell'epoca l'arrivo a Venezia di diversi marmi provenienti da Oriente, tra cui le colonne che caratterizzano la piazzetta antistante il palazzo, forse giunte da Costantinopoli nel 1172, cio\u00e8 appena dopo la morte di Vitale II Michiel. Tuttavia, la data dell'arrivo delle colonne va pi\u00f9 probabilmente fatta risalire al dogato di Domenico Michiel: sarebbe stato l'appartenere alla stessa famiglia dei due dogi a trarre in inganno gli scrittori dell'epoca. Questa seconda teoria \u00e8 supportata da vari elementi: in primo luogo il dogato di Vitale II Michiel fu caratterizzato dallo scoppiare di forti contrasti tra veneziani e bizantini, e questi ultimi non avrebbero mai concesso l'asportazione delle colonne; in secondo luogo, Francesco Foscari, affermando che \"quelle colonne stettero per molti anni in terra, non si trovando persona cui bastasse l'animo di levarle in piedi\", suggerisce che doveva essere passato un discreto lasso di tempo tra l'arrivo di queste ultime e il loro innalzamento, cosa improbabile se il loro arrivo risalisse alla fine del dogato di Vitale II Michiel o all'inizio di quello di Sebastiano Ziani. L'arrivo a Venezia delle colonne deve essere quindi avvenuto attorno all'anno 1130.\nSebastiano Ziani.\nDurante il dogado di Sebastiano Ziani, eletto nel 1172, il complesso sub\u00ec una prima grande ristrutturazione, che trasform\u00f2 la fortezza originaria in un elegante complesso costituito da due edifici, uno fronteggiante la laguna e l'altro la piazzetta, realizzati secondo gli stilemi dell'arte veneto-bizantina, in conformit\u00e0 con le principali architetture a esso contemporanee. \u00c8 probabile che nella realizzazione abbia avuto un ruolo primario il lombardo Nicol\u00f2 Barattiero, colui che eresse le due colonne e realizz\u00f2 in una primaria forma il Ponte di Rialto, e che il suo stile fosse influenzato da elementi della tradizione lombarda. Appena dopo la conclusione del cantiere albergarono a Venezia papa Alessandro III e l'imperatore Federico Barbarossa, che avevano raggiunto una pacificazione grazie all'intermediazione dogale. In particolare, sappiamo che l'imperatore rest\u00f2 a Venezia due mesi, soggiornando a Palazzo.\nProgetto della ristrutturazione esterna.\nSecondo gli storici moderni verso la piazzetta sorgeva il palazzo di giustizia, caratterizzato da un ampio porticato al piano terra, da una loggia scoperta al primo piano e dagli uffici al secondo, mentre verso il molo sorgeva il palazzo per le assemblee, che si estendeva dalla piazzetta all'attuale Ponte della Paglia. Per la ricostruzione del progetto originario possiamo affidarci alle tracce contenute nell'opera \"Processione in piazza San Marco\" del Bellini, in cui le Procuratie Vecchie e l'Ospizio, rispettivamente a sinistra e a destra, presentano un caratteristico porticato, che doveva essere presente nel Palazzo Ducale, i cui piani superiori, decorati o da affreschi floreali, o da fasce stuccate, o da tondi nello stesso materiale, si possono ricostruire con minore precisione, asserendo che forse il primo piano era caratterizzato da piccole logge e finestre e il secondo da archi a tutto sesto con semplici capitelli e guglie coronamento.\nProgetto della ristrutturazione interna.\nIl complesso era sede nel contempo di private abitazioni, di uffici pubblici, di attivit\u00e0 commerciali private e di prigioni. Non rimane alcuna fonte che attesti esattamente la disposizione dei locali dentro questi edifici. Si possono comunque fare delle ipotesi, confrontando documenti e altre testimonianze non tecniche. Nello specifico, l'edificio verso la laguna, o palazzo del comune, avrebbe dovuto ospitare:\nL'edificio verso l'attuale Piazzetta, noto come palazzo di giustizia, un tempo fronteggiato forse da un canale, avrebbe dovuto ospitare:\nDi quest'ultimo edificio rimangono ancora oggi delle tracce: dei frammenti di basamento in pietra d'Istria e alcune pavimentazioni in cotto a spina di pesce.\nOltre alla ristrutturazione del palazzo e della attigua chiesa, Ziani fu artefice anche dell'ingrandimento di Piazza e Piazzetta San Marco, che circond\u00f2 di lussuosi edifici. Pur mantenendo le mura angolari che caratterizzavano il palazzo e gli ingressi fortificati sulla piazza, il doge fece inoltre demolire la muraglia merlata che circondava la piazza, edificata nel IX secolo per proteggere la citt\u00e0 dalle invasioni e la cui presenza \u00e8 attestata da una piantina di Venezia risalente al XII secolo. L'ingrandimento della piazza e l'abbattimento della muraglia permisero l'innalzamento sul fronte mare delle due grandi colonne. Alcuni elementi, tra i quali la disposizione dei sempre pi\u00f9 ristretti appartamenti dogali, rimasero invariati prima e dopo l'operazione.\nSvolgimento e finalit\u00e0 della ristrutturazione.\nL'ampliamento degli spazi era legato alla necessit\u00e0 di dare una sede ai molti organi e uffici che stavano sorgendo in quel periodo, mentre il passaggio da una struttura fortificata a un'architettura civile e aperta testimonia come la necessit\u00e0 difensiva non fosse pi\u00f9 cos\u00ec sentita, dal momento che, essendosi espansi i domini della citt\u00e0 lagunare, i confini dei possedimenti della stessa erano sempre pi\u00f9 distanti dai centri del potere.\nIn merito a tale operazione, Francesco Sansovino ricorda che \"non solamente averlo esso Ziani rinovato, eziandio ingrandito per ogni verso\". Tuttavia il resoconto che viene fatto dagli storici in relazione a quest'opera di ristrutturazione non \u00e8 affatto preciso. \u00c8 probabile che, considerato che le mura suddette costeggiavano pure il canale posto oggi lungo la facciata orientale del palazzo, vi fosse tra l'antico muro del palazzo e il muro di difesa affacciato sul canale uno spazio atto a far entrare la luce all'interno delle finestre del palazzo: con l'abbattimento del muro, fu possibile quindi occupare quello spazio. I lavori si protrassero dal 1173 al 1177. Per realizzare ulteriori ampliamenti furono acquistati terreni facenti capo alle monache della chiesa di San Zaccaria, che si estendevano fino alla chiesa di Santa Maria in Broglio. Per realizzare l'espansione, furono abbattute varie ali della prima fabbrica, quelle rivolte verso il canale, la laguna e la piazzetta. Non fu invece abbattuta l'ala prospiciente la chiesa, in quanto l\u00ec si trovavano le stanze dogali e nello stesso tempo non sarebbe stato possibile realizzare nuove stanze in quella zona. \u00c8 probabile che l'ampliamento fu cos\u00ec sostanzioso che la piazzetta rivolta alla laguna, in precedenza pi\u00f9 ampia, venne ridotta a una semplice fondamenta collegata alla seguente da un ponte. Un cronachista appunt\u00f2 nel 1285 che era stata \"fatta aggrandare dal doge Dandolo la piazza verso la laguna, che prima non vi era se non un poco di fondamenta, ov'era un ponte\".\nEnrico Dandolo, Pietro Ziani, Jacopo Tiepolo.\nDopo Orio Mastropiero sal\u00ec al trono Enrico Dandolo, il quale, audace condottiero, aveva promesso come voto l'erezione di una cappella in onore di San Nicol\u00f2, affinch\u00e9 questi lo proteggesse nella sua guerra contro i turchi. La cappella venne edificata sotto il dogato di Pietro Ziani in un'area prospiciente il canale di Palazzo appositamente ampliata, e venne poi trasferita, nel XVI secolo, presso l'appartamento dogale: si pens\u00f2 a lungo che la cappella fosse stata eretta per volont\u00e0 di quest'ultimo ma, considerato che le pareti, decorate grazie a un lascito della famiglia Coppo, raffigurano la conquista di Costantinopoli, \u00e8 pi\u00f9 probabile si tratti del tardivo adempimento del voto del precedente doge. Erede politico di Ziani fu Jacopo Tiepolo, committente secondo il religioso cinquecentesco Gerolamo de Bardi di una decorazione della Sala del Maggior Consiglio che prevedeva la descrizione della vita di Papa Alessandro III. L'esistenza di tale decorazione era in passato messa in dubbio a causa della non conoscenza del luogo ove si riunisse tale organo dall'epoca di Ziani sino al 1423, quando sarebbe stato trasferito: oggi siamo in grado di affermare che, in conformit\u00e0 con quanto ipotizzato da fonti ottocentesche, la primitiva sala del Maggior Consiglio si trovasse nell'ala meridionale, al pianterreno. In questo caso \u00e8 per\u00f2 impossibile che le decorazione dell'epoca si fossero conservate fino all'epoca di Bardi in quanto tale sala fu completamente ristrutturata in seguito a un decreto del 1340. \u00c8 pi\u00f9 probabile invece che i dipinti osservati da Bardi fossero quelli realizzati nel 1365 dal Pisanello durante la decorazione della nuova Sala del Maggior Consiglio, opere andate perdute durante un successivo incendio. Durante il dogato del Tiepolo si verific\u00f2 un incendio (o nel 1230 o nel 1231) ma, al contrario di ci\u00f2 che \u00e8 attestato da alcune fonti d'epoca, Palazzo Ducale non sub\u00ec danni.\nRenier Zen, Lorenzo Tiepolo, Giovanni Dandolo.\nFino al 1301 non \u00e8 riportato in alcuna cronaca se il Palazzo Ducale fu oggetto di altri lavori, ma ci\u00f2 non significa che in quel lasso di tempo non vi operasse alcun cantiere. Nel 1232 Federico II di Svevia vi venne probabilmente ospitato.\nSotto il dogato di Renier Zen la piazza venne selciata. Si racconta inoltre che appena dopo la nomina a doge Lorenzo Tiepolo rimase su pianerottolo della scala principale del palazzo, sita ove oggi si trova la Scala dei Giganti e di fronte a quello che era l'ingresso principale del palazzo, per ascoltare le lodi che gli erano rivolte: tale uso, forse anteriore al Tiepolo, venne mantenuto con qualche variazione anche in seguito.\nSotto Giovanni Dandolo fu eretta una loggia che, nonostante alcune testimonianze che la collocherebbero presso la chiesa di San Basso, era probabilmente situata ai piedi del campanile nel luogo ora occupato dalla Loggetta del Sansovino Il fatto che probabilmente tale loggia si trovava in linea con la porta principale del palazzo e con la scala citata in precedenza fa pensare che l'antico accesso si trovava dove fu in seguito eretta la Porta della Carta. Sempre durante il dogato di Dandolo fu anche ampliata la parte di piazzetta rivolta verso la laguna.\nIl Maggior Consiglio nella Sala del Senato.\nDopo Francesco Dandolo sal\u00ec al trono Pietro Gradenigo, autore di una serie di leggi meglio note col nome di \"Serrata del Maggior Consiglio\", operazione volta a consentire l'accesso al Maggior Consiglio solo a coloro che fossero stati in grado di dimostrare che i loro antenati vi avevano gi\u00e0 fatto parte. Data questa definizione, e analizzato quale fosse il fine di tale legge, il nome di serrata non corrisponde a una riduzione del numero di coloro che erano ammessi al consiglio stesso. Si ebbe anzi un accrescimento del numero dei consiglieri, che rese necessario un ampliamento dei locali volti a ospitare il consiglio stesso, i cui membri erano passati da 317 nel 1264 a 900 nel 1310 e a 1017 l'anno successivo. Le proposte che ebbero maggior successo tra quante vennero fatte per consentire a tutti i membri del consiglio di riunirsi in un medesimo locale furono quella di usare anche ambienti attigui, senza che questi venissero incorporati, e quella, poi portata a compimento, di ristrutturare in modo radicale l'ambiente, inglobando stanze minori, costruendo muri portanti e abbattendone altri. Alcune cronache riportano che nel 1301, anno in cui si riprese il discorso su questa problematica, definendo le regole del bando, la data di partenza dell'opera, le pene per chi avesse rallentato lo svolgimento dei lavori, \"fu preso parte di fare una Sala grande per la riduzione del gran Consiglio, et fu fatta quella che ora si chiama dello scrutinio\": i lavori secondo Francesco Sansovino si conclusero nel 1309 e il Maggior Consiglio continu\u00f2 a riunirsi in quella sala, in seguito chiamata Sala dei Pregadi, fino al 1423. Anche i locali ospitanti i servizi e gli organi connessi al Maggior Consiglio furono trasferiti in un luogo limitrofo al nuovo ambiente. Dalla semplice ristrutturazione di un locale si pass\u00f2 a un cantiere pi\u00f9 complesso, che doveva prevedere la ricostruzione dell'intera ala meridionale: ci\u00f2 a motivo non solo delle nuove esigenze pratiche, ma anche perch\u00e9 il Maggior Consiglio stava acquisendo sempre maggior importanza, ai danni della figura del doge, e quindi la sua sala doveva dimostrare l'influenza e la ricchezza dei membri di tale organo.\nLa datazione di tale cantiere non pu\u00f2 essere per\u00f2 data con estrema precisione (nonostante grosso modo il periodo sia abbastanza sicuro), in quanto altre fonti, e in particolare le opere di Marin Sanudo il Giovane, riportano a volte come data il 1305, altre volte il 1310. Non \u00e8 noto chi fu il responsabile di tale opera, come non \u00e8 certo dove si riunisse il consiglio prima della stessa (nonostante vi siano delle fondate ipotesi che affermano che prima della Serrata il consiglio si riunisse nel medesimo luogo di dove si sarebbe riunito dopo il 1423, dopo che detto locale fu debitamente ampliato.) n\u00e9 quale fosse l'apparato decorativo della sala ospitante il consiglio.\nSe si vuole individuare un autore dell'opera di ristrutturazione, lo si pu\u00f2 ricercare in Pietro Basejo, citato s\u00ec in un documento del 1361, ma morto nel 1354. Essendo le notizie biografiche relative a Basejo piuttosto scarse, non si pu\u00f2 attestare che et\u00e0 avesse nel 1301 in quanto non se ne conosce la data di nascita. Un altro filone di ricerche ha individuato come possibile autore di queste opere di ristrutturazione l'architetto Montagnana, citato dal Sansovino quale autore della ristrutturazione del campanile e secondo Tommaso Temanza potenzialmente anche proto di Palazzo Ducale, ossia primo architetto della Repubblica, incaricato della direzione di tutti i principali cantieri pubblici e in particolare di quello della basilica di San Marco. Accenni a quale fosse la decorazione della sala ci vengono forniti dal Sanudo nei suoi diari: alla data del 5 giugno 1525 afferma che erano presenti riquadri raffiguranti alberi grandi e piccoli, con una funzione allegorica. \u00c8 tuttavia probabile che vi fossero pure raffigurazioni cartografiche dei possedimenti della Serenissima e un'\"Incoronazione della Vergine\" in corrispondenza del trono. Nel 1525, anno in cui venne deliberata la ricostruzione della sala, il Sanudo si lamentava del fatto che un locale cos\u00ec pregevole non potesse essere distrutto, pena la perdita dei capolavori al suo interno contenuti.\nCantieri nell'ala meridionale.\nLa sala entr\u00f2 in attivit\u00e0 nel 1309, e divenne di fatto la seconda sede del Maggior Consiglio, ma si rese subito necessario cambiare la sede dell'organo ospitato a causa dell'aumento di un terzo del numero di coloro che erano ammessi a farne parte tra il 1301, anno di inizio dei lavori per il Sansovino, e il 1309, anno della conclusione degli stessi. La necessit\u00e0 di trovare nuovi spazi per un cos\u00ec numeroso organo rese necessaria l'apertura di cantieri nell'ala meridionale del palazzo, datata dal Sansovino al 1309. Riguardo l'edificazione di questa nuova ala si \u00e8 presentato il contrasto tra le differenti fonti che, affermando dati differenti, rendono difficile la ricostruzione della cronologia relativa a tale opera. In primo luogo, \u00e8 necessario affermare che tale cantiere venne aperto per la semplice necessit\u00e0 di edificare la Sala del Maggior Consiglio e non per altri fini.\nSono vari gli elementi che supportano la tesi secondo la quale la costruzione della nuova sala inizi\u00f2 subito dopo la conclusione dei precedenti lavori: in primo luogo, la necessit\u00e0 impellente di trovare un nuovo sito per il Maggior Consiglio; in secondo luogo, l'accuratezza delle fonti storiche usate dal Sansovino, molto spesso redatte da contemporanei delle opere trattate e in grado quindi di registrare i dati con minuzia estrema e, in ultima analisi, la presenza di un documento ritrovato dall'abate e storico Giuseppe Cadorin, anche se da questi erroneamente interpretato: in esso si afferma infatti che nel 1340, anno da molti individuato come quello della costruzione della sala, questa era gi\u00e0 stata eretta come pure l'ala che l'ospitava e necessitava non tanto quindi d'esser costruita, ma semmai ampliata, ospitando gi\u00e0 vari organi amministrativi. La nuova sala venne eretta sopra la preesistente Sala dei Signori di Notte, che ricalc\u00f2 per larghezza; inoltre, vennero edificate nella suddetta sala alcune colonne per reggere il pavimento del sovrastante locale, secondo il consiglio di alcuni esperti mastri. Nel 1309 iniziarono quindi i lavori, consistenti nell'abbattimento e ricostruzione dalle fondamenta del lato meridionale prospiciente il mare, ala dove gi\u00e0 prima si riuniva il Maggior Consiglio, poi provvisoriamente trasferito nella Sala del Senato o dei Pregadi. Il decreto del 28 dicembre 1340, che ordinava la realizzazione al secondo piano di tale area della nuova sala dedicata al Maggior Consiglio, testimonia come a quell'epoca il primo piano fosse gi\u00e0 utilizzato per altri uffici. L'opera di ricostruzione venne fortemente promossa dal doge Giovanni Soranzo, che seppe realizzare anche altre opere che promossero lo sviluppo urbanistico della Serenissima, parallelamente accompagnato anche dall'edificazione di numerose dimore private. Il fatto che la realizzazione di tali lavori venne effettuata sotto il suddetto doge \u00e8 testimoniato dalla presenza di un documento ufficiale, riguardante i finanziamenti delle opere pubbliche, dal quale si pu\u00f2 dedurre che nel 1323 la costruzione dell'ala era giunta al primo piano e che si stava provvedendo in alcune aree alla copertura della sale appena edificate, in altre alla riparazione dei soffitti.\nRiguardo a chi fosse l'architetto responsabile di questo cantiere, avviato nel 1309, Giovanni Battista Egnazio, al secolo Cipelli, lo identifica con Filippo Calendario. Tale ricostruzione deve per\u00f2 confrontarsi con un documento risalente al 23 settembre 1361, riportato testualmente nelle cronache del Cadorin e costituente una delle principali fonti biografiche relative a Pietro Basejo, in esso identificato come primo architetto in un'epoca antecedente all'attivit\u00e0 del Calendario.\nDi conseguenza, si pu\u00f2 affermare che l'edificazione dell'ala verso il mare fino al primo piano sia stata opera di Basejo, anche se il nome del Calendario, comunque non estraneo al cantiere, non si perse come quello dell'altro nell'oblio del tempo in virt\u00f9 del fatto che il secondo disponeva di grande prestigio tra il popolo e fu tra i congiurati del colpo di stato ordito da Marin Falier nel 1355. La partecipazione del Calendario nel cantiere \u00e8 comunque molto probabile, ma probabilmente il suo intervento avvenne in un secondo momento e sempre parallelamente all'attivit\u00e0 del primo, col quale sarebbe poi entrato in un rapporto di amicizia tale da dare la propria figlia Caterina in sposa al figlio del collega.\nAltri lavori tra il 1309 e il 1340.\nContestualmente a questi lavori, nel 1322 venne ampliata a scapito dei locali adiacenti, arricchita con colonne marmoree di fattura orientale e decorata con le storie di Alessandro III la chiesa di San Nicol\u00f2, situata nell'ala affacciata sul canale, che finalmente venne dotata di abside e finestre nello stile gotico tipico dell'epoca. Pur non conoscendosi l'autore di tale decorazione, il Cadorin propone due ipotesi: secondo le sue ricostruzioni, l'artefice potrebbe essere o Guariento di Arpo, o un non meglio precisato maestro Paolo, in attivit\u00e0 nel 1346 e che fu autore di una pala d'altare per la stessa cappella. L'opera di questo pittore \u00e8 attestata da cronache d'epoca, mentre il Guariento all'epoca doveva essere molto giovane..\nContestualmente, venne pure realizzata sotto il porticato di Palazzo Ducale una gabbia atta a ospitare una coppia di leoni, che diedero come prole tre cuccioli, un maschio e due femmine, una delle quali fu mandata a Verona in dono a Cangrande della Scala. Tale gabbia prova l'esistenza nel cortile di un loggiato al piano terreno dell'ala occidentale, eretta sotto il dogato di Pietro Ziani. Tale loggia sparir\u00e0 durante i lavori realizzati in quell'ala a partire dal 1424.\nAlla fine dell'anno 1326 venne allargata la sede delle carceri site al piano terra, con un ampliamento che rese necessario il trasferimento della sede dei castaldi di palazzo. Considerata quale fosse la sede di questi ultimi, si pu\u00f2 affermare che prima di allora le prigioni di palazzo avevano occupato solo il lato meridionale del palazzo e parte di quello orientale. \nNel 1332 un nuovo cantiere interess\u00f2 i pozzi del palazzo: venne riparato quello pi\u00f9 importante, sito al centro del cortile, e ne venne costruito uno pi\u00f9 piccolo in una piccola corte confinante con la basilica. Un terzo pozzo venne aggiunto nel 1405.\nNotizia rilevante \u00e8 che nel 1335 vennero contattati lapicidi per la realizzazione di un leone in marmo da porsi sopra l'accesso principale del palazzo, corrispondente alla scala principale. La doratura di tale opera risale al 1344, come attestato da un documento ufficiale che ci d\u00e0 anche importanti informazioni relative alla collocazione dello stesso:\nTale notizia consente di affermare che l'antica porta interna e l'antica scala a essa antistante non fossero altro che le antenate delle attuali strutture (la porta metteva in comunicazione la piazzetta con la corte e si trovava sulla retta congiungente la Loggetta del Sansovino e l'antica scala, sita dove oggi si trova quella dei Giganti; tali opere vennero per\u00f2 sostituite da strutture pi\u00f9 moderne pochi anni dopo). Dunque si pu\u00f2 affermare che nella ricostruzione del prospetto interno del corpo orientale venne rispettato lo schema prefissato, e in particolare che la Scala dei Giganti corrispondesse all'antico scalone, cos\u00ec come la Porta della Carta all'antico arco. Tale leone sarebbe stato pi\u00f9 precisamente posizionato sulla porta della scala che congiungeva alla corte il lato orientale della Sala del Maggior Consiglio allora in funzione, scala commissionata nel 1340 e terminata quattro anni dopo.\nAmpliamento del 1340.\nRiedificato gi\u00e0 per intero il primo piano dell'ala australe, nel 1340 venne decretata una serie di altri lavori da compiersi nel palazzo, non consistenti in una vera e propria edificazione ma semmai in un ampliamento. Tali lavori consistettero nel costruire o risistemare il secondo piano, nel completare la Sala del Maggior Consiglio (si ricordi che, come detto in precedenza, tale organo continu\u00f2 a riunirsi nella Sala del Senato sino al 1423), nel ristrutturare per i nuovi fini ai quali erano destinate alcune stanze adiacenti a quella che sarebbe stata del Maggior Consiglio, nell'erigere una scala comunicante con la Sala del Maggior Consiglio: il costo preventivato per la loro realizzazione fu di lire 950 per i lavori d'architettura e di lire 200 per le decorazioni, il che adduce un altro valido sostegno alla tesi che non vede questo lavoro come una riedificazione, ma solo come un ampliamento consistente nella sistemazione del secondo piano, in quanto se fosse stato necessario provvedere alla ricostruzione le spese sarebbero state ben maggiori.\nDopo quindici mesi dall'apertura di questo cantiere, fu decretata la necessit\u00e0 di altri lavori, in quanto la sala doveva diventare pi\u00f9 ampia del previsto: il fatto che il 10 marzo 1342 i piani sottostanti la Sala del Maggior Consiglio fossero gi\u00e0 stati ultimati testimonia che i lavori di ricostruzione non erano ricominciati nel dicembre 1340 (anno del suddetto decreto), ma gi\u00e0 nel 1309, come testimoniato dal Sansovino. Completata alla fine del 1344 la parte di sala prospiciente la laguna, dieci periti furono chiamati sotto decreto del 30 dicembre 1344 per esaminare se le muraglie guardanti il cortile fossero idonee a sostenere il peso del muro che avrebbe cinto la sala su quel lato:\nInfatti, il muro del piano terra, che cingeva le prigioni, reggeva solo il loggiato del primo piano e non si sapeva se avrebbe retto ulteriori sollecitazioni. Anche questo elemento contribuisce a pensare che la fabbrica del primo e del secondo piano siano avvenute in tempi differenti. Ricevuto il parere positivo da parte dei periti, si procedette coll'edificazione della scala e della relativa porta. Il lavoro venne interrotto a causa della Peste scoppiata nel 1348, e ripreso il 24 febbraio 1350.\nSappiamo che furono impiegati come direttori dei lavori Filippo Calendario \"tajapiera\" e Pietro Basejo \"magister prothus\", oltre a un grandissimo numero di manovali, scultori ed esperti lapicidi. Il direttore dei lavori fu inizialmente il Basejo, alla cui morte subentr\u00f2 il Calendario. L'attivit\u00e0 del primo \u00e8 suggerita dal fatto che attorno al 1350 il Calendario fu incaricato di compiere una serie di viaggi per conto della Serenissima, e sempre in quel periodo si impegn\u00f2 in alcune campagne militari: ci\u00f2 testimonia che non aveva un impegno fisso al cantiere. Il Calendario nel 1355 venne condannato a morte per impiccagione in quanto orditore della congiura promossa dal doge Marin Falier. Si tramanda che la sua condanna venne effettuata congiuntamente a quella del genero e usando le celebri colonne rosse della balconata di palazzo, la cui collocazione venne per\u00f2 alterata nel tempo. Avendo visto la congiura una estesa partecipazione tra gli scalpellini di Palazzo Ducale, il lavoro rimase sospeso. Il cantiere rimase per vario tempo in sospeso a causa di eventi bellici e di una seconda peste. Nel 1362 il palazzo era in rovina. A causa della volont\u00e0 di Lorenzo Celsi di concludere i lavori, essi si poterono dire conclusi nel 1365. Tuttavia il Celsi, odiato per il suo comportamento arrogante, mor\u00ec in modo misterioso e si ipotizz\u00f2 fosse stato avvelenato. Dopo la sua morte, si decret\u00f2 che \"il doge non potesse in avvenire impiegare danaro pubblico in spese di fabbriche nel palazzo, senza il consenso dei sei consiglieri, di tre quarti della Quarantia e di due terzi del Maggior Consiglio.\". Si pu\u00f2 dire che Palazzo Ducale, dopo tutti questi lavori, non presentasse una forma molto differente da quella a noi contemporanea.\nSalito al trono Marco Corner, egli ordin\u00f2 che la Sala del Maggior Consiglio fosse decorata con pitture: fu contattato tra gli altri artisti Guariento di Arpo, al quale venne commissionata la decorazione della parete orientale della sala con il tema del \"Paradiso\", e pi\u00f9 precisamente dell'incoronazione della Vergine in mezzo alla gloria di questo. In seguito il medesimo artista si dedic\u00f2 alla decorazione delle altre pareti, illustrandovi la venuta a Venezia di Alessandro III e la Guerra di Spoleto, come ricordano alcune fonti. Anche il Pisanello lavor\u00f2 in questo cantiere, secondo le ricostruzioni di Scipione Maffei. Il Sansovino afferm\u00f2 che nel quadro, raffigurante l'\"Imperatore Ottone che si dirige dal padre\" dopo essere stato liberato dalla Serenissima, era presente il ritratto di Andrea Vendramin, detto da molti il giovane veneziano pi\u00f9 bello della sua epoca: asserendo ci\u00f2 il grande storico commette un errore in quanto a quell'epoca il Vendramin non era nemmeno nato; altro errore commesso dal Sansovino fu quello di affermare che la sala era gi\u00e0 stata precedentemente decorata.\nTra gli altri, si pu\u00f2 ipotizzare che anche Nicol\u00f2 Semitecolo e Lorenzo Veneziano abbiano preso parte all'attivit\u00e0 decorativa. Durante tale opera decorativa venne creato per la prima volta il fregio raffigurante i volti dei dogi a partire da Obelerio, poi riprodotto dopo che era stato distrutto dall'incendio del 1577. Il Sanudo afferma che le iscrizioni illustranti le opere pittoriche furono prodotte da Francesco Petrarca, il che non \u00e8 impossibile. Successivamente per\u00f2, dopo un periodo di guerre continue (1368-1381), Venezia si trov\u00f2 in difficili condizioni politiche ed economiche, e pertanto i lavori di decorazione (che ormai volgevano al termine) vennero interrotti.\nDopo che era stato deciso di ridipingere la cappella palatina le cui decorazioni erano in rovina, fu Michele Sten a favorire il completamento dell'opera decorativa della sala. Il soffitto fu fatto a cassettoni decorati con stelle, che forse alludevano allo stemma del doge. Il Sanudo afferma che quest'opera rimase per lungo tempo incompiuta e venne conclusa solo nel 1406. \nVenne sempre in quegli anni costruito un grande balcone nella parte centrale della facciata prospiciente il mare, nel 1404 secondo quanto riportato sullo stesso, nell'anno successivo secondo il Sansovino. Qualunque delle due date sia presa come vera, \u00e8 comunque errato ci\u00f2 che sostenne Tommaso Temanza nell'attribuire al Calendario la decorazione di questa opera, in quanto lo scultore era morto gi\u00e0 da mezzo secolo (nel 1355). Altro errore commise Pietro Selvatico, che data tutto il fronte meridionale al 1424, rendendolo contemporaneo a quello innalzato sotto Francesco Foscari.\nTale errore era dovuto a una cattiva interpretazione di quanto scritto sulla Cronaca Zancarola, e venne segnalato da Dall'Acqua, che ne comprese le cause e lo motiv\u00f2 dicendo che il cronachista scrivendo ci\u00f2 che aveva riportato parlava al plurale di facciate del lato occidentale riferendosi a quell'esterna e a quell'interna. Altres\u00ec bisogna notare che la data stessa riportata sulla finestra (1404) \u00e8 indicativa del fatto che tale facciata al tempo dovesse essere gi\u00e0 stata realizzata e che vi sono sostanziali differenze nello stile dei due fronti.\nRistrutturazione del 1424.\nDopo le suddette opere di ristrutturazione e in seguito alle molte guerre combattute dalla Serenissima, le casse dello stato versavano realmente in pessime condizioni e venne quindi deliberato di non ristrutturare pi\u00f9 la facciata prospiciente la Piazzetta, pena una multa. Tra il 1404 e il 1422 tale promulgazione venne rispettata, e a parte piccoli lavori di rifacimento (ampliamento dell'ufficio degli Auditori vecchi e costruzione di una scala in pietra collegata alla Sala del Maggior Consiglio) nessun'altra opera fu compiuta. Tommaso Mocenigo propose per\u00f2 di ristrutturare la facciata vincolata, rischiando s\u00ec un'ammenda di 1000 ducati, ma riuscendo a convincere il Maggior Consiglio argomentando che tale ristrutturazione risultasse necessaria per il decoro della citt\u00e0, essendo quell'ala molto antica. Dopo che il doge ebbe pagato l'ammenda, il 27 settembre 1422 venne deciso nel Maggior Consiglio di ristrutturare l'ala pi\u00f9 antica.\nAlcune fonti ipotizzarono che tale opera di ristrutturazione fosse stata resa necessaria per via di un incendio scoppiato il 7 marzo 1419 e che l'intero palazzo ne fosse stato coinvolto secondo un progetto approvato dal doge stesso, ma ci\u00f2 \u00e8 falso poich\u00e9 l'incendio aveva solo arrecato danni alla Basilica senza danneggiare il palazzo e l'ala gi\u00e0 esistente era stata presa come modello di quella da costruirsi. Per una serie di motivi, tra i quali una peste scoppiata nel 1423, i lavori non poterono avviarsi prima del 1424. La prima riunione del Maggior Consiglio nella nuova sua sede avvenne il 23 aprile 1423, secondo deliberazione del neoeletto doge Francesco Foscari. La vecchia sede venne lasciata al Senato (che prima si riuniva nell'ala verso la Piazzetta) e prese cos\u00ec il nome di Sala dei Pregadi, in quanto i senatori erano pregati dal doge di accettare la loro funzione. L'abbattimento dell'ala verso la Piazzetta avvenne il 27 marzo 1424.\nGli autori della ristrutturazione furono alcuni membri della famiglia Bon: Bartolomeo, Pantaleone e Giovanni. Dopo che si ebbe lavorato per la ricostruzione dell'ala abbattuta fino al novembre del 1438, si decise di erigere entro diciotto mesi la porta che avrebbe rappresentato l'ingresso principale del palazzo mediante un accordo, stretto il 10 novembre, tra architetti e provveditori. I tempi stabiliti per la realizzazione dell'opera non furono per\u00f2 rispettati, e il cantiere, avviato il 9 gennaio 1439, si concluse in quaranta mesi dopo varie sollecitazione da parte dei funzionari responsabili e dopo che era stato stipulato un secondo accordo nel quale gli scultori si impegnavano di portare a termine l'opera entro il 1442 pena una multa di dieci ducati, anche questo non completamente rispettato. Si deduce dalla presenza del solo nome di Bartolomeo sull'architrave che l'altorilievo sovrastante la porta sia opera di lui solo, ma ci\u00f2 non significa che gli altri membri della famiglia non parteciparono al cantiere, contrariamente da quanto sostenuto dal Cadorin. La porta, che nel corso delle epoche cambi\u00f2 pi\u00f9 volte nome, era detta della Carta: l'origine di questo pu\u00f2 essere dovuta a diverse leggende: la prima afferma che nei pressi della stessa vi fossero grandi riserve di carta per i limitrofi uffici, la seconda che vi passassero attraverso molti documenti, la terza che vi si affollassero attorno gli scrivani pubblici.\nIl nuovo edificio presentava al piano terra un porticato, al primo logge scoperte e al livello della Sala del Maggior Consiglio un grande salone detto al tempo \"della Libreria\", poi mutato in \"Sala dello Scrutinio\". Il prospetto di questo nuovo corpo edilizio venne completato con decorazioni molto simili a quelle della facciata sul molo: presenta infatti un coronamento a pinnacoli e ampi finestroni.\nCantieri dopo il 1441.\nNonostante il Cadorin affermasse che nel 1441 tutti i lavori di ristrutturazione si potessero dire conclusi in quanto nel palazzo veniva accolto Francesco Bussone (ma egli si ingann\u00f2 in quanto il conte venne fatto accedere dalla parte del palazzo prospiciente il mare), il cantiere non si poteva dire chiuso nel 1452, in quanto venne ospitato a palazzo Federico III d'Asburgo e per questa occasione vennero asportate da Piazza San Marco le pietre che servivano per il cantiere di Palazzo Ducale. Il 30 maggio fu fatta una festa in onore dell'imperatore, ma il primato dei ricevimenti in quella sala spetta a quello per le nozze di Jacopo Foscari, figlio del doge. \nSecondo Sanudo Pasquale Malipiero diede ordine di costruire l'arco di fronte alla Scala dei Giganti, dove avrebbe fatto porre il proprio stemma, ma tale notizia \u00e8 errata poich\u00e9 lo stemma \u00e8 del doge Foscari e quell'arco fu eretto in un altro anno. I lavori che vennero realizzati durante il dogato del Malipiro furono altri: venne completato il fronte esterno verso la Piazzetta (ci\u00f2 \u00e8 testimoniato dall'impiccagione di Girolamo Valaresso mediante l'uso delle colonne rosse) e fu dato ordine di realizzare opere pittoriche quali quella narrante la sconfitta di Pipino sul Canal Orfano e quella raffigurante un mappamondo. Autori di queste opere avrebbero potuto essere Antonio o Luigi Vivarini.\nSotto il dogato di Cristoforo Moro, in data 6 settembre 1463, venne promulgato un documento relativo alla costruzione dell'arco prospiciente la Scala dei Giganti, o Arco Foscari. Ancora una volta, fu stretto con Pantaleone e Bartolomeo Bon un accordo per la realizzazione di tale opera, per il cui ritardo la multa sarebbe stata di duecento ducati, ma non rimane traccia di sollecitazioni da parte degli amministratori statali e si pu\u00f2 dire che tale opera fu conclusa sotto il dogato del Moro, essendo lo stemma di questi quattro volte rappresentato sull'opera. La sala che poi sarebbe stata detta \"dello Scrutinio\" venne destinata dal 1468 per decreto del Senato ad accogliere i volumi donati allo stato dal cardinal Bessarione. Nel 1471, salito al trono Nicol\u00f2 Tron, venne imbandita in quella sala una festa per celebrare l'ingresso nel palazzo di Dea Morosini, moglie del doge. Nel 1473 fu decretato di sostituire alcune delle opere presenti nella Sala del Maggior Consiglio, poich\u00e9 si erano rovinate in seguito alle infiltrazioni. Giovanni e Gentile Bellini furono chiamati per rifare l'opera raffigurante la battaglia contro Federico Barbarossa. In quelle opere di rifacimento, protrattesi sino al 1495, furono impegnati pure Luigi Vivarini, Cristoforo da Parma, Lattanzio da Rimini, Vincenzo da Treviso, Marco Marziale, Francesco Bissolo; in un secondo momento verranno chiamati per operare nella sala pure Giorgione, Tiziano, Tintoretto e Paolo Veronese.\nI tre incendi.\nL'incendio del 1483.\nLa notte del 14 settembre 1483 (ma secondo altre fonti nell'anno 1479) scoppi\u00f2 negli ambienti prospicienti il Rio di Palazzo, e pi\u00f9 precisamente nella cappella palatina, un disastroso incendio che distrusse i locali adiacenti e varie opere d'arte. Domenico Malipiero, cronachista, testimonia che il suddetto incendio scoppi\u00f2 quando una candela diede fuoco a una tavola dipinta sita nei pressi dell'altare su cui era posta, che a sua volta prese fuoco. Dopo che alcune persone abitanti dall'altra parte del canale avvertirono il doge Giovanni Mocenigo, pure questi trov\u00f2 rifugio sull'altra sponda. La sede dogale fu trasferita in una privata abitazione appartenente alla famiglia Duodo, messa in comunicazione col palazzo del doge.\nDopo il grande incendio si resero necessari degli interventi di ricostruzione, per i quali si pens\u00f2 inizialmente di stanziare solo 6000 ducati, e solo in un secondo momento 500 ducati al mese. Nicol\u00f2 Trevisan, dalla cui casa era stato scorto l'incendio, propose l'acquisto di molte case affacciate sul Rio di Palazzo per edificare in quei lotti un palazzo con giardino che poi sarebbe stato collegato alla Sala del Collegio con un ponte in pietra, ma questa proposta fu rifiutata e i lavori vennero affidati all'architetto Antonio Rizzo, stipendiato 100 ducati all'anno (anche se in un secondo momento il suo salario pass\u00f2 a 125 ducati). Appena il Rizzo si prese incarico del lavoro, vennero demolite le sezioni di palazzo che sarebbero state poi ricostruite e si incaricavano alcuni addetti di procurare le pietre necessarie alla fabbrica, consegnate l'8 dicembre 1484. I collaboratori di Rizzo per questo cantiere furono, secondo Giuseppe Cadorin, Michele Bertucci, Giovanni da Spalatro, Michele Naranza, Alvise Bianco, Alvise Pantaleone, mastro Domenico, Stefano Tagliapietra e i Lombardo.\nDopo aver demolito la parte dell'ala orientale compresa tra la basilica e l'attuale Scala d'Oro, il Rizzo fece innalzare i primi pilastri del porticato, la cui datazione \u00e8 possibile in quanto nel capitello del primo e del terzo appaiono in uno un ritratto del doge Mocenigo, nell'altro lo stemma di Marco Barbarigo. Sotto Agostino Barbarigo venne costruita ex novo la Scala dei Giganti, mentre di alcuni ambienti, tra i quali la Sala del Senato, venne conservato quanto pi\u00f9 si poteva delle vecchie strutture. La nuova conformazione strutturale diede al Rizzo l'opportunit\u00e0 di edificare i vari piani costruendo i loro pavimenti alla medesima altezza di quelli dei piani nobili dell'ali meridionale e occidentale. Alcuni autori, tra i quali il Sansovino, identificarono la facciata prospiciente il cortile interno, che mostra nei loggiati il nascere del gusto rinascimentale, come opera di Antonio Bregno, ma si tratta di un errore. Il Rizzo continu\u00f2 a lavorare esclusivamente nella fabbrica stipendiato 125 ducati fino al'ottobre 1491, quando richiese che gli fosse ulteriormente aumentato il salario. Il Senato ordin\u00f2 che i Provveditori del Sale si accordassero coll'artista, e fu raggiunto un accordo secondo il quale quest'ultimo sarebbe stato pagato annualmente 200 ducati. Il 19 marzo 1492 il doge pot\u00e9 tornare nelle sue stanze, e da ci\u00f2 si deduce che essere a quel tempo erano state ultimate.\nDopo una breve interruzione dovuta ad alcune grandi spese della Serenissima, l'11 settembre 1493 il Consiglio dei Dieci comand\u00f2 che l'opera fosse ripresa. Il Rizzo rimase impegnato nella fabbrica fino al 1498, quando Francesco Foscari e Girolamo Cappello, provveditori responsabili del lavoro, scoprirono che dei novantasettemila ducati sino ad allora spesi diecimila erano stati indebitamente alienati dal progettista, il quale fugg\u00ec verso Ancona. Anche un altro lapicida, Simone Fasan, fu accusato di aver sottratto denaro pubblico.\nI lavori vennero affidati ad interim a Pietro Lombardo, confermato in pianta stabile il 14 marzo 1499 e retribuito con 220 ducati annui a partire dal 16 del mese fino al 1510. Egli assunse s\u00ec il controllo del cantiere, ma questo era gi\u00e0 piuttosto progredito, in quanto troviamo nelle decorazioni del secondo piano lo stemma di Agostino Barbarigo, morto dopo solo tre anni e cinque mesi che il Lombardo aveva acquisito la direzione. Nel 1503 venne procurato il piombo per la copertura del tetto. Venne poi realizzata la facciata sul Cortile dei Senatori, iniziata contemporaneamente a quella principale e conclusa sotto Leonardo Loredan, trovandosi scudi di questo e del Mocenigo nella decorazione di quella facciata e essendo presente un capitello di congiunzione tra i due fronti. Commise quindi un errore il Cicognara a dire che la facciata sulla corte fosse per intero opera compiuta sotto il Loredan da Guglielmo Bergamasco, in quanto si trovano stemmi del precedente doge e lo stile \u00e8 il medesimo di quello della principale, opera del Rizzo. Alcuni dettagli sono inoltre attribuibili allo stile della famiglia Lombardo, e non \u00e8 possibile escludere la partecipazione di Giorgio Spavento.\nTra la conclusione del lavoro sulle facciate e la morte del doge Loredan (21 giugno 1521) vennero compiute poche altre opere a causa della difficile situazione economica del governo, che si trov\u00f2 a combattere contro la Lega di Cambrai tra il 1509 e il 1517. In primo luogo, vennero realizzati dei camini nell'appartamento ducale; attorno al 1505 vennero dorate le cornici di alcune tele; a partire dal 1507 lo Spavento lavor\u00f2 nella Sala dell'Udienza e nella cancelleria; nel 1509 fu ristrutturata da Bartolomeo Bon la torre d'avvistamento (omonimo di quel Bartolomeo Bon che oper\u00f2 nella fabbrica della Porta della Carta); tra il 1509 e il 1510 Pietro Lombardo oper\u00f2 nella Sala del Consiglio dei Dieci e in quella dell'Avogaria del Comune; nel 1515 fu posto un leone su una scala poi demolita e furono sollecitati i pittori responsabili della decorazione della Sala del Maggior Consiglio e fu stretto un nuovo accordo con Tiziano.\nContemporaneamente all'erezione delle facciate sul cortile, si stava lavorando anche alla sistemazione di quella sul canale, e ci\u00f2 lo testimonia la presenza degli stemmi di Giovanni Mocenigo, Marco Barbarigo e Agostino Barbarigo su di essa. Alla morte del Loredan era compiuta la parte fino al primo ingresso del vestibolo del pianterreno, corrispondente al punto ove varia l'altezza degli ambienti del piano terzo. Dopo il breve dogato di Antonio Grimani, si prosegu\u00ec nel perfezionamento della fabbrica, ma a ritmo pi\u00f9 lento poich\u00e9 erano aperti anche altri importanti cantieri (Ponte di Rialto, Arsenale di Venezia, Zecca, Libreria Marciana). Antonio Grimani fu il primo doge a far uso della Scala dei Giganti, ormai ultimata, per recarsi nella Basilica con la sua signora il d\u00ec 14 luglio 1521. Sotto Andrea Gritti, dato che nella ricostruzione del palazzo gli ambienti interni non avevano subito ristrutturazioni strutturali, minacci\u00f2 di crollare un muro della Sala dei Pregadi: vi subito si rec\u00f2 il doge con Antonio Abbondi, proto di palazzo, e altri periti, i quali decretarono la necessit\u00e0 di intervenire. Il danno era dovuto a infiltrazioni. Si pens\u00f2 di trasferire il Senato nella Sala dello Scrutinio, usata come Libreria, ma questa proposta non si rivel\u00f2 adatta. Il lavoro rimase per\u00f2 fermo per due anni, anche se si spostarono i banchi che occupavano il locale.\nFrattanto, venendo completata da Tiziano nel 1523 la decorazione della cappella di San Nicol\u00f2 ed entrando questa in funzione, veniva stabilito di abbattere la cappellina palatina sita nell'area meridionale, da ristrutturarsi: il 15 febbraio 1524 gli uffici degli Avogadori di Comun vennero trasferiti poich\u00e9 erano situati l\u00ec vicino. Nel 1525 il Consiglio dei Dieci decretava di iniziare i lavori nella Sala dei Pregadi, fermi dal 1523, e di costruire un corridoio col quale i Senatori e il doge potessero accedere alla Sala del Maggior Consiglio: il cantiere fu aperto in ottobre e il Senato trov\u00f2 nuova collocazione in quella che oggi \u00e8 nota come Sala dell'Anticollegio, ma un tempo era detta Sala d'Oro.\nNel frattempo, procedeva il cantiere relativo alla ricostruzione delle facciate dell'ala orientale, venivano sgomberati tutti gli uffici l\u00ec collocati, venivano riparate le prigioni dalle quali per due volte i detenuti erano riusciti a fuggire e venivano utilizzate per muoversi nel palazzo due scale, l'una portante nella sala dell'Udienza e l'altra in quella del Maggior Consiglio. Il 26 aprile 1531 si deliberava dopo alcuni contrasti da parte del Consiglio dei Dieci di spartire la Sala della Libreria in due ambienti, l'uno destinato a cancelleria ducale e l'altro a sala per gli scrutini del Maggior Consiglio. La storica collezione di libri ivi collocata era quindi traslata nella Libreria Marciana e le due porte che mettevano in comunicazione la Sala dello Scrutinio e quella del Maggior Consiglio furono ampliate.\nVenne quindi costruito da Raffaele Penzono nella parete compresa tra la Sala del'Anticollegio e quella del Senato un grande orologio: oggi ve ne \u00e8 un altro, costruito dopo il 1574, che per\u00f2 si trova tra Senato e Collegio, sempre sulla stessa parete. Dato che i lavori nell'ala orientale non si erano conclusi, fu necessario che il Consiglio dei Dieci nuovamente deliberasse e stanziasse per quell'opera 400 ducati mensili, ma anche ci\u00f2 non ebbe effetto anche a causa del fatto che fosse gi\u00e0 attivo il cantiere della Sala dello Scrutinio (sala usata solo nel 1532 e completata in seguito): sar\u00e0 il Senato a tornare sul tema un anno dopo. Il 28 maggio 1532 venne deliberato il disfacimento dell'antica torricella, poi non pi\u00f9 ricostruita, a quel tempo ancora usata ma gi\u00e0 interessata da un incendio pochi mesi prima. \nConsiderato che l'operare fuori sede arrecava disagi vari alle varie cariche, il 27 marzo 1533 riprese la discussione in Senato relativa alla precedente proposta del Consiglio dei Dieci di portare a termine l'opera di riedifica, che nel 1538 non aveva visto per\u00f2 progressi. Durante il dogato di Pietro Lando ci si limit\u00f2 a proseguire la decorazione delle sale di rappresentanza: operarono durante questo periodo Tiziano, Paolo Veronese e il Tintoretto.\nSolo sotto Francesco Don\u00e0, complici la pace e la prosperit\u00e0 che si ebbero nel suo dogato, il cantiere ricevette una decisiva svolta, sotto la direzione di Antonio Abbondi. Il cantiere dell'ala orientale si concluse definitivamente solo nel settembre 1550. Poco dopo la fine dei lavori, ma prima della conclusione del ducato di Don\u00e0, vennero realizzati i due balconi della Sala del Maggior Consiglio che, affacciati sulla corte interna, ne permettono l'aerazione: tale opera fu completata solo nel 1554.\nIn seguito, fino al 1574, vennero realizzate nel palazzo a cura del Pordenone, del Tintoretto, di Paolo Veronese, di Alessandro Vittoria, di Jacopo Sansovino e di Battista Franco varie opere di mera decorazione nella nuova ala, nella Scala d'Oro, nella Sala dello Scrutinio e nella Sala del Maggior Consiglio, ma molte di queste saranno distrutte nei due successivi incendi. L'ultimo atto della ricostruzione si ebbe nel 1566: fu la posa in cima alla Scala dei Giganti di due celebri statue realizzate da Jacopo Sansovino, raffiguranti \"Marte\" e \"Nettuno\".\nL'incendio del 1574.\nL'11 maggio 1574, a causa della noncuranza con cui veniva sorvegliato il fuoco durante la festa per l'anniversario della salita al potere di Alvise Mocenigo, negli appartamenti ducali scoppi\u00f2 un grande incendio: il doge e i senatori si salvarono, ma il fuoco divamp\u00f2 nelle sale dei Pregadi e del Collegio, dell'Anticollegio e delle Quattro Porte, distruggendo, tra le altre cose, dipinti di Tiziano e altre decorazioni delle sale. Fortunatamente degli impiegati del palazzo, degli avvocati e dei semplici cittadini rimossero dagli ambienti vicini al fuoco delle carte molto importanti di processi, evitando che l'incendio intaccasse la sala dei Capi del Consiglio dei Dieci e quella del Maggior Consiglio; a causa di un forte vento, per\u00f2, il fuoco si diffuse su alcune cupole della basilica di san Marco e del Battistero, che Francesco Molino e il Sansovino sostengono non siano state danneggiate in alcun modo dall'incendio. Alcune fonti ritengono che le fiamme abbiano raggiunto addirittura gli intavolati vicini alle campane del campanile di san Marco, ma questa tesi \u00e8 smentita da altri, tra cui Zanotto, che sostiene l'impossibilit\u00e0 per il fuoco di raggiungere tale altezza.\nPer estinguere l'incendio accorsero alcuni soldati della marina, che il giorno seguente rifiutarono la ricompensa di cinquecento ducati offerta loro dal Senato, e tutti i magistrati di Venezia, che oltre a spegnere il fuoco si adoperarono per mantenere l'ordine nella citt\u00e0, agitata dalla notizia dell'incendio. Il doge si trasfer\u00ec a vivere da suo fratello Giovanni, a Palazzo Mocenigo.\nSpente le fiamme, i senatori elessero tre uomini per curare la ricostruzione delle sale danneggiate: Andrea Badoer, Vincenzo Morosini e Pietro Foscari, i quali incaricarono Antonio da Ponte come direttore dei lavori. Con da Ponte lavorarono anche Cristoforo Sorte, che si occup\u00f2 della sala dei Pregadi, Andrea Palladio, che decor\u00f2 la sala delle Quattro Porte e Vincenzo Scamozzi, che cur\u00f2 la sala dell'Anticollegio.\nI lavori videro lo sfoggio di un gran lusso che dimostrava la ricchezza della Repubblica di Venezia, attraverso l'utilizzo di marmi pregiati, di capitelli, di quadri e di sculture senza badare a spese. La ricostruzione delle sale si protrasse anche dopo l'incendio avvenuto tre anni dopo, infatti a cavallo tra gli anni '70 e '80 del Cinquecento alcuni documenti attestano che si stesse lavorando ancora alla sala dei Pregadi. Dall'osservazione dei dipinti delle nuove stanze, inoltre, si nota che vi sono raffigurati dogi che governarono dal 1577 al 1605, il che dimostra che i lavori si conclusero solo nel XVII secolo; questi ritardi, probabilmente, furono dovuti all'epidemia di peste che falci\u00f2 circa 51000 abitanti a Venezia dal 1575 al 1577.\nL'incendio del 1577.\nIl 20 dicembre 1577 (anche se molti scrittori affermano, erroneamente, che si trattasse del 13 gennaio 1578) scoppi\u00f2 un nuovo incendio presso la sala dello Scrutinio, nelle vicinanze della porta della Carta, dovuto all'accensione di un vigoroso fuoco da parte dei guardiani del palazzo in un camino contenente vecchia fuliggine, la quale diede origine alle fiamme. Il tetto della sala, costituito da lastre di piombo, cominci\u00f2 a gocciolare per il calore del fuoco, impedendo l'accesso a quello e ad altri ambienti vicini e la rimozione delle opere d'arte l\u00ec collocate. Il Sansovino, in questo punto, sostiene sbagliando che il tetto fosse di rame, mentre sia il Cerimoniale che Molino affermano che la copertura in rame venne fatta solo dopo l'incendio del 1577. Nonostante l'accorrere di maestranze per arginare l'incendio, i soffitti delle sale dello Scrutinio e del Maggior Consiglio crollarono, distruggendo preziose opere d'arte di Carpaccio, Bellini, Tiziano, Tintoretto e altri.\nL'incendio fu isolato con grande fatica dalle maestranze dell'Arsenale, che, calandosi con corde, riuscirono a schiacciarlo incontro a una parete portante: l'operazione si concluse verso l'ora terza o sesta Si temette che l'incendio fosse stato appiccato da nemici della Repubblica, cos\u00ec molti senatori vegliarono armati in piazza san Marco tutta la notte.\nPer sicurezza le armi contenute nella sala dei Dieci furono trasportate nella basilica di san Marco, mentre i documenti dell'archivio vennero collocati nell'abitazione del gran Cancelliere, nella sagrestia della basilica, nelle stanze ducali e nella loggia sotto al Campanile; tuttavia molti oggetti preziosi e carte importanti vennero perduti.\nIl doge Sebastiano Venier rimase nei suoi appartamenti, dimostrando grande coraggio, mentre il senatore Luigi Michiel protesse la Libreria e la Zecca dalle fiamme bagnandone i tetti. Il giorno seguente le maestranze dell'Arsenale rifiutarono il compenso a loro assegnato dal Senato per aver salvato il palazzo, cos\u00ec come avevano fatto nel 1574.\nPoich\u00e9 la sala del Maggior Consiglio era inagibile, il Senato prese a radunarsi nel circuito della basilica di san Marco, dopo aver preso in considerazione altri luoghi; gli architetti, tra cui da Ponte e Palladio, decretarono che erano necessari tre mesi per accomodarlo a sede del Maggior Consiglio: durante quel periodo il Senato si radun\u00f2 all'interno della basilica.\nMa, a causa degli impedimenti costituiti dalle celebrazioni per la Quaresima, il Consiglio si spost\u00f2 nelle due sale dei Remi, all'Arsenale; vennero costruite nuove entrate che permettessero ai nobili di accedervi senza passare per il cantiere. Il 18 gennaio 1578 vennero eletti Luigi Zorzi, Jacopo Foscarini e Pietro Foscari come procuratori alla ricostruzione delle sale danneggiate del palazzo Ducale.\nPer la ricostruzione del palazzo si interpellarono quindici architetti: Giovanni Antonio Rusconi, abile nell'idraulica; Guglielmo de Grandi, esperto della laguna veneta; Paolo da Ponte; Andrea da Valle; Andrea Palladio, che gi\u00e0 si occupava della sala delle Quattro Porte; Angelo Marc\u00f2; Francesco Sansovino; Francesco Malacreda, importante architetto militare; Jacopo Bozzetto, esperto di architettura; Jacopo Guberni, addetto al magistrato delle Acque; Simone Sorella; Antonio Paliari, abile nell'arte muraria; Francesco Zamberlan, famoso architetto, meccanico e inventore; Cristoforo Sorte, ingegnere, architetto, coreografo e scrittore; Antonio da Ponte, proto del palazzo.\nAgli architetti venne chiesto in quale stato fossero i muri del palazzo, se potessero questi sostenere un nuovo tetto o se invece le crepe ne minassero la stabilit\u00e0 e in tal caso quali rimedi si sarebbero potuti prendere; se le travi e i capitelli rimasti potessero essere tenuti, se i muri avessero bisogno di essere rafforzati, se si potesse ritenere il palazzo stabile e quanto tempo ci volesse per riparare le aree danneggiate; quali accortezze fosse necessario osservare se si fosse voluto togliere le prigioni dal piano terra del palazzo.\nLe risposte degli architetti a questi quesiti furono contrastanti; a lungo si ritenne, erroneamente, che il Palladio volesse radere al suolo l'intero palazzo e ricostruirlo secondo un suo disegno. Il Sansovino, come anche il Rusconi, il Paliari e il Sorella, erano fermamente convinti a non toccare la struttura originaria del palazzo, ritenuta molto solida. Favorevoli a piccole modifiche strutturali erano il Malacreda, il Guberni, il Bozzetto, il Marc\u00f2 e il Zamberlan, che avrebbero desiderato aggiungere pilastri e volte. Da Ponte e dalla Valle, invece, erano fortemente contrari al palazzo, giudicandolo insicuro a causa della sua costruzione, che vedeva \"il pieno sopra il vodo, il largo et grave sopra il debole et stretto\". Anche il Sorte era scettico nei confronti della cantonata verso il ponte della Paglia, che riteneva insicura; il de Grandi immaginava una facciata ornata da vari ordini di colonne di diversi stili.\nAl contrario di quello che si suol dire, Palladio e da Ponte non si contesero affatto il progetto per il palazzo, anzi, si accordarono sul tenere la struttura originaria, applicando solo piccole modifiche tra cui l'inserimento di pilastri per rafforzare le pareti danneggiate. La ristrutturazione sarebbe durata quattro anni, e avrebbe previsto la costruzione di quattordici volte per ciascuna delle due facciate, la sostituzione delle pietre rovinate e la posa di una nuova travatura, la riparazione dei muri danneggiati dal fuoco, la collocazione di catene per sostenere la parete verso il ponte della Paglia e il rimpiazzo dei capitelli crepati. Il progetto di da Ponte venne scelto in quanto il meno invasivo tra quelli proposti dagli altri architetti, e il 21 febbraio 1578 lo stesso da Ponte inizi\u00f2 a lavorare assistito dagli altri.La prima attivit\u00e0 dell'architetto fu quella di asportare dalle sale dello Scrutinio e del Maggior Consiglio i ruderi, che furono poi venduti al prezzo di quattrocento ducati. In seguito egli si interess\u00f2 della difficile questione strutturale relativa all'angolo vicino al Ponte della Paglia, dove i muri erano sbilanciati verso il rio. Della serie di arcate antistante le prigioni vennero murate le prime due e la quinta, e le prigioni l\u00ec poste vennero trasformate in uffici. Poi l'architetto sostitu\u00ec le travature danneggiate e ripar\u00f2 i capitelli della loggia, anzich\u00e9 sostituirli, cingendoli con cerchi di ferro; quindi copr\u00ec con un nuovo tetto formato da travi di larice la sala dello Scrutinio e quella del Maggior Consiglio, impiegando solo due mesi. I tetti vennero coperti con lamiere di rame, e non di piombo, poich\u00e9 quest'ultimo si scioglieva, e quindi provocava maggiori danni, pi\u00f9 facilmente. Dopo si pass\u00f2 al restauro degli interni, delle finestre (che priv\u00f2 delle trifore per fornire pi\u00f9 luce all'interno), dei muri e del pavimento, cos\u00ec celermente che la sala del Maggior Consiglio fu pronta per essere usata gi\u00e0 il 30 settembre 1578. In tale occasione la nuova sala ospit\u00f2 una processione.\nIl progetto della decorazione dei soffitti delle sale del Consiglio e dello Scrutinio furono rispettivamente assegnati a Cristoforo Sorte e a Antonio da Ponte, che gi\u00e0 si era incaricato di quello per la Sala del Senato. Il Sorte, insoddisfatto di come fosse stato eseguito il progetto da lui elaborato, protest\u00f2 (documenti che attestano questa protesta risalgono all'11 agosto 1579.): si pu\u00f2 ipotizzare che la riduzione dell'originale progetto sia collegata alla volont\u00e0 di Antonio da Ponte. I lavori di decorazione si protrassero a lungo, anche oltre l'anno 1582. Il progetto delle pitture che avrebbero dovuto decorare le pareti fu affidato a Jacopo Contarini, Jacopo Marcello e Gerolamo de Bardi. Opera fondamentale per la comprensione di questo lavoro \u00e8 la \"Dichiaratione di tutte le istorie che si contengono nei quadri posti novamente nelle sale dello Scrutinio et del gran Consiglio del Palagio Ducale della Serenissima Republica di Vinegia, nella quale si ha piena intelligenza delle pi\u00f9 segnalate vittorie, conseguite di varie nationi del mondo dai Vinitiani\" del Bardi medesimo. Le prime decisioni prese dai tre furono quelle di arricchire la sala con le raffigurazioni della venuta di Alessandro III a Venezia e della pace da lui stretta con Federico Barbarossa; fu sempre loro la proposta di raffigurare appena sotto il fregio i volti e gli stemmi dei dogi che fino ad allora avevano regnato.\nPer quanto concerneva la decorazione dei soffitti, vennero sfruttati vari temi (vittorie militari, gesta dei cittadini, allegorie), per ognuno dei quali vennero individuati spazi specifici: rispettivamente nella Sala dello Scrutinio e in quella del Maggior Consiglio al primo tema furono dedicate la prima e seconda sezione, al secondo tema la seconda e l'ultima, al terzo tema l'ultima e la prima. Considerato che gran parte dei quadri era di tema storico, venne istituita una rigorosa successione cronologica non solo tra le tele delle singole stanze, ma andando a creare un sistema che coinvolgeva entrambi i locali; per rendere pi\u00f9 chiara la lettura delle singole opere, esse furono dipinte usando tinte differenti: nel complesso i cicli decorativi dei due ambienti sembrano quindi concatenarsi. Gli artisti che furono designati per la realizzazione di questo apparato decorativo furono: Paolo e Benedetto Caliari, Jacopo e Domenico Robusti, Jacopo Palma il Giovane, Francesco Bassano, Antonio Aliense, Francesco Montemezzano, Giulio Del Moro, Andrea Vicentino, Marco Vecellio, Leonardo Corona, Girolamo Gambarato, Pietro Longo, Girolamo Padovano, Federico Zuccaro, Camillo Ballini, Tiburzio Bolognese, Paolo Fiammingo e Francesco Terzo: non tutti per\u00f2 operarono nel cantiere, causa morte o impossibilit\u00e0.\nUltimi cantieri nel palazzo.\nFine del XVI secolo e inizio del XVII.\nIl lavoro di ammodernamento delle facciate si concluse tra il 1571 e il 1579 quando, per celebrare una grandiosa vittoria veneziana sugli Ottomani, i balconi affacciati sulla piazza e sul molo vennero rispettivamente decorati alle loro sommit\u00e0 con statue allegoriche di Venezia e della Giustizia. Entro il 1597 fu ultimata la sostituzione del rame costituente il tetto con una copertura di piombo, causa infiltrazioni nelle Sale del Maggior Consiglio e dello Scrutinio. La conclusione del XVI secolo fu segnata dalla chiusura di alcuni piccoli cantieri avviati tempo prima negli ambienti colpiti dall'incendio del 1574.\nGli anni a cavallo tra XVI e XVII secolo furono segnati dal nascere nel Senato della volont\u00e0 di trasferire le carceri, allora site al pianterreno del palazzo, accennata per la prima volta nel domandare un parere a proposito ai molti periti che intervennero nel restauro. Elementi che di sicuro rallentarono l'avvio di detto cantiere furono il disaccordo tra architetti e il costo del fondo posto al di l\u00e0 del Rio di Palazzo. Il primo decreto, promulgato nel 1587, vide i suoi effetti nel 1589. Una pianta del pianterreno del palazzo venne realizzata nel 1580 da un non meglio precisato Gianmaria dei Piombi: riscoperta da Giovanni Lorenzi, coadiutore della Biblioteca Marciana intorno alla met\u00e0 del XIX secolo, \u00e8 fondamentale in primo luogo per la comprensione della storia dell'edificio, raffigurando la sua pianta e gli edifici posti al di l\u00e0 del Rio, destinati a essere acquisiti per l'edificazione delle Prigioni, e in secondo perch\u00e9 rende possibile una lettura critica delle molte opere che, scritte in differenti epoche storiche, ebbero come loro fine la descrizione dell'edificio. Grazie a tale piantina ad esempio \u00e8 stato possibile notare gli errori commessi dall'abate Pietro Bettio nella sua opera \"Del Palazzo Ducale in Venezia. Lettera discorsiva\", in cui egli descrive la struttura della Scala Foscara (una scala poi demolita, che collegava il primo piano del palazzo e la corte facendo coppia con la cosiddetta Scala di Pietra sulla quale fu eseguita la condanna a morte di Marin Falier) basandosi sulle informazioni presenti nell'opera \"Degli abiti antichi e moderni\" di Cesare Vecellio:. Bettio per\u00f2 sbagli\u00f2 ad interpretare lo scritto di Vecellio e modific\u00f2 la pianta e la posizione della scala, considerandola inoltre contemporanea alla loggia limitrofa che in realt\u00e0 fu costruita solo in seguito. Sempre da questa pianta si evince che prima della ristrutturazione dell'inizio del XVII secolo fossero presenti quattro ambienti adiacenti alla piazzetta, usati come scuderie dogali.\nIl cantiere delle Prigioni Nuove fu condotto dapprima da Antonio da Ponte, alla morte del quale, avvenuta nel 1597, subentr\u00f2 alla direzione Antonio Contin, che complet\u00f2 l'opera nel 1602: dopo il trasferimento dei detenuti nella loro nuova sede venne riadattata la pianta del pianterreno del palazzo, in gran parte secondo il progetto di Andrea Palladio. Le Prigioni Nuove, sede dei Signori della Notte, magistrati incaricati di prevenire e reprimere reati penali, venne collegato al Palazzo tramite il Ponte dei Sospiri, percorso dai condannati tradotti dal Palazzo, sede dei tribunali, alle prigioni.\nLo spazio lasciato libero dalle prigioni venne ristrutturato a opera del proto Bartolomeo Manopola, subentrato a tale carica dopo la morte del da Ponte, ma quasi dimenticato dalla storiografia artistica, non citato n\u00e9 da Francesco Milizia, n\u00e9 da Filippo De Boni, n\u00e9 da Giuseppe Cadorin, solo accennato da Giannantonio Moschini, da Leopoldo Cicognara e da Pietro Selvatico. La sua opera nel palazzo \u00e8 stata trattata con errori e imprecisioni dai vari storici, e in particolare dal Cicognara. Difatti non demol\u00ec per prima la Scala Foscara, ma fece realizzare al posto del muro portante che sorreggeva l'ala meridionale del palazzo (e quindi anche la Sala del Maggior Consiglio) un portico, similare a quello progettato dal Rizzo; la conclusione di tali opere \u00e8 databile al dogato di Leonardo Don\u00e0 e pi\u00f9 precisamente al 1607 per via della presenza di stemmi e per quanto detto dalle cronache. Sempre dallo studio dei decori dei capitelli di questo portico si pu\u00f2 affermare essere stati i provveditori incaricati della supervisione dell'opera Domenico Dolfin, Benedetto Moro e Antonio Priuli, poi doge, e non essere iniziata l'opera prima del 1606, poich\u00e9 il Dolfin e il Moro assursero a tale carica solo in quell'anno.\nConcluso questo primo lavoro, si cominci\u00f2 a operare lungo il fronte occidentale della corte, abbattendo la Scala Foscara, le abitazioni degli scudieri e quindi la muraglia sottostante la Sala dello Scrutinio, prontamente sostituita da arcate, in conformit\u00e0 colle altre facciate. Anche nella descrizione di questa fase dei lavori si incontra un errore del Cicognara, che afferm\u00f2 essersi sostituiti con archi a tutto sesto degli ipotetici preesistenti loggiati a sesto acuto, mai esistiti. Questi lavori si conclusero entro il 1610. Sbagli\u00f2 quindi Pietro Bettio nell'affermare che i lavori d'abbattimento non si compirono prima del 1618: ci\u00f2 perch\u00e9 sul porticato \u00e8 presente lo stemma di Leonardo Don\u00e0, dogante nel 1610, e non di Nicol\u00f2 Don\u00e0, dogante negli anni al quale il Bettio faceva risalire l'opera. Negli spazi liberati vennero creati uffici per le magistrature dei cinque Savi e del Magistrato delle Acque e le abitazioni degli scudieri furono ristrutturate: tutti questi lavori si conclusero entro il 1612. \nConcluso il cantiere che aveva coinvolto la facciata occidentale e abbattuta la Scala Foscara, rimaneva il breve fronte settentrionale che, in virt\u00f9 delle recenti ristrutturazioni che avevano coinvolto gli altri prospetti, pareva ora piuttosto spoglio: nello spazio che collega la facciata dell'Arco Foscari sul cortile e l'angolo del palazzo, fu innalzato un prospetto aperto da una grande arcata al pianterreno (che in base a quanto ordinato dal Manopola doveva stilisticamente ricalcare i loggiati preesistenti). In seguito a quanto ordinato dal Manopola, dovendosi il loggiato del pianterreno adattare agli stretti spazi e confare agli archi presenti nell'adiacente atrio (conducente dalla Piazzetta al Cortile), fu necessario costruire tre soli archi per livello, a tutto sesto quelli inferiori e a sesto acuto quelli superiori: considerato che erano presenti ampi spazi tra i vari archi, vennero costruite delle nicchie, arricchite con le statue offerte da Federico Contarini. L'opera venne ulteriormente decorata colla realizzazione di un fregio che si rifaceva a quello del fronte orientale: questa prima fase del cantiere si poteva dir conclusa nel 1615, poich\u00e9 al centro del fregio, tra i due scudi con lo stemma del doge Marcantonio Memmo, fu scritto . A quell'epoca doveva ancora essere realizzata la parte sommitale con l'orologio, completata solo sotto Giovanni Bembo, successore di Marcantonio Memmo.\nIl cantiere che aveva visto la demolizione della Scala Foscara rivel\u00f2 che la parte destra dell'Arco Foscari, realizzato sotto i dogati di Francesco Foscari e Cristoforo Moro e contemporaneamente alla scala predetta, mancava di decori, poich\u00e9 coperta dalla scalinata. L'aggiunta si distingue chiaramente dal resto dell'arco poich\u00e9 presenta uno stile differente, oltre che per il fatto di non essere stata raffigurata da Cesare Vecellio: comprendeva la realizzazione di una nicchia contenente una statua femminile, che venne realizzata scolpendo la figura di Minerva, poi sostituita da un simulacro di Ulpia Marciana. Sotto Giovanni Bembo venne completato il cantiere relativo alla decorazione di quel fronte con la realizzazione del celebre orologio: tale opera, dapprima fatta risalire dal Bettio e dal Cicognara ai dogati del Memmo o a quello di Nicol\u00f2 Don\u00e0, \u00e8 per\u00f2 da attribuirsi a quest'ultimo periodo per via della presenza di uno stemma del predetto doge.\nXVII secolo.\nIl dogato di Antonio Priuli si apr\u00ec con la ristrutturazione dell'Appartamento dogale, e pi\u00f9 precisamente con la realizzazione di un ambiente dedicato ai tradizionali banchetti che il doge offriva alle massime cariche statali nella casa dei Canonici dell'attigua basilica. Tale ambiente venne collegato dal Manopola con un volto teso tra la Sala degli Stucchi o Sala Priuli e l'edificio sopra accennato: dopo pochi anni, con la demolizione di questo ponticello, i due edifici furono definitivamente separati. Dopo la realizzazione di questo ambiente, avendo Francesco Maria II Della Rovere donato alla Serenissima una statua del suo avo Francesco Maria I Della Rovere, questa fu posta nel cortile. Dopo quest'opera, risalente al 1625, nessun'altra ne fu compiuta di grande importanza nel palazzo. Venne abbellito con un altarino dedicato alla Vergine e con due tele, raffiguranti \"Il flagello della Peste\" e \"I santi Marco, Rocco, Teodoro e Sebastiano\", opera la prima probabilmente di Daniel van den Dyck, la seconda di Baldassare d'Anna, l'atrio della Porta del Frumento; venne decorato sotto Francesco Erizzo, tra il 1631 e il 1645, un ambiente dell'appartamento dogale poi noto come Sala Erizzo; venne realizzato, forse da Andrea Tirali, un arco trionfale dedicato a Francesco Morosini, decorato da Gregorio Lazzarini con sei dipinti, sito nella Sala dello Scrutinio e riportante l'iscrizione .\nXVIII secolo.\nAnche nel XVIII secolo non fu realizzata alcuna opera degna di particolare nota: nel 1728, sotto Alvise III Sebastiano Mocenigo, fu restaurata la Scala dei Giganti, con particolare cura ai basamenti delle statue di \"Marte\" e \"Nettuno\", sui quali furono scritti data del restauro e committente; l'8 gennaio 1737 un incendio colp\u00ec il palazzo, e l'ampliamento effettuato nell'attiguo edificio durante la precedente ristrutturazione fu abbattuto; nel 1741 si provvide alla decorazione della Sala Priuli con quadri contornati da stucchi, eponimi da allora di quel locale; pressappoco nel 1752 i cinque finestroni archiacuti dei fronti meridionale e occidentale prospicienti il cortile, due nella Sala dello Scrutinio, due in quella del Maggior Consiglio e uno nell'andito che le congiungeva, furono sostituiti, con danno estetico per il complesso; nel 1761 furono sostituite due delle mappe della Sala dello Scudo, che si erano rovinate, e questo locale fu separato dalla Sala dei Filosofi; sotto Alvise Mocenigo fu ristrutturata la Sala dei Banchetti edificata nel precedente secolo ma poi abbattuta; nel 1793 Pietro Antonio Novelli cur\u00f2 il restauro di alcuni dei dipinti adornanti la Scala d'Oro.\nDopo la caduta della Serenissima.\nXIX secolo.\nDopo la caduta della Repubblica di Venezia, la cui fine fu decretata nella seduta del Maggior Consiglio del 12 maggio 1797, il Palazzo non venne pi\u00f9 utilizzato come sede del principe e delle magistrature, ma fu adibito a sede di uffici amministrativi degli imperi napoleonico e asburgico. Durante questo lasso di tempo, sotto la direzione di Giuseppe Borsato, Giuseppe Salvadori e Lorenzo Santi, vennero asportati vari leoni di San Marco, tra i quali quelli che decoravano la Porta della Carta (poi sostituito da una copia realizzata da Luigi Ferrari) e il balcone sulla Piazzetta (rifatto nell'Ottocento), furono in parte demolite le prigioni dei Pozzi e dei Piombi, furono asportati quadri e arredi, gli affreschi presenti nella chiesetta palatina furono imbiancati, vennero riservati degli ambienti per la Camera di Commercio. Nel 1807 divenne sede del Tribunale d'appello, mentre nel 1811 vennero elette a sede della Libreria Marciana prima la Sala del Maggior consiglio e poi quelle costituenti l'Appartamento Ducale. In quegli anni venne l\u00ec trasferito pure lo statuario archeologico.\nNel 1821, in seguito a un incendio e per volont\u00e0 di Francesco II d'Asburgo-Lorena, tutti gli uffici saranno costretti a trovare una nuova sistemazione: vi rimasero solo biblioteca e museo, la cui collocazione venne modificata solo molto tempo dopo, quando nel 1904 la libreria trov\u00f2 la sua attuale collocazione e nel 1918 quando stessa sorte tocc\u00f2 al Museo Archeologico. Pure i pompieri trovarono sede nell'edificio, venendo collocati nell'atrio della Porta del Frumento, dal quale tutte le opere d'arte furono asportate (tra queste \"Giove che fulmina i vizi\" nella Sala del Consiglio dei Dieci e l'ovale al centro del soffitto della Sala della Bussola, mai restituiti e oggi sposti al Museo del Louvre; \"Giunone offre il corno ducale, gemme e oro a Venezia\", sempre nella Sala del Consiglio dei Dieci, fu invece restituito in seguito); nel 1841 fu ristrutturato il grande orologio sito nel cortile; nel 1844, poich\u00e9 nell'edificio aveva trovato sede l'Istituto veneto di scienze, lettere ed arti, si ristrutturarono i tetti dell'intero complesso; Antonio Zambler ristruttur\u00f2 nel frattempo i dipinti della Sala del Maggior Consiglio; tra il 1847 e il 1849 si restaurarono i loggiati del primo piano per porvi busti di illustri cittadini veneti; tra il 1852 e il 1854 tutti i grandi balconi delle sale del Maggior Consiglio e dello Scrutinio e la Porta della Carta furono profondamente ristrutturati sotto il controllo di Gaspare Biondetti e di Vincenzo Fadiga; furono abbattuti alcuni ambienti annessi all'Appartamento dogale, da poco costruiti, col fine di rendere uguale l'altezza di tutte le facciate prospicienti il cortile centrale: in essi era stato rinchiuso Silvio Pellico, che per\u00f2 li confuse con i \"Piombi\", gi\u00e0 distrutti nel 1797.\nXX e XXI secolo.\nCon l'annessione di Venezia al Regno d'Italia il Palazzo sub\u00ec cospicui restauri, mostrando i segni del tempo e del degrado: i capitelli dei porticati prospicienti il Molo e la Piazzetta furono asportati e sostituiti, andando a costituire il Museo dell'Opera; tutti i pubblici uffici che vi avevano sede furono trasferiti in altri luoghi, fatta eccezione per l'Ufficio statale per la tutela dei monumenti, che vi risiede come Soprintendenza per i Beni Ambientali e Architettonici di Venezia e Laguna. Nel dicembre 1923 lo Stato italiano, proprietario del complesso, ne affid\u00f2 la gestione al Comune di Venezia, che lo trasform\u00f2 nel museo attivo tuttora e parte della Fondazione Musei Civici Venezia dal 1996."}
{"id": "5009560", "revid": "991475", "url": "https://it.wikipedia.org/wiki?curid=5009560", "title": "Countryside Life", "text": ""}
{"id": "5009585", "revid": "227910", "url": "https://it.wikipedia.org/wiki?curid=5009585", "title": "Cesari (Cairano)", "text": ""}
{"id": "5009592", "revid": "599013", "url": "https://it.wikipedia.org/wiki?curid=5009592", "title": "When a Man Loves", "text": ""}
{"id": "5009599", "revid": "88740", "url": "https://it.wikipedia.org/wiki?curid=5009599", "title": "Her Darkest Hour", "text": ""}
{"id": "5009600", "revid": "767487", "url": "https://it.wikipedia.org/wiki?curid=5009600", "title": "Kaze no Youni", "text": " \u00e8 il primo singolo giapponese della sotto-unit\u00e0 del gruppo musicale sudcoreano T-ara, QBS, pubblicato nel 2013 dall'etichetta discografica Universal Music Japan.\nDescrizione.\nNell'aprile 2013, la Core Contents Media form\u00f2 la sotto-unit\u00e0 T-ara N4 con i membri Eunjung, Hyomin, Jiyeon e Areum. Subito dopo fu annunciata un'altra sotto-unit\u00e0, dedicata al mercato giapponese, dal nome QBS, le iniziali dei rimanenti membri Qri, Boram e Soyeon.\nIl singolo venne pubblicato il 26 giugno 2013, in un'edizione regolare e una limitata, che contiene incluso il DVD con il video musicale del brano. Assieme al disco, se acquistato nei negozi, venne regalato un poster a grandezza B2, mentre se acquistato online, una tra le quattro possibili foto. Per promuovere il singolo, le QBS tennero uno spettacolo dal vivo al Sunshine City Fountain Square di Ikebukuro, a Tokyo, il 10 giugno 2013 di fronte a 2000 fan."}
{"id": "5009601", "revid": "767487", "url": "https://it.wikipedia.org/wiki?curid=5009601", "title": "We Exist", "text": "We Exist \u00e8 un singolo degli Arcade Fire pubblicato il 26 maggio 2014. \u00c8 il terzo singolo estratto dal quarto album della band, \"Reflektor\". Il videoclip del singolo \u00e8 stato pubblicato il 16 maggio 2014.\nBrano.\nIl testo di \"We Exist\" \u00e8 stato composto dal cantante Win Butler durante il soggiorno della band in Giamaica per registrare appunto l'album \"Reflektor\". Secondo l'autore stesso, il brano riguarda un \"ragazzino gay che parla con suo padre\" nel momento del coming out.\nVideoclip.\nIl 3 maggio 2014 \u00e8 stato pubblicato sul canale \"ArcadeFireSonovox\" di YouTube un teaser del videoclip, parte del quale girato durante il Coachella Festival.\nIl videoclip intero \u00e8 stato invece pubblicato il 16 maggio.\nDiretto da David Wilson, vede come protagonista l'attore di Hollywood Andrew Garfield nel ruolo di una transgender. Alla fine del video vengono riprese appunto le immagini del Coachella Festival, in cui l'attore, nei panni della transgender, era salito sul palco.\nPolemiche.\nIl videoclip \u00e8 stato criticato dalla cantante transgender Laura Jane Grace della band Against Me!, che ha sottolineato quanto sarebbe stato importante scegliere una vera attrice transgender piuttosto che Garfield per il ruolo della protagonista. Inoltre, la cantante ha sottolineato come nel video fossero presenti molti luoghi comuni sulle transgender.\nNel rispondere alle critiche, Win Butler ha invece sottolineato come invece proprio la figura di Garfield, noto soprattutto per aver interpretato \"The Amazing Spider-Man\", potesse rappresentare un messaggio potente per - ad esempio - \"un ragazzino gay che cresce in Giamaica\". Anche il regista David Wilson ha risposto, sottolineando come proprio Garfield abbia insistito per avere la parte. Un confronto tra Our Lady J, cantante/artista transgender che ha collaborato al videoclip, e Laura Jane Grace ha fatto infine s\u00ec che quest'ultima cambiasse idea, come dichiarato poi su Twitter."}
{"id": "5009602", "revid": "76963", "url": "https://it.wikipedia.org/wiki?curid=5009602", "title": "Giovanni De Nava", "text": "Biografia.\nAttivo soprattutto come attore di teatro, nel cinema ha lavorato spesso con il regista Lucio Fulci in film come \"...E tu vivrai nel terrore! L'aldil\u00e0\", \"Murderock - Uccide a passo di danza\" e \"Quella villa accanto al cimitero\", nel quale ha interpretato il ruolo del mostruoso dottor Jacob Freudstein.\nHa doppiato per la RAI alcuni film della serie BBC Television Shakespeare, ed \u00e8 stata l'unica esperienza in veste di doppiatore."}
{"id": "5009605", "revid": "767487", "url": "https://it.wikipedia.org/wiki?curid=5009605", "title": "The Better Way (film 1911)", "text": "The Better Way \u00e8 un cortometraggio muto del 1911 diretto da Thomas H. Ince.\nProduzione.\nIl film fu prodotto dall'Independent Moving Pictures Co. of America (IMP).\nDistribuzione.\nDistribuito dalla Motion Picture Distributors and Sales Company, il film - un cortometraggio in una bobina - usc\u00ec nelle sale cinematografiche statunitensi il 12 ottobre 1911. Dopo che la Universal Film Manufacturing Company inglob\u00f2 la IMP di Carl Laemmle, la nuova compagnia distribu\u00ec nuovamente il film il 12 ottobre 1914 e, quindi, nel 1922 con i titoli \"Going Straight\" e \"Mary's Convert\".\nNon si conoscono copie ancora esistenti della pellicola che viene considerata presumibilmente perduta."}
{"id": "5009609", "revid": "628767", "url": "https://it.wikipedia.org/wiki?curid=5009609", "title": "Becky G", "text": " Di origini messicane, Becky nasce in un contesto di estrema povert\u00e0. Ha iniziato a costruire la sua carriera nel 2011 pubblicando diversi video di remix e cover di canzoni popolari su YouTube. Ha pubblicato il suo singolo di debutto \"Becky from the Block\" nell'aprile 2013, ottenendo successivamente un buon riscontro di pubblico col singolo \"Shower\". Tuttavia, \u00e8 solo a partire dall'estate del 2017 che ottiene la fama internazionale grazie al singolo \"Mayores\" in collaborazione con Bad Bunny. In seguito ai risultati di questo brano, Becky G si \u00e9 imposta come stella della musica latina, ottenendo una lunga serie di singoli di successo, realizzando numerose collaborazioni, vincendo premi in manifestazioni come gli American Music Awards e Premio lo nuestro e avendo modo di esibirsi in eventi musicali di rilievo come i Latin Grammy o gli MTV Europe Music Awards. L'artista ha pubblicato il suo primo album vero e proprio \"Mala Santa\" nel 2019.\nBiografia.\n2012-2015: esordio in inglese fra rap e pop.\nNel 2012, Becky G pubblic\u00f2 su YouTube alcuni video di remix insieme a propri pezzi rap. La cover della canzone \"Otis\" di Jay-Z e Kanye West, messa in commercio nel settembre dello stesso anno, cattur\u00f2 l'attenzione di Dr. Luke che le fece firmare un contratto con la Kemosabe Records.\nIl 12 giugno 2012, il cantante australiano Cody Simpson pubblic\u00f2 \"Wish U Were Here\", di cui Becky era coautrice. Lei pubblic\u00f2 un suo nuovo singolo intitolato \"Turn the Music Up\" tramite YouTube nel giugno 2012.\nIl 2 ottobre 2012 Cher Lloyd pubblic\u00f2 il nuovo singolo \"Oath,\" cantato insieme a Becky G (coautrice della canzone), che raggiunse pi\u00f9 di 100.000 copie vendute.\nBecky pubblic\u00f2 \"Problem\" in collaborazione con Will.i.am estratto dalla colonna sonora del film d'animazione \"Hotel Transylvania\". Il 6 maggio 2013 pubblic\u00f2 il video per \"Play It Again\". Nello stesso periodo la cantante pubblica il singolo \"Becky From The Block\", remake della celebre hit di Jennifer Lopez \"Jenny From The Block\". La stessa Jennifer Lopez appare nel relativo video musicale.\nUn altro singolo pubblicato \u00e8 \"Magik 2.0\" in collaborazione con Austin Mahone, inserita nella compilation del film \"I Puffi 2\". Il 23 marzo 2014 pubblic\u00f2 il suo nuovo singolo \"Shower\", canzone estratta dal suo album di debutto, la quale riscuote buon successo: con il brano raggiunge infatti la posizione 36 nella classifica dei brani pop a cura del magazine \"Billboard\" in data 21 giugno 2014 e il primo posto della classifica US Heatseekers.\nIl 10 agosto 2014 si esibisce live ai \"Teen Choice Awards\" con il singolo \"Shower\".\nApre dal 14 al 28 settembre 2014 le tappe nordamericane del nuovo tour di Demi Lovato, ovvero del \"Demi World Tour\". A proposito di ci\u00f2, nel 2018 Becky G avrebbe dovuto aprire anche la leg latino-americana del \"Tell Me You Love Me Tour\" della stessa Lovato, saltata in seguito ad un'overdose della cantante.\nNel novembre 2014 spunta una nuova collaborazione e questa volta con la Superstar latina, Thal\u00eda, intitolata \"Como tu no hay dos\" gi\u00e0 annunciato come terzo singolo dell'album \"Amore Mio\" della cantante che conferma un video musicale con la rapper.\nIl 4 novembre 2014, dal suo album di debutto, viene estratto il singolo \"Can't Stop Dancin\", il quale debutta alla posizione 88 della Hot 100. Viene pubblicato anche un remix con J Balvin per il brano. Il 2 aprile 2015 pubblica il singolo \"Lovin' So Hard\", prodotto da Dr. Duke, da lei presentato il 25 aprile ai\nRadio Disney Music Awards. Nel videoclip compare il suo fidanzato di allora, il cantante Austin Mahone.\nNel 2015 ha pubblicato il singolo \"Break a Sweat\", seguito da \"You Love It\".\n2016-presente: il successo con la musica in spagnolo, \"Mala Santa\".\nIl 24 giugno del 2016 ha pubblicato il singolo \"Sola\", il cui video ufficiale viene pubblicato il 26 agosto dello stesso anno.\nPer quanto riguarda la sua carriera di attrice, nel 2017 ha interpretato Trini, lo yellow ranger, nel film Power Rangers della Lionsgate. Sempre nello stesso anno, Rebecca pubblica il singolo Mayores in collaborazione con Bad Bunny, grazie al quale raggiunge il successo internazionale (disco d'oro in Italia). Il video su YouTube ha superato due miliardi di visualizzazioni. Sempre nel 2017, Becky G ha aperto parte del \"PSA Tour\" delle Fifth Harmony.\nNell'aprile del 2018, in collaborazione con Natti Natasha, pubblica la canzone \"Sin pijama\", singolo definito dall\u2019artista \u2018rivoluzionario\u2019 poich\u00e9 dimostrava e dimostra come due donne nel genere urbano possano rompere schemi, commentando inoltre il fatto che, successivamente alla pubblicazione e al successo del brano, l\u2019industria del genere stesso abbia iniziato a credere nelle collaborazioni composte da sole donne. Seguono numerosissimi altri singoli in spagnolo, da solista o in collaborazione con artisti come David Guetta, Sean Paul, French Montana, Maluma, Farruko, Anitta, CNCO ed altri artisti. Alcuni di questi brani ottengono un notevole successo commerciale. In seguito a tali successi l'artista vince alcuni Latin American Music Awards, arrivando entro il 2019 a vincere 5 statuette in tale manifestazione, tra cui un premio alla carriera per la \"straordinaria trasformazione\" avuta nel passaggio alla musica latina.\nNel 2019 sono tre suoii brani che hanno riscosso pi\u00f9 successo: \"LBD\", in cui Becky G torna a cantare in inglese; \"Banana\", realizzata in collaborazione con la brasiliana Anitta nell\u2019album \"Kisses\" di quest\u2019ultima; in collaborazione con Maluma, pubblica poi la canzone \"La respuesta\". Seguono numerosi altri singoli in inglese o spagnolo, tra cui Secrets, per il quale l'artista gira un vero e proprio cortometraggio horror come videoclip musicale. Dopo aver pubblicato il singolo \"Mala Santa\", Becky G pubblica l'omonimo album: si tratta del suo primo LP in 7 anni di carriera, dal cui vengono completamente esclusi i suoi brani in inglese. Appena dopo la pubblicazione del disco, Becky G conduce l'edizione del 2019 degli MTV Europe Music Awards: in tale occasione l'artista esegue un medley dei suoi singoli di maggior successo fra quelli inclusi nell'album. Sempre su questo palco, Becky porta una delle sue collaborazioni pi\u00f9 prestigiose: quella col cantante R&amp;B Akon nel brano in spagnolo \"C\u00f3mo no\". L'artista vince inoltre due Premi Lo Nuestro.\nNel 2020, Becky G riprende a pubblicare singoli e collaborazioni con altri artisti, tra cui troviamo \"Mala\" con Pitbull e De La Ghetto, \"Muchacha\" con Gente De Zona, \"No Drama\" con Ozuna ed i brani da solista \"My Man\" e \"They Ain't Ready\". Nel 2021 realizza varie altre collaborazioni tra cui \"Pa' mis muchachas\" con Christina Aguilera, Nathy Peluso e Nicki Nicole, brano che le d\u00e0 modo di esibirsi sul palco dei Latin Grammy, nonch\u00e9 \"Ram Pam Pam\" con Natti Natasha e \"Fulanito\" con El Alfa, che ottengono un notevole riscontro commerciale. Sempre tra 2020 e 2021 vince due American Music Awards.\nVita privata.\nDi origini messicane, \u00e8 cresciuta in un contesto di povert\u00e0.\nI suoi nonni sono di Jalisco, in Messico. Rebbeca ha due fratelli e una sorella pi\u00f9 piccola.\nProblemi finanziari hanno costretto la sua famiglia a vendere la loro casa nella Moreno Valley e a trasferirsi nel garage dei suoi nonni a Inglewood quando Becky aveva solo nove anni. La cantante paragona quel periodo di transizione ad una \"crisi di mezza-et\u00e0\", ma anche uno stimolo a proseguire nella carriera musicale.\nRebbeca fa da comparsa nel cortometraggio \"El Tux\" (2008) nel ruolo di Claudia G\u00f3mez e poi nel ruolo di Nina nella pellicola realizzata da Discovery Channel \"La estaci\u00f3n de la Calle Olvera\" (2008).\nHa fatto parte di due band, G.L.A.M. e B.C.G.\nMentre era in tour con le Fifth Harmony nell\u2019ottobre del 2017, Rebbeca sub\u00ec un'aggressione da parte di \"alcuni fans fuori controllo\" mentre era a Citt\u00e0 del Messico. Mentre usciva dall\u2019hotel, la sua guardia del corpo stava provando a contenere i fan che tentavano di avvicinarsi a lei. Alcuni di questi riuscirono a strattonarla, al fine di riuscire a scattare una foto con lei. Rebbeca spieg\u00f2 pi\u00f9 tardi su Snapchat dell\u2019incidente, rivelando di essere ancora molto scossa dopo l'accaduto e piangendo durante la descrizione della situazione."}
{"id": "5009615", "revid": "1117982", "url": "https://it.wikipedia.org/wiki?curid=5009615", "title": "Marsia il Giovane", "text": "Biografia.\nLe fonti antiche hanno tramandato poche notizie di Marsia il Giovane, cos\u00ec chiamato per distinguerlo dall'omonimo studioso macedone vissuto nel IV secolo a.C.\nMarsia il Giovane era di Filippi, in Tracia, e sicuramente visse prima di Ateneo di Naucrati e di Plinio il Vecchio, che lo citano nelle loro opere. In particolare, Ateneo riporta che Marsia era un sacerdote di Eracle.\nOpere.\nMarsia scrisse un'opera storica o geografica in almeno sei libri chiamata \"Cose macedoni\" (), citata da Arpocrazione, un'opera di antiquaria in dodici libri detta \"Archeologia\" (), citata dalla \"Suda\", e un trattato in sette libri intitolato \"Cose mitiche\" ()."}
{"id": "5009617", "revid": "767487", "url": "https://it.wikipedia.org/wiki?curid=5009617", "title": "His Dress Shirt", "text": "His Dress Shirt \u00e8 un cortometraggio muto del 1911 diretto da Thomas H. Ince. Il film - prodotto dalla Independent Moving Pictures e distribuito dalla Motion Picture Distributors and Sales Company - aveva come interpreti William Robert Daly e Mary Pickford.\nProduzione.\nIl film fu prodotto dall'Independent Moving Pictures Co. of America (IMP).\nDistribuzione.\nDistribuito dalla Motion Picture Distributors and Sales Company, il film - un cortometraggio di 244 metri - usc\u00ec nelle sale cinematografiche statunitensi il 30 ottobre 1911. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio, il documentario \"A Few Minutes with Steeple-Jack Lindholm\".\nNon si conoscono copie ancora esistenti della pellicola che viene considerata presumibilmente perduta."}
{"id": "5009619", "revid": "36426", "url": "https://it.wikipedia.org/wiki?curid=5009619", "title": "Baby schema", "text": ""}
{"id": "5009626", "revid": "767487", "url": "https://it.wikipedia.org/wiki?curid=5009626", "title": "Love Heeds Not Showers", "text": "Love Heeds Not Showers \u00e8 un cortometraggio muto del 1911 diretto da Owen Moore.\nProduzione.\nIl cortometraggio fu prodotto dalla Majestic Motion Picture Company.\nDistribuzione.\nDistribuito dalla Motion Picture Distributors and Sales Company, il film - un cortometraggio in una bobina - usc\u00ec nelle sale USA il 3 dicembre 1911."}
{"id": "5009630", "revid": "66439855", "url": "https://it.wikipedia.org/wiki?curid=5009630", "title": "Guyanne", "text": ""}
{"id": "5009632", "revid": "2166030", "url": "https://it.wikipedia.org/wiki?curid=5009632", "title": "Elisabetta di Kalisz", "text": "Matrimonio.\nNel 1272, Elisabetta spos\u00f2 Enrico V di Legnica (1248-1296), figlio di Boleslao II Rogatka e di Edvige di Anhalt.\nDall'unione sono nati otto figli:\nSuo marito entr\u00f2 in guerra con Enrico III di G\u0142og\u00f3w, fu catturato e imprigionato a G\u0142og\u00f3w fino a quando non fu rilasciato. Enrico era malato al momento del suo rilascio, ci\u00f2 era dovuto alle condizioni in cui era stato confinato (venne rinchiuso in una gabbia di ferro).\nNon ritorn\u00f2 mai in salute e temendo per il futuro del suo Ducato, nel 1294 decise di mettersi sotto la protezione della Santa Sede. Mor\u00ec il 22 febbraio 1296 e fu sepolto a Breslavia.\nMorte.\nElisabetta mor\u00ec il 28 settembre 1304 per cause naturali e fu sepolta nel monastero di Santa Chiara d'Assisi a Breslavia, accanto al marito."}
{"id": "5009636", "revid": "110157", "url": "https://it.wikipedia.org/wiki?curid=5009636", "title": "Sony Xperia E1", "text": "Il Sony Xperia E1 \u00e8 uno smartphone Android di fascia media progettato e prodotto da Sony. Sotto il nome in codice Falcon SS, \u00e8 stato annunciato il 14 gennaio 2014, insieme al Sony Xperia T2 Ultra. Commercializzata nel primo trimestre del 2014, l'Xperia E1 ha una variante dual SIM chiamata \"Xperia E1 Dual\".\nHardware.\nL'Xperia E1 dispone di un display da 4 pollici TFT touchscreen con una risoluzione di 800 x 480 pixel ed una densit\u00e0 di 233 dpi. Possiede una fotocamera posteriore da 3.15 megapixel con HDR, zoom 4x e rilevamento del sorriso. Al suo interno, l'Xperia E1 dispone di un processore Qualcomm Snapdragon 200 da 1.2\u00a0GHz, una batteria Li-Ion da 1,750mAh, 512MB di RAM e 4GB di memoria esterna espandibile tramite microSD fino a 32GB. Il dispositivo pesa 120 g, e misura 118 x 62.4 x 12\u00a0mm. Il telefono include una radio FM e Bluetooth 4.0.\nSoftware.\nNell'Xperia E1 \u00e8 preinstallato Android 4.3 (Jellybean) con alcune aggiunte, come le applicazioni Sony's Media (Walkman, Album e Videos). Inoltre, il dispositivo include anche la modalit\u00e0 stamina di Sony che aumenta il tempo di standby del telefono fino a 4 volte. Diverse applicazioni Google (come Google Chrome, Google Play, Google Voice Search, Google Search, Google Maps con Street view e Latitude, Google Talk) sono gi\u00e0 preinstallate nel telefono."}
{"id": "5009641", "revid": "977234", "url": "https://it.wikipedia.org/wiki?curid=5009641", "title": "Sony Xperia E1 Dual", "text": ""}
{"id": "5009642", "revid": "977234", "url": "https://it.wikipedia.org/wiki?curid=5009642", "title": "Xperia E1 Dual", "text": ""}
{"id": "5009643", "revid": "977234", "url": "https://it.wikipedia.org/wiki?curid=5009643", "title": "Xperia E1", "text": ""}
{"id": "5009644", "revid": "977234", "url": "https://it.wikipedia.org/wiki?curid=5009644", "title": "Falcon SS", "text": ""}
{"id": "5009645", "revid": "977234", "url": "https://it.wikipedia.org/wiki?curid=5009645", "title": "Sony Falcon SS", "text": ""}
{"id": "5009651", "revid": "66440082", "url": "https://it.wikipedia.org/wiki?curid=5009651", "title": "Menachem da Recanati", "text": ""}
{"id": "5009652", "revid": "767487", "url": "https://it.wikipedia.org/wiki?curid=5009652", "title": "The Caddy's Dream", "text": "The Caddy's Dream \u00e8 un cortometraggio muto del 1911. Il nome del regista non viene riportato nei credit del film.\nProduzione.\nIl cortometraggio fu prodotto dalla Majestic Motion Picture Company\nDistribuzione.\nDistribuito dalla Motion Picture Distributors and Sales Company, il film - un cortometraggio di 100 metri - usc\u00ec nelle sale statunitensi il 31 dicembre 1911. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio, la commedia \"Will You Marry Me?\".\nNon si conoscono copie ancora esistenti della pellicola che viene considerata presumibilmente perduta."}
{"id": "5009657", "revid": "54253", "url": "https://it.wikipedia.org/wiki?curid=5009657", "title": "Giovanni de Nava", "text": ""}
{"id": "5009658", "revid": "113842610", "url": "https://it.wikipedia.org/wiki?curid=5009658", "title": "Indice di dipendenza", "text": "L'indice di dipendenza o tasso di dipendenza \u00e8 un indicatore statistico dinamico usato nella statistica demografica che serve a misurare il rapporto tra individui dipendenti e indipendenti in una popolazione. Esso si calcola facendo il rapporto tra le persone considerate in et\u00e0 \"non attiva\" e quelle considerate in \"et\u00e0 attiva\". Nello specifico, si tratta del rapporto tra persone con meno di 14 e pi\u00f9 di 65 anni , e le persone tra i 14 e i 64 anni.\nformula_1\nDove formula_2 indica la popolazione di et\u00e0 65 anni e oltre e formula_3 indica la popolazione con et\u00e0 compresa tra i 0 ed i 14 anni."}
{"id": "5009671", "revid": "2187695", "url": "https://it.wikipedia.org/wiki?curid=5009671", "title": "Particella nobiliare", "text": "La particella nobiliare \u00e8 una preposizione presente nel cognome di una famiglia nobile, perlopi\u00f9 in Occidente: le forme di tale particella sono influenzate dal paese, dalla lingua e dall'epoca storica.\nNei cognomi italiani.\nIn Italia, la particella nobiliare tende a seguire il cognome oppure il nome di un titolo nobile-feudale. \u00c8 sovente utilizzata come prefisso completato da un nome in lingua latina (\"De Marinis\", \"De Pretis\" ecc.) e pu\u00f2 venire aggiunta ad articoli determinativi (formando prefissi come \"Della\"). La presenza della particella nel cognome tuttavia non indica necessariamente l'appartenenza alla nobilt\u00e0.\nNei cognomi francesi.\nIn Francia le particelle nobiliari come \"De\", \"Des\" e \"Du\" sono legate alla terra di origine o provenienza di una famiglia: la presenza della particella nel cognome tuttavia non indica necessariamente l'appartenenza alla nobilt\u00e0. \nA seguito della caduta del Regno di Francia, le particelle furono sostituite dal patronimico e da altri titoli nobili.\nTrascrizione.\nDal punto di vista della linguistica, la particella \u00e8 assimilabile a Von per la lingua tedesca e a Van per la lingua olandese."}
{"id": "5009674", "revid": "767487", "url": "https://it.wikipedia.org/wiki?curid=5009674", "title": "Less Than the Dust", "text": "Less Than the Dust \u00e8 un film muto del 1916 diretto da John Emerson.\nTrama.\nIn India, la giovane Radha diventa amica del capitano Raymond Townsend ma ben presto lui deve lasciare il paese per ritornare in patria dove dovr\u00e0 prendersi cura della tenuta lasciatagli in eredit\u00e0 da uno zio. Radha, intanto viene a scoprire la verit\u00e0 sulla sua nascita da Ramlan, l'uomo che l'ha allevata. Ramlan le rivela che suo padre era un militare britannico, il capitano Brooke, morto di overdose. Sua madre, troppo povera e in difficolt\u00e0, aveva affidato la bambina a lui che ora, dopo aver partecipato a dei moti anti-inglesi, viene arrestato. Radha decide di partire per l'Inghilterra, dove reclama l'eredit\u00e0 che le spetta. Scopre cos\u00ec che suo nonno non era altri che lo zio di Raymond: il capitano \u00e8 felice di sapere che la sua amica indiana \u00e8 una donna bianca e, dopo aver diviso la tenuta con lei, le chiede di sposarlo.\nProduzione.\nIl film fu prodotto dalla Mary Pickford Company.\nIl film \u00e8 stato apparentemente ispirato alla poesia e alla canzone omonime di Violet Nicolson.\nDistribuzione.\nDistribuito dalla Artcraft Pictures Corporation, il film usc\u00ec nelle sale cinematografiche USA il 5 novembre 1916.\nCopie della pellicola sono conservate negli archivi della Library of Congress, in quelli dell'International Museum of Photography and Film at George Eastman House, dell'UCLA Film and Television Archive e nella collezione del Mary Pickford Institute for Film Education."}
{"id": "5009676", "revid": "6923", "url": "https://it.wikipedia.org/wiki?curid=5009676", "title": "Fronte Popolare Moldavo", "text": "Il Fronte Popolare Moldavo fu un movimento politico della Repubblica Socialista Sovietica Moldava, una delle 15 repubbliche dell'ex Unione Sovietica, e della nuova Repubblica Moldava. Formalmente il Fronte esistette dal 1989 al 1992. Esso fu il successore del \"Movimento Democratico Moldavo\" (\"Mi\u015fcarea Democratic\u0103 din Moldova\"; 1988\u201389), e gli succedette il \"Fronte Popolare Cristiano Democratico\" (\"Frontul Popular Cre\u015ftin Democrat\", 1992\u201399) e successivamente il Partito Popolare Cristiano Democratico (\"Partidul Popular Cre\u015ftin Democrat\", dal 1999).\nIl Fronte Popolare fu ben organizzato nazionalmente, con il maggior supporto nella capitale e nelle aree del Paese maggiormente popolate dai moldavi. Tuttavia, una volta al potere, le dispute interne portarono ad un calo del sostegno popolare, frammentandosi in varie fazioni durante i primi mesi del 1993.\nGrande Assemblea Nazionale.\nLa Grande Assemblea Popolare (\"Marea Adunare Na\u0163ional\u0103\") fu il primo risultato del Fronte Popolare. I suoi attivisti organizzarono manifestazioni di massa, fra le quali la \"Grande Assemblea Nazionale\" cui parteciparono 300.000 manifestanti il 27 agosto, dove furono di fondamentale importanza per convincere il Soviet Supremo Moldavo ad adottare una nuova legge sulla lingua il 31 agosto 1989. La legge stabil\u00ec la scrittura latina moldova (considerato dai linguisti identico al rumeno) come lingua di stato e il russo come una seconda \"lingua di comunicazione interetnica\" a fianco del moldavo, nonch\u00e9 la lingua di comunicazione con le autorit\u00e0 sovietiche. Successivamente, quando fu creata l'unit\u00e0 territoriale autonoma, il gaugazo ed il russo furono riconosciuti come ufficiali, accanto al moldavo, in Gagauzia."}
{"id": "5009678", "revid": "584834", "url": "https://it.wikipedia.org/wiki?curid=5009678", "title": "Elevador do Bom Jesus", "text": ""}
{"id": "5009679", "revid": "110157", "url": "https://it.wikipedia.org/wiki?curid=5009679", "title": "Continental Basketball Association 1989-1990", "text": "La stagione CBA 1989-90 fu la 44\u00aa della Continental Basketball Association. Parteciparono 16 squadre divise in quattro gironi.\nRispetto alla stagione precedente si aggiunsero i Grand Rapids Hoops, i San Jose Jammers, i Santa Barbara Islanders e i Sioux Falls Skyforce. I Charleston Gunners e i Rochester Flyers si trasferirono rispettivamente a Columbus e a Omaha, cambiando nome in Columbus Horizon e Omaha Racers."}
{"id": "5009681", "revid": "584834", "url": "https://it.wikipedia.org/wiki?curid=5009681", "title": "Santuario do Bom Jesus do Monte", "text": ""}
{"id": "5009687", "revid": "775372", "url": "https://it.wikipedia.org/wiki?curid=5009687", "title": "Coppa del mondo CONIFA", "text": "La Coppa del mondo CONIFA (inglese: \"CONIFA World Football Cup\") \u00e8 una competizione calcistica internazionale organizzata dalla CONIFA, associazione che rappresenta alcune selezioni calcistiche non affiliate alla FIFA. Nel 2014, l'anno seguente alla sua nascita, \u00e8 stata disputata la prima Coppa del mondo degli stati non affiliati."}
{"id": "5009688", "revid": "287204", "url": "https://it.wikipedia.org/wiki?curid=5009688", "title": "Johannes Kroll", "text": ""}
{"id": "5009691", "revid": "104458", "url": "https://it.wikipedia.org/wiki?curid=5009691", "title": "Johannes Kroell", "text": ""}
{"id": "5009694", "revid": "767487", "url": "https://it.wikipedia.org/wiki?curid=5009694", "title": "Ron Spivey", "text": "Carriera.\nHa giocato per molti anni nella CBA, chiudendo la carriera con 4.083 punti, 384 palle recuperate e 228 stoppate in 322 partite."}
{"id": "5009704", "revid": "287204", "url": "https://it.wikipedia.org/wiki?curid=5009704", "title": "Chrysler Centura", "text": "La Centura \u00e8 un'autovettura mid-size prodotta dalla Chrysler dal 1975 al 1978 in Australia. Era basata sulla Chrysler 180 e ne vennero prodotti 19.770 esemplari. La vettura fu commercializzata in due serie, KB e KC.\nLo sviluppo.\nPer poter permettere l'installazione del lungo motore a sei cilindri \"Hemi Six\", gli ingegneri della Chysler pensarono di modificare il corpo vettura della Chrysler 180 accorciandone il gruppo motopropulsore. Alla fine decisero invece di allungare il muso. In questo modo i progettisti vollero dare al modello una linea pi\u00f9 aggressiva. Per renderla adatta al mercato australiano, l'assemblaggio fu reso pi\u00f9 economico possibile. Inoltre furono modificati la calandra, i fanali e il cofano.\nStoria.\nLa Centura KB.\nLa Centura KB, che fu la prima commercializzata dalla Chrysler, era disponibile con un motore Simca a quattro cilindri in linea da 1.981 cm\u00b3 di cilindrata e 122 CV di potenza oppure con un propulsore a sei cilindri in linea \"Hemi Six\" da 3.523 o 4.014\u00a0cm\u00b3 fabbricato in Australia che erogava, rispettivamente, 142 CV o 167 CV. Il cambio poteva essere manuale a tre o quattro rapporti o automatico a tre marce. La Centura KB era venduta negli allestimenti XL e GL. L'allestimento GL era quello con un equipaggiamento migliore dato che comprendeva, ad esempio, il contagiri, l'orologio e la spia della riserva della benzina. Quest'ultima era rara per un modello del 1975. Tale serie di Centura possedeva anche un impianto di ventilazione a due velocit\u00e0. I freni anteriori erano a disco, mentre quelli posteriori erano a tamburo. Lo sterzo era a cremagliera e non era prevista la servoassistenza.\nLa Centura KC.\nLa Centura KC, che fu prodotta dal giugno del 1977 alla fine del 1978, fu disponibile solo con il motore da 4 L. Quest'ultimo, per\u00f2, era offerto in due versioni che si differenziavano per il rapporto di compressione (7,6:1 e 9:1). La vettura fu modificata ed ora possedeva delle caratteristiche che la facevano assomigliare maggiormente ai modelli australiani contemporanei. La KC era offerta negli allestimenti GL e GLX."}
{"id": "5009710", "revid": "1543377", "url": "https://it.wikipedia.org/wiki?curid=5009710", "title": "Alexander Shulgin", "text": "Noto al grande pubblico soprattutto per aver riscoperto l'MDMA e aver messo in luce il suo potenziale terapeutico, nella sua vita ha scoperto e sintetizzato 230 diverse molecole psichedeliche, come ad esempio la 2C-B o la STP, testandole su se stesso e documentandone gli effetti nei due libri \"PIHKaL\" e \"TIHKaL\" (acronimi rispettivamente di \"Phenethylamines I Have Known And Loved\" e \"Tryptamines I Have Known And Loved\") scritti a quattro mani assieme a sua moglie Ann. Da sempre impegnato nella battaglia per il recupero degli psichedelici come l'LSD e degli entactogeni come l'MDMA in psicoterapia e in ricerca, \u00e8 stato definito, per le sue scoperte e per tale impegno civile, il \"padrino psichedelico\"."}
{"id": "5009717", "revid": "256896", "url": "https://it.wikipedia.org/wiki?curid=5009717", "title": "Societ\u00e0 Italiana di Scienze Naturali", "text": ""}
{"id": "5009718", "revid": "767487", "url": "https://it.wikipedia.org/wiki?curid=5009718", "title": "The Interview (film 2014)", "text": "The Interview \u00e8 un film del 2014 diretto da Evan Goldberg e Seth Rogen, protagonista insieme a James Franco.\nTrama.\nDave Skylark (James Franco) \u00e8 il conduttore di un talk show di stampo trash, \"Skylark Tonight\", dedicato a scoprire le debolezze e i segreti dei vip, che dopo aver scoperto come il presidente della Corea del Nord Kim Jong-un sia un suo fan sfegatato decide di organizzare un'intervista con lui per lanciare definitivamente la sua carriera.\nIl suo producer e migliore amico, Aaron Rappaport (Seth Rogen) prova quindi ad organizzare il tutto, e inaspettatamente le autorit\u00e0 nordcoreane decidono di assecondare la richiesta, pur ponendo condizioni molto rigide che nei fatti trasformeranno l'intervista in una mera autocelebrazione del regime e dello stesso Kim.\nTuttavia, come la notizia si diffonde, Dave e Aaron vengono avvicinati dall'agente Lacey della CIA, che propone loro di sfruttare quest'occasione per assassinare Kim tramite un cerotto speciale pieno di ricina: i due, seppur titubanti e palesemente inadatti al ruolo, accettano. Tuttavia, al momento di fare i bagagli, Skylark sostituisce la borsa speciale fornitagli dall'agenzia con una di sua propriet\u00e0, nascondendo il cerotto avvelenato in un pacchetto di gomme.\nAl loro arrivo a Pyongyang i due giornalisti vengono accolti da una delegazione festante capitanata da Sook Yung Park, la responsabile della propaganda di regime con cui Rapaport si era incontrato al momento di combinare l'intervista rimanendone subito affascinato. Tuttavia, gi\u00e0 durante il viaggio dall'aeroporto alla residenza di Kim, Aaron e Dave trovano una situazione diametralmente opposta da quella che il resto del mondo si immagina: le strade sono piene di gente sovrappeso, soprattutto bambini, e ad un angolo di strada notano anche un moderno supermercato pieno di cibo.\nPurtroppo, appena raggiunto il palazzo-bunker, il cerotto alla ricina viene scoperto dalle due guardie personali di Kim, Koh e Yohn, con il primo che se lo mangia scambiandolo per una gomma.\nLa CIA organizza quindi la spedizione di altri due cerotti tramite un drone, e Aaron viene selezionato per andare a recuperarli. Al momento del recupero, per\u00f2, Aaron prima si trova faccia a faccia con una tigre siberiana, che per sua fortuna viene stesa dalla caduta del plico contenente i cerotti, quindi, dato l'arrivo delle guardie di sicurezza nordcoreane, non ha altra scelta che nascondere il tutto infilandosi il contenitore nell'ano.\nDi l\u00ec a breve, quella stessa sera, Dave incontra finalmente Kim, il quale appare una persona completamente diversa da come credeva: il dittatore infatti \u00e8 gentile, pieno di premure per il suo idolo e amante della cultura americana.\nTra i due c'\u00e8 subito grande sintonia, con Kim che mostra a Dave il suo campo da basket personale e la sua collezione di auto d'epoca, fino a fargli fare un giro a bordo del suo T-54 personale; l'alchimia tra i due si evolve a tal punto che il conduttore decide infine di abbandonare la propria missione, arrivando a distruggere i cerotti rimasti e litigando violentemente con Aaron, tutt'altro che incline a differenza sua a lasciarsi abbindolare dal carisma di Kim.\nQuella sera per\u00f2, durante un ricevimento, Koh e Yohn muoiono improvvisamente, il primo avvelenato dalla ricina e il secondo ucciso dal collega con un colpo di pistola sparato inavvertitamente durante gli spasmi prima della morte, e durante il loro funerale Dave scopre il vero volto di Kim, che si rivela per quello che \u00e8: un sadico megalomane preda di un assurdo delirio di onnipotenza.\nDopo aver lasciato il palazzo, Dave cerca di schiarirsi le idee con una passeggiata, e resosi conto che il presunto supermercato visto all'arrivo non \u00e8 altro che uno specchietto per le allodole capisce finalmente che Kim gli ha mentito su ogni cosa.\nInfuriato, il conduttore torna da Aaron, scoprendolo intento a fare sesso con Sook, la quale, di fronte alla sua presa di coscienza, rivela di aver sempre detestato il regime che \u00e8 stata costretta a servire, e di volerli quindi aiutare: tuttavia, piuttosto che uccidere Kim (che potrebbe essere facilmente sostituito, rendendo tutto vano), la donna propone di usare l'intervista per distruggere il suo culto della personalit\u00e0, mostrando al mondo tutti i suoi difetti e gettando cos\u00ec le basi per una rivoluzione.\nViene quindi il giorno dell'intervista, prima della quale Kim cerca di recuperare la fiducia di Dave regalandogli un cucciolo, un espediente a cui per\u00f2 stavolta il conduttore, malgrado un'iniziale titubanza, non cede. Cos\u00ec, quando la trasmissione comincia, Dave inizialmente accondiscende alle domande programmate, ma al momento fatidico inizia a chiedere conto al dittatore dei suoi numerosi crimini, rivelando inoltre di aver scoperto la verit\u00e0 riguardo ai suoi inganni.\nNello stesso momento, Sook ed Aaron riescono ad impossessarsi della sala di registrazione, evitando cos\u00ec che la diretta venga interrotta, ma nonostante i loro sforzi il piano sembra non funzionare, poich\u00e9 Kim riesce a ribattere colpo su colpo alle parole di Dave mettendolo in difficolt\u00e0. Skylark per\u00f2, all'ultimo, riesce a prevalere ricordando a Kim il suo dramma represso nell'aver sempre cercato l'approvazione di suo padre e citando Firework di Katy Perry, la canzone preferita del dittatore, sentendo la quale Kim scoppia a piangere davanti a tutti e svelandosi cos\u00ec agli occhi del suo popolo come un essere tutt'altro che divino.\nKim, umiliato davanti a tutti, spara infuriato a Dave, il quale per\u00f2 si salva grazie ad un giubbotto antiproiettile nascosto sotto i vestiti, venendo raggiunto di l\u00ec a breve da Sook ed Aron; ai tre si aggiunge anche una guardia del palazzo, che assistita alla diretta si rivolta contro le altre guardie per coprire loro la fuga.\nDave suggerisce quindi ai compagni di tentare la fuga rubando il T-54 di Kim, il quale per\u00f2, accortosi che il suo ex amico \u00e8 ancora vivo, si lancia subito al loro inseguimento, ordinando oltretutto il lancio di tutti i suoi ICBM. All'ultimo momento, per\u00f2, Dave e gli altri riescono ad abbattere con una cannonata l'elicottero di Kim, che finisce disintegrato nell'esplosione, e l'ordine di lancio viene annullato.\nPassato il pericolo, Sook conduce Dave e Aaron ad un tunnel sotterraneo grazie al quale i due raggiungono la costa, dove vengono recuperati da un gruppo di SEAL Team Six mascherati da soldati dell'Esercito Popolare e ricondotti in salvo negli Stati Uniti.\nMorto Kim, la Corea del Nord si avvia a diventare una democrazia denuclearizzata sotto la guida di Sook, mentre Dave ottiene il successo tanto desiderato scrivendo un libro sulla sua avventura.\nDistribuzione e controversie.\nIl film avrebbe dovuto essere distribuito nelle sale cinematografiche statunitensi il 25 dicembre 2014. A causa della controversa trama del film riguardante il leader politico Kim Jong-un, nel giugno 2014 la Corea del Nord ha minacciato ritorsioni \"senza piet\u00e0\" verso gli Stati Uniti se non avessero impedito la distribuzione del film, etichettandolo come un \"atto di guerra\" e uno \"sfrenato atto di terrore\", e definendo Rogen stesso un \"regista gangster\", tuttavia la distribuzione del film non venne cancellata. Il 24 novembre, la Sony Pictures Entertainment \u00e8 stata vittima di un grave attacco informatico da parte di un gruppo di hackers coreani denominato GOP (\"Guardians Of Peace\"), i quali avrebbero sottratto e parzialmente pubblicato materiale privato riguardante migliaia di dipendenti della casa distributrice, star di Hollywood e film sempre appartenenti alla Sony ancora inediti negli Stati Uniti. Questi avrebbero usato tale materiale come ricatto proprio per richiedere la cancellazione dell'uscita di \"The Interview\", alimentando nell'intelligence americana sospetti sulla Corea del Nord come mandante dell'attacco, le cui autorit\u00e0 avrebbero per\u00f2 negato ogni coinvolgimento. Il film \u00e8 stato proiettato in anteprima a Los Angeles l'11 dicembre 2014.\nA seguito di minacce terroristiche \"in stile 11 settembre\" rivolte ai cinema che avessero proiettato il film, perpetrate dai GOP il 16 dicembre Rogen e Franco avrebbero cancellato tutte le loro apparizioni pubbliche previste per la promozione del film, e successivamente molte delle maggiori catene di multiplex americane avrebbero rifiutato di proiettare \"The Interview\". Il 17 dicembre, l'uscita del film viene definitivamente cancellata dalla Sony, specificando di non avere temporaneamente in programma una distribuzione cinematografica, televisiva o home video del film.\nIl 23 dicembre 2014 Sony annuncia che il film sar\u00e0 comunque proiettato in circa 200 sale indipendenti degli Stati Uniti d'America, mentre a partire dal giorno successivo il film viene pubblicato in Europa \"On Demand\" su varie piattaforme a noleggio come YouTube, Google Play e Xbox Live.\nIn Italia \u00e8 stato distribuito direttamente in DVD il 25 marzo 2015. A partire da giugno 2015 \u00e8 stato anche trasmesso da Sky Cinema."}
{"id": "5009721", "revid": "256896", "url": "https://it.wikipedia.org/wiki?curid=5009721", "title": "Gruppo Amici Velivoli Storici", "text": ""}
{"id": "5009725", "revid": "256896", "url": "https://it.wikipedia.org/wiki?curid=5009725", "title": "Commissione Geodetica Italiana", "text": ""}
{"id": "5009726", "revid": "767487", "url": "https://it.wikipedia.org/wiki?curid=5009726", "title": "Captain Kidd, Jr.", "text": "Captain Kidd, Jr. \u00e8 un film muto del 1919 diretto da William Desmond Taylor. La sceneggiatura si basa sul lavoro teatrale \"Captain Kidd Jr.\" di Rida Johnson Young, una commedia andata in scena a Broadway con buon successo il 13 novembre 1916 che rest\u00f2 in cartellone circa quattro mesi.\nProduzione.\nIl film fu prodotto dalla Pickford Film.\nDistribuzione.\nDistribuito dalla Artcraft Pictures Corporation, il film usc\u00ec nelle sale cinematografiche degli Stati Uniti il 6 aprile 1919.\nIl film viene considerato presumibilmente perduto."}
{"id": "5009728", "revid": "256896", "url": "https://it.wikipedia.org/wiki?curid=5009728", "title": "Ragioneria Generale dello Stato", "text": ""}
{"id": "5009733", "revid": "256896", "url": "https://it.wikipedia.org/wiki?curid=5009733", "title": "Storia dell'Arma dei carabinieri", "text": ""}
{"id": "5009738", "revid": "256896", "url": "https://it.wikipedia.org/wiki?curid=5009738", "title": "Unione italiana ciechi", "text": ""}
{"id": "5009746", "revid": "1310927", "url": "https://it.wikipedia.org/wiki?curid=5009746", "title": "\u0126amrun Spartans Football Club 2011-2012", "text": ""}
{"id": "5009753", "revid": "830939", "url": "https://it.wikipedia.org/wiki?curid=5009753", "title": "Danza delle gru", "text": "La danza delle gru () era una danza rituale dell'antica Grecia; legata al mito del Labirinto di Cnosso, veniva eseguita ogni anno, in modo solenne, presso il santuario di Apollo a Delo, in occasione di una festivit\u00e0 istituita da Teseo.\nIl nome della danza fa riferimento alle spettacolari danze di accoppiamento messe in atto dalle gru: le articolate movenze della danza richiamavano le manovre complesse che erano servite a Teseo per venir fuori dal Labirinto di Minosse. \nOrigini e testimonianze.\nLe origini mitiche della danza risalgono alle vicende che portarono Teseo all'uccisione del Minotauro. Di ritorno da Creta, Teseo ferm\u00f2 la sua nave a Delo. Fu allora che, sbarcato sull'isola, Teseo mise in scena la danza delle gru. Su questa vicenda, Bacchilide scrisse un poema destinato a essere recitato in modo corale da una delegazione di suoi conterranei giunti a Delo da Ceo. Bacchilide, negli ultimi versi, descrive l'azione del coro venuto da Ceo negli stessi termini del racconto mitologico, in cui i giovani Cei sono identificati con le fanciulle e i giovanetti salvati dal Minotauro: mentre le fanciulle che Teseo portava con s\u00e9 osannavano la scena, per bocca dei giovani iniziava a levarsi il melodioso peana.\nOltre che in Bacchilide, la vicenda che diede origine all'usanza e alla ricorrenza \u00e8 raccontata in varie fonti tra cui anche le \"Vite parallele\" di Plutarco."}
{"id": "5009764", "revid": "1272592", "url": "https://it.wikipedia.org/wiki?curid=5009764", "title": "Klubi Sportiv Dinamo Tiran\u00eb 2009-2010", "text": ""}
{"id": "5009765", "revid": "767487", "url": "https://it.wikipedia.org/wiki?curid=5009765", "title": "Klubi Sportiv Dinamo Tiran\u00eb 2012-2013", "text": ""}
{"id": "5009766", "revid": "486946", "url": "https://it.wikipedia.org/wiki?curid=5009766", "title": "Kirovohrad", "text": ""}
{"id": "5009773", "revid": "1272592", "url": "https://it.wikipedia.org/wiki?curid=5009773", "title": "Klubi Sportiv Elbasani 2012-2013", "text": ""}
{"id": "5009775", "revid": "481666", "url": "https://it.wikipedia.org/wiki?curid=5009775", "title": "Famous Players - Lasky Corporation", "text": ""}
{"id": "5009778", "revid": "1272592", "url": "https://it.wikipedia.org/wiki?curid=5009778", "title": "Klubi Sportiv Kamza 2011-2012", "text": ""}
{"id": "5009779", "revid": "110157", "url": "https://it.wikipedia.org/wiki?curid=5009779", "title": "PCD World Tour", "text": "Il PCD World Tour \u00e8 una tourn\u00e9e intrapresa tra il 2006 e il 2007 dal gruppo pop statunitense Pussycat Dolls a sostegno del loro primo album di studio, \"PCD\" (2005).\nLa loro performance tenutasi a Kuala Lumpur, in Malaysia, ha scatenato molte polimiche nel paese soprattutto per le movenze dei balli e per i costumi indossati dalle componenti del gruppo. Il gruppo ha dovuto pagare una multa per aver violato le leggi sulla decessa\nInformazioni sul tour.\nIl tour inizi\u00f2 il 16 luglio 2006 a Kuala Lumpur, in Malaysia, e tocc\u00f2 l'Europa e parte dell'Asia. Prima di partire alla volta dell'Asia, le Pussycat Dolls avevano aperto i concerti dei The Black Eyed Peas e di Christina Aguilera nel Nord America.\nAl concerto di Tampa (Florida), le Pussycat Dolls raggiunsero Christina Aguilera sul palco per cantare con lei \"Nasty Naughty Boy\".\nLa cantante barbadiana Rihanna apr\u00ec i concerti tenutesi nel Regno Unito, cantando alcuni tra i suoi brani pi\u00f9 famosi come SOS e Pon de Replay."}
{"id": "5009784", "revid": "599013", "url": "https://it.wikipedia.org/wiki?curid=5009784", "title": "\u00cele d'Or", "text": "L'\u00cele d'Or, o Isola d'Oro, o Insula Aurea, \u00e8 un piccolissimo isolotto roccioso di porfido (lungo 190 metri e largo 90), privato, situato a 0,3 km a sud di Saint-Raphael, nei pressi di capo Dramont, nel dipartimento di Var, sulla costa mediterranea francese.\nStoria.\nLa \"rossa\" isoletta fa parte dell'arcipelago delle Hy\u00e8res e il 15 agosto 1944 le forze americane vi sbarcarono durante la fase della liberazione dai tedeschi della Francia meridionale.\nNel 1897, fu ceduta all'asta all'architetto L\u00e9on Sergent per la modica cifra di 280 franchi. Alcuni anni dopo, nel 1905, lo scoglio fu bizzarramente vinto al gioco delle carte dal noto medico Auguste Lutaud. Il dottore, entrato in possesso del bellissimo sito posto davanti alla costa francese, pens\u00f2 di abitarvi e, per questo, fece costruire ed ultimare, nel 1912, una poderosa torre di avvistamento in stile saraceno, con varie stanze anche per gli ospiti, sala di rappresentanza e una stupenda vista dalla terrazza.\nL'eccentrico proprietario organizz\u00f2 una sontuosa festa (e non sar\u00e0 l'ultima) il 25 settembre 1913 cui parteciparono gli esponenti pi\u00f9 importanti della nobilt\u00e0 e finanza della costa: in quest'occasione costitu\u00ec il \"Regno dell'Insula Aurea\" e assunse il nome di re Augusto I.\nIl Lutaud si preoccup\u00f2 subito di far coniare alcune monete (con la torre e lo stemma) ed emettere francobolli che, probabilmente, erano gi\u00e0 utilizzati dal 1910 secondo certe buste ritrovate.\nLo stravagante personaggio prediligeva usare il titolo di \"\"Re delle rocce battute dalle onde\" ed adottare un motto in lingua araba, \"Al nadjat fi al sadk\"\" (Il successo attraverso l'onest\u00e0), che appariva sui francobolli: nell'isola si parlava il francese, il latino e l'arabo.\nAugusto I scomparve nel 1925 e le sue ceneri furono depositate sull'isolotto, dove tuttora lo ricorda una targa.\nGli eredi del re si curarono poco dell\"'insula aurea\" e la torre cadde in degrado e fu anche danneggiata da vandali. Nel 1961, per\u00f2, fu venduta ad un ufficiale della Marina francese, Fran\u00e7ois Bureau, che provvide a far restaurare il torrione, importando terra fertile, fiori e altre piante per creare un giardino; fece costruire un molo per l'approdo delle imbarcazioni ed era solito, ogni giorno, effettuare a nuoto il periplo della sua propriet\u00e0. Non cerc\u00f2 di ripristinare il \"reame\" di Lutaud e mor\u00ec, a 76 anni, il 16 agosto 1994.\nL'isola d'Oro acquist\u00f2 nel mondo una certa popolarit\u00e0 perch\u00e9 la torre ispir\u00f2 il fumettista belga Herg\u00e9 (1907-1983) nella realizzazione del libro di avventure, \"L'isola nera\", della serie \"Le avventure di Tintin\". Nel 2007 le Poste del Belgio emisero un francobollo per ricordare l'episodio. Lo scoglio \u00e8 pure apparso in una scena del film franco-italo-spagnolo, del 1965, \"Le Corniaud\", del regista G\u00e8rard Oury.\nL'isoletta, il cui accesso \u00e8 vietato, \u00e8 ancora in possesso dei discendenti del Bureau: cinque figli e sedici nipoti che vi trascorrono il periodo estivo. Quando la famiglia \u00e8 consenziente possono operare, nelle acque limitrofe, gli sportivi amanti dell'immersione sottomarina.\nA proposito della storia monetaria (esiste una moneta-medaglia che raffigura lo stemma di Lutaud e la torre) e filatelica, sono state rinvenute alcune cartoline \"viaggiate\" con il francobollo dell'isolotto unito a quello francese: una, in particolare, del 1910, vergata personalmente dal medico-re, che amava parlare e scrivere in latino, inviata a Charleroy, con la frase \"Joelrey proprio motu insula aureae\" (cio\u00e8 \"Io il re\").\nI francobolli emessi da Augusto I sono due: uno pi\u00f9 piccolo (18x22 mm) blu da 25 franchi, riproducente la torre, la scritta latina \"insula aurea\" e il motto arabo; il secondo grande (40x23), rettangolare, nero, ritrae il torrione saraceno sulle rocce, una mezza luna in cielo ed una stella a cinque punte che appaiono anche sul primo.\nOggi, l'Isola d'Oro \u00e8 inaccessibile agli estranei, soprattutto in inverno, quando la torre \u00e8 abitata soltanto dal custode: molti non conoscono la sua insolita storia (a ricordarla sono unicamente riviste che trattano francobolli \"di fantasia\"), ma \u00e8 ormai un punto di richiamo inconfondibile nel panorama della costa."}
{"id": "5009785", "revid": "744331", "url": "https://it.wikipedia.org/wiki?curid=5009785", "title": "Klubi Sportiv Pogradeci 2011-2012", "text": ""}
{"id": "5009788", "revid": "72396", "url": "https://it.wikipedia.org/wiki?curid=5009788", "title": "Volley Soverato 2013-2014", "text": "Questa voce raccoglie le informazioni riguardanti il Volley Soverato nelle competizioni ufficiali della stagione 2013-2014.\nStagione.\nLa stagione 2013-14 \u00e8 per il Volley Soverato la quarta consecutiva in Serie A2; come allenatore viene confermato Marco Breviglieri, mentre la rosa viene rafforzata con gli innesti di Sofia Arimattei, Yarimar Rosa, Linda Martinuzzo e Sara De Lellis, che sostituiscono Paola Paggi, Marta Galeotti e Desislava Nikolova: tre le conferme quelle di Alessia Travaglini e Leticia Boscacci.\nIl campionato si apre con una sconfitta ad opera della a cui seguono per\u00f2 quattro vittorie consecutive, prima di un nuovo stop contro il Promoball Volleyball Flero: nelle ultime cinque giornate del girone di andate, la squadra di Soverato coglie quattro successi che la spingono al terzo posto in classifica. Il girone di ritorno \u00e8 caratterizzato inizialmente da un'alternanza di risultati positivi e negativi, fino a che dalla sedicesima alla diciottesima giornata il club calabro colleziona tre sconfitte consecutive: a queste fanno per\u00f2 seguito tre vittorie, prima di chiudere la \"regular season\" con la perdita della partita contro la Pallavolo Scandicci e la conferma del terzo posto in classifica. Nei \"play-off\" promozione il Volley Soverato parte direttamente dalla semifinali, dove per\u00f2 viene eliminato dalla squadra di Monza dopo aver perso la serie per 2-1.\nTutte le squadre partecipanti alla Serie A2 2013-14 sono qualificate alla Coppa Italia di Serie A2; il Volley Soverato passa gli ottavi di finale sul New Volley Libertas nonostante la sconfitta nella gara di ritorno, dopo aver vinto la gara di andata, per un miglior quoziente set: analoga situazione si verifica anche nei quarti di finale ai danni della Pallavolo Villanterio. Viene infine eliminato nelle semifinali a causa della doppia sconfitta rimediata sia nella partita di andata che in quella di ritorno contro l'Azzurra Volley San Casciano.\nOrganigramma societario.\nArea direttiva\nArea organizzativa\nArea tecnica\nArea marketing\nArea sanitaria"}
{"id": "5009789", "revid": "767487", "url": "https://it.wikipedia.org/wiki?curid=5009789", "title": "Robert Dinwiddie", "text": "Dinwiddie fu tenente governatore della colonia della Virginia dal 1751 al 1758, prima sotto il governatore Willem van Keppel e poi, da luglio 1756 a gennaio 1758, come vice di John Campbell. Dato che in quel periodo i governatori erano quasi sempre assenti, fu \"de facto\" a capo della colonia per buona parte del tempo\nGuerra franco-indiana.\nL'operato di Dinwiddie da tenente governatore viene spesso definito come acceleratore della guerra franco-indiana. Voleva limitare l'espansione francese in Ohio, un'area reclamata dalla colonia della Virginia ed in cui l'Ohio Company, di cui era azionista, aveva fatto sopralluoghi preliminari e piccoli insediamenti.\nNel 1753 Dinwiddie scopr\u00ec che i francesi avevano costruito Fort Presque Isle nei pressi del lago Erie e Fort Le Boeuf, che considerava una minaccia per gli interessi della Virginia nella valle dell'Ohio. Mand\u00f2 una spedizione di otto uomini guidati da George Washington ad chiedere ai francesi di ritirarsi. Washington, allora solo ventunenne, fece il viaggio nell'inverno del 1753-1754. Washington giunse a Fort Le Boeuf l'11 dicembre 1753. Jacques Legardeur de Saint-Pierre, comandante di Fort Le Boeuf e veterano dell'ovest, ricevette Washington educatamente, ma nel contempo ne rifiut\u00f2 l'ultimatum.\nJacquess Saint-Pierre concesse a Washington tre giorni di ospitalit\u00e0 presso il forte prima di consegnargli una lettera da consegnare a Dinwiddie. Nella lettera si ordinava al governatore della Virginia di inviare la richiesta al maggior generale della Nuova Francia, nella capitale di Qu\u00e9bec.\nNel gennaio 1754, ancora prima di sapere del rifiuto francese, Dinwiddie mand\u00f2 un piccolo esercito di milizie della Virginia a costruire un forte alla biforcazione del fiume Ohio, nel punto in cui i fiumi Allegheny e Monongahela si univano per dare vita all'Ohio (dove oggi sorge Pittsburgh). I francesi cacciarono i britannici e costruirono nello stesso punto una fortezza pi\u00f9 grande, chiamato Fort Duquesne in onore del marchese de Duquesne recentemente diventato governatore della Nuova Francia.\nAll'inizio della primavera del 1754 Dinwiddie mand\u00f2 Washington a costruire una strada per il Monongahela. Dopo aver attaccato i francesi nella battaglia di Jumonville Glen Washington si ritir\u00f2 e costru\u00ec il piccolo Fort Necessity in un punto chiamato \"Great Meadows\" sul fiume Youghiogheny, 17\u00a0km a sudest dell'odierna Uniontown. Qui si scontr\u00f2 con i francesi il 3 luglio 1754 e fu obbligato ad arrendersi. Dinwiddie riun\u00ec le difese delle altre colonie contro la Francia e forn\u00ec al generale Edward Braddock in Virginia due reggimenti di truppe regolari.\nL'amministrazione di Dinwiddie fu segnata da frequenti disaccordi con l'Assemblea su questioni finanziarie. Nel gennaio 1758 lasci\u00f2 la Virginia per trasferirsi in Inghilterra finch\u00e9 non mor\u00ec a Clifton, Bristol.\nRetaggio.\nLa contea di Dinwiddie in Virginia, 45\u00a0km a sud di Richmond, prende il nome da Robert Dinwiddie. Dinwiddie Hall, un dormitorio del College di William e Mary, prende da lui il nome."}
{"id": "5009795", "revid": "486946", "url": "https://it.wikipedia.org/wiki?curid=5009795", "title": "ArcheoGroudon", "text": ""}
{"id": "5009796", "revid": "486946", "url": "https://it.wikipedia.org/wiki?curid=5009796", "title": "ArcheoKyogre", "text": ""}
{"id": "5009797", "revid": "287204", "url": "https://it.wikipedia.org/wiki?curid=5009797", "title": "MegaSwampert", "text": ""}
{"id": "5009798", "revid": "287204", "url": "https://it.wikipedia.org/wiki?curid=5009798", "title": "MegaSceptile", "text": ""}
{"id": "5009799", "revid": "18379", "url": "https://it.wikipedia.org/wiki?curid=5009799", "title": "Martino da Como", "text": ""}
{"id": "5009801", "revid": "287204", "url": "https://it.wikipedia.org/wiki?curid=5009801", "title": "MegaDiancie", "text": ""}
{"id": "5009804", "revid": "1226", "url": "https://it.wikipedia.org/wiki?curid=5009804", "title": "Rivelazione magnetica", "text": ""}
{"id": "5009808", "revid": "6923", "url": "https://it.wikipedia.org/wiki?curid=5009808", "title": "Adtranz", "text": "ADtranz era il nome della societ\u00e0 nata nel 1996 dalla joint-venture fra ABB Daimler Benz Transportation e DaimlerChrysler Rail Systems.\nNato in un quadro di progressive fusioni che caratterizz\u00f2 quel periodo, tale gruppo industriale fu infine venduto nel 2001 alla Bombardier, dando vita alla divisione Bombardier Transportation.\nSettori di attivit\u00e0.\nEreditate le linee di produzione delle realt\u00e0 fra loro incorporate, ADtranz si present\u00f2 come uno dei principali fornitori europei di veicoli ferroviari e tranviari, con un'offerta destinata sia alle lunghe distanze sia al trasporto regionale e metropolitano.\nFra i nomi commerciali con cui venivano proposti i rotabili figuravano i marchi \"Innovia\" per le soluzioni di people mover, i tram \"Incentro\", \"Movia\", i treni regionali \"Itino\", quelli per il mercato nordico \"Crusaris\" e le locomotive \"Octeon\".\nFra le ordinazioni ereditate dalla precedente ABB Tecnomasio figurano le locomotive interoperabili E.412/EU43 e le loro unit\u00e0 derivate EU11 a corrente continua, nonch\u00e9 le unit\u00e0 FS E.464 in seguito divenute il parco di locomotive italiane pi\u00f9 numeroso. Nel settore dei veicoli tranviari fra le produzioni pi\u00f9 note figurano gli \"Eurotram\" destinati alle reti di Milano, Porto e Strasburgo.\nStoria.\nPremesse.\nLa progressiva apertura dei mercati aveva portato, nell'ultimo decennio del XX secolo alla progressiva concentrazione di produttori che per aumentare la propria competitivit\u00e0 miravano ad assumere dimensioni sovranazionali; in tale contesto la svizzera Brown, Boveri &amp; Cie (BBC), che gi\u00e0 nel 1967 aveva a sua volta acquisito la Maschinenfabrik Oerlikon, si fuse nel 1988 con la svedese Allm\u00e4nna Svenska Elektriska Aktiebolaget (ASEA) e la tedesca Henschel &amp; Sohn dando vita alla Asea Brown Boveri (ABB).\nPi\u00f9 complesse le vicende dell'altro partner: nel frattempo la divisione trasportistica della Daimler-Benz, fino al 1985 nota come AEG Aktiengesellschaft era stata suddivisa fra AEG Schienenfahrzeuge con sede a Hennigsdorf e AEG Bahnfahrwegsysteme. La AEG Schienenfahrzeuge nel 1992 divent\u00f2 parte della AEG Westinghouse Transport-Systeme, della quale faceva parte la tedesca orientale LEW Hennigsdorf. La AEG Bahnfahrwegsysteme nel 1994 faceva parte della casa madre AEG Aktiengesellschaft.\nLa AEG Westinghouse Transport-Systeme, divisione ferroviaria della AEG Aktiengesellschaft, nel 1988 si fuse con la Westinghouse in dando vita alla AEG Westinghouse Transport-Systeme. Occupatasi principalmente della fornitura di people mover, sistemi allora in corso di diffusione, nel 1990 tale azienda acquis\u00ec la divisione MAN Gutehoffnungsh\u00fctte Schienenverkehrstechnik della MAN e nel 1993 la svizzera Von Roll.\nCostituzione di ADtranz.\nL'unione di ABB Verkehrssysteme e della divisione della Daimler-Benz allora a marchio AEG avvenne il 1\u00ba gennaio 1996 dando vita alla ABB Daimler Benz Transportation (ADtranz) che faceva capo alla holding Daimler-Benz.\nCon 22.000 dipendenti in 40 Paesi, ADtranz rappresentava il pi\u00f9 grande al mondo di sistemi di trasporto ferrotranviari.\nLa direzione antitrust della Commissione europea sanc\u00ec peraltro per la cessione della parte di AEG della Kiepe, che produceva sistemi di trasporto rapido di massa.\nContestualmente, nel 1996 la ADtranz acquis\u00ec la Ingenieurgesellschaft f\u00fcr Verkehrsplanung und Verkehrssicherung (IVV) di Braunschweig, poi rinominata Adtranz Signal. Presidente della ADtranz fu nominato, nel 1998, Rolf Eckrodt.\nSmembramento e cessione.\nNell'ambito del piano di razionalizzazione avviato dal gruppo, nel novembre 1999 venne ceduto lo stabilimento svizzero di Pratteln, rinato due anni dopo come Railcor.\nCon il ritorno della ABB al mercato sistemi ferroviari, quest'ultima usc\u00ec dalla compagine societaria e conseguentemente 1\u00ba luglio 1999 la ADtranz fu rinominata DaimlerChrysler Rail Systems, detenuta al 100% dalla Daimler AG. Il 4 agosto 2000, infine la DaimlerChrysler cedette la Adtranz alla canadese Bombardier Transportation.\nIl 3 aprile 2001 la Commissione Europea esamin\u00f2 anche tale operazione decidendo nell'arco di un anno di scorporare la sede di Berlino-Pankow della Stadler Rail (Joint-Venture al 50%) e l'allora Balfour Beatty plc comprata dalla Balfour Beatty Rail GmbH.\nNel dicembre 2000 fu chiusa la fabbrica di Donauw\u00f6rth, con 41 esuberi, sede che aveva 54 anni di storia come Waggon und Maschinenbau GmbH (WMD); la stessa venne in seguito acquisita dalla MBB che dal 1991 la destin\u00f2 alla sola attivit\u00e0 di progettazione.\nA met\u00e0 2001 venne altres\u00ec chiusa la sede di Norimberga, presso la quale era terminata la costruzione dei convogli tedeschi 423/433\u00a0084.\nDati aziendali.\nA connotare la propria \"corporate identity\", la ABB Daimler Benz Transportation utilizz\u00f2 il marchio \"Adtranz\" ideato dalla Landor Associates, in cui la \"A\" e \"D\" erano le iniziali maiuscole della ABB e della Daimler; tale marchio fu di fatto hanno assimilato al nome della societ\u00e0 e utilizzato in sua vece.\nLo slogan dell'azienda era \"ADtranz - we speak railways\"."}
{"id": "5009809", "revid": "92723", "url": "https://it.wikipedia.org/wiki?curid=5009809", "title": "Episodi di Royal Pains (sesta stagione)", "text": "La sesta stagione della serie televisiva Royal Pains, composta da 13 episodi, \u00e8 stata trasmessa in prima visione assoluta negli Stati Uniti d'America dal canale via cavo USA Network dal 10 giugno al 2 settembre 2014.\nIn Italia la stagione \u00e8 stata trasmessa in prima visione da Joi, canale a pagamento della piattaforma Mediaset Premium, dal 3 novembre 2014 al 26 gennaio 2015; in chiaro \u00e8 stata trasmessa da Italia 1 dal 3 al 12 agosto 2015.\nLa donna del mistero.\nTrama.\nHank ritorna negli Hamptons, aiutando un musicista che potrebbe avere una grave malattia, mentre Evan cova un piano per farlo rimanere. Divya fa esperienza come madre; un ospite del party porta notizie sorprendenti.\nTutto in famiglia.\nTrama.\nHank e Evan si trovano ad affrontare l'improvviso arrivo della loro sorellina Emma. Nonostante la situazione non sia facile, i due fratelli riusciranno ad aiutare Emma a farla sentire a casa anche grazie all'aiuto di Paige e Divya. Nel frattempo, Hank riuscir\u00e0 ad aiutare una coppia di tennisti a risolvere i loro problemi di salute e di cuore.\nNuovi legami.\nTrama.\nHank e Evan cercano di aiutare Eddie a stabilire un legame con Emma nonostante le iniziali difficolt\u00e0. Nel farlo per\u00f2 Evan offre alla ragazza dei soldi e quando, dopo aver scoperto finalmente la verit\u00e0 su di lei grazie a una detective assunta da Hank, le chiedono di restare, confida a Paige di non sapere quale sia la vera ragione per cui Emma resti con loro. Nel frattempo Divya \u00e8 alla ricerca di una tata che la aiuti con Sashi.\nUna strana malattia.\nTrama.\nMentre Hank viene nuovamente reclutato dal suo paziente e amico Boris per ripulire la sua banca da chi organizzava una serie di traffici di denaro illeciti, Divya e Jeremiah cercano di capire l'origine di una strana malattia che sembra aver colpito i Vigili del Fuoco. Paige e Evan, grazie all'aiuto del loro terapista Bob, si rendono conto da dove derivano i loro problemi matrimoniali e si impegnano al massimo per risolverli.\nL'inizio della fine.\nTrama.\nEvan sottopone ad Hank il caso di una donna affetta da una misteriosa malattia. La vita professionale di Paige e Russel prende una piega inaspettata quando i due vengono licenziati in tronco. Nel frattempo, Evan e Jeremiah si rendono conto che dovranno lottare contro la Symphony per riuscire a far sopravvivere la HankMed. L'occhio vigile di Hank su Emma lo aiuta a riconquistare un ex paziente.\nTutti pazzi per Ray!\nTrama.\nHank viene chiamato a curare il nuovo chef di Ray, sempre ubriaco sul lavoro e scopre che soffre di una malattia chiamata auto-fermentazione che fa s\u00ec che ogni volta che mangi pane o pasta l'eccesso di lievito lo renda ubriaco. Divya si rende conto che il suo problema con le baby sitter di Sashi non riguarda le baby sitter, ma lei che trascura la figlia col suo lavoro alla HankMed e per questo decide di chiedere un part-time. Evan e Jeremiah discutono sulla generosa offerta di Ray, uno spazio grande e idoneo per l'installazione del loro laboratorio che per\u00f2 ha un piccolo problema: \u00e8 proprio accanto ad un locale per spogliarelliste.\nUn simpatico ragazzo.\nTrama.\nHank e Divya incontrano un giovane e simpatico ragazzo che lavora come custode tutto-fare nella villa di una famosa star di Hollywood. Le indagini per scoprire la causa del suo malessere improvviso sono lunghe ma alla fine tutto si risolve per il meglio. Jeremiah si avvicina sempre di pi\u00f9 a Viviana, soprattutto dopo aver curato una cara amica di Viviana, Hope, una ballerina di un noto strip club della citt\u00e0. Nel frattempo Paige scopre qualcosa che potrebbe compromettere il suo rapporto di lavoro con Russel.\nFesta di compleanno.\nTrama.\nHank incontra Charlotte, una giovane e bella non vedente che aveva conosciuto in passato a Monte Carlo e di cui si era innamorato. Paige convince Russel a restituire gli oggetti d'arte di cui si era appropriato. Emma viene invitata alla festa di compleanno del ricco rampollo di una famiglia locale, ma deve chiedere aiuto ad Hank quando il ragazzo accusa un malore a causa di un'intossicazione.\nCrisi di mezza et\u00e0.\nTrama.\nMentre Hank si riscopre un bambino davanti ai sentimenti che prova per Charlotte e fa di tutto per sostenerla durante l'operazione agli occhi, Evan davanti all'entusiasmo di Emma e Cinco, affronta una crisi di mezza et\u00e0 che riuscir\u00e0 a superare grazie alla pazienza di Paige. Divya inizia a nutrire dei sospetti nei confronti di Viviana e nel tentare di allontanarla da Jeremiah, provocher\u00e0 una reazione inaspettata.\nIl viaggio.\nTrama.\nPer colpa di Russel la cameriera Wendy era stata licenziata. Quando Paige e Russel vanno a scusarsi con lei, la trovano in preda ai sintomi di una strana influenza, che peggiora rapidamente. Jeremiah riesce a scoprirne la causa. Intanto Hank accompagna Boris in Argentina, per conoscere un candidato del Trial clinico. Divya ne approfitta per far conoscere la piccola Sashi alla nonna Lorena che vive a Buenos Aires...\nRicominciare.\nTrama.\nHank, torna dall'Argentina con Boris e Dyvia e apprende da Evan che \u00e8 stata Emma a vendere la foto di lui e Cinco a Snarkhampton. Dopo la sparatoria avvenuta nella casa di Ray, Evan decide di chiudere i rapporti con lui. Jeremiah e Dyvia si occupano del caso di una modella con problemi di digestione e trovano il modo di fare pace. Paige fa una nuova scoperta su Ray.\nLa macchina nuova.\nTrama.\nEmma, dopo aver venduto la foto di Hank e Cinco che ha compromesso la carriera di Hank allo Snarkhampton, \u00e8 decisa a vendicarsi con Oz. Evan e Paige le danno una mano e scoprono che Oz, in realt\u00e0, \u00e8 Parker, la sorella di Cinco. Boris acquista un importante ospedale e propone a Hank, Evan, Divya e Jeremiah di entrare nel consiglio d'amministrazione. L'unico a rifiutare \u00e8 Hank, lasciando increduli Evan e Divya. Emma, intanto, dopo aver comprato la sua prima macchina, non si presenta alla cena organizzata per lei da Hank.\nL'alleanza.\nTrama.\nHank e Evan si alleano per trovare Emma e risolvere i vari fraintendimenti con lei. Hank, risolta la situazione con la sorella, affronta un altro problema, questa volta di natura medica, la malattia ai reni di Danny, il fratello gemello del suo amico e collega Paul Van Dyke. I dissapori tra i due gemelli porteranno Hank a riflettere sul suo rapporto con Evan. Paige scopre che il terapista di coppia, Bob, non \u00e8 ci\u00f2 che sembra. Infine, mentre Jeremiah saluta Viviana per sempre, Dyvia riceve brutte notizie..."}
{"id": "5009814", "revid": "124123", "url": "https://it.wikipedia.org/wiki?curid=5009814", "title": "R\u00fcdiger Hutzmann", "text": "Fu vescovo Spira dal 1075 al 1090.\nR\u00fcdiger Hu[t]zmann proveniva da una famiglia appartenente alla Dinastia Salica. Fu un canonico della Duomo di Spira e diresse la prestigiosa Scuola della Cattedrale voluta da Benno II di Osnabr\u00fcck, dove oper\u00f2 anche come insegnante.\nFu ordinato vescovo di Spira dall'imperatore Enrico IV nel periodo della lotta per le investiture. Come vescovo, Hutzmann invit\u00f2 1.084 ebrei a stabilirsi nella sua diocesi perch\u00e9 dessero nuovo impulso ai commerci ed elevassero l'economia delle popolazioni da lui amministrate pastoralmente.\nPer evitare che i nuovi arrivati fossero disturbati dalla insolenza dalla popolazione cristiana, individu\u00f2 per gli ebrei un'area che fece circondare da un muro atto a proteggerli, dando cos\u00ec vita, involontariamente, a un vero e proprio ghetto \"ante litteram\"."}
{"id": "5009815", "revid": "76963", "url": "https://it.wikipedia.org/wiki?curid=5009815", "title": "Richard Hawes", "text": "Fu Rappresentante del Kentucky e secondo governatore Confederato del Kentucky. Fece parte della politicamente influente famiglia Hawes. Il fratello, lo zio ed il cugino furono tutti Rappresentanti, mentre il nipote Harry Bartow Hawes fu membro del Senato. Richard Hawes inizi\u00f2 la carriera politica come Whig e fu stretto amico del fondatore del partito, Henry Clay. Quando il partito si sciolse negli anni 1850 Hawes divenne un Democratico e la sua amicizia con Clay si raffredd\u00f2.\nAllo scoppio della guerra di secessione Hawes era sostenitore della scelta del Kentucky di neutralit\u00e0 armata. Quando la neutralit\u00e0 del Commonwealth fu violata nel settembre 1861, Hawes fugg\u00ec in Virginia e si arruol\u00f2 come commissario di brigata col generale confederato Humphrey Marshall. Quando si form\u00f2 il governo confederato del Kentucky a Russellville, ad Hawes fu offerto il ruolo di revisore dei conti, ma rifiut\u00f2. Mesi dopo fu scelto per essere governatore confederato del Commonwealth dopo la morte di George Washington Johnson nella battaglia di Shiloh.\nHawes ed il governo confederato si unirono all'Armata Confederata del Tennessee di Braxton Bragg, e quando Bragg invase il Kentucky nell'ottobre 1862 conquist\u00f2 Frankfort ed organizz\u00f2 una cerimonia d'inaugurazione per Hawes. La cerimonia fu interrotta dalle forze del generale unionista Don Carlos Buell, ed i Confederati furono cacciati dal Commonwealth dopo la battaglia di Perryville. Hawes si trasfer\u00ec in Virginia dove continu\u00f2 a cercare di convincere il presidente Jefferson Davis a tentare una nuova invasione del Kentucky.\nAlla fine della guerra il governo confederato del Kentucky in esilio cess\u00f2 di esistere ed Hawes fece ritorno a Paris (Kentucky). Giur\u00f2 fedelt\u00e0 all'Unione e gli fu permesso di tornare a praticare la professione di avvocato. Fu eletto giudice della contea di Bourbon, ruolo che ricopr\u00ec fino alla morte giunta nel 1877.\nGiovent\u00f9.\nRichard Hawes nacque il 6 febbraio 1797 nei pressi di Bowling Green nella contea di Caroline (Virginia). Fu uno degli undici figli di Richard e Clara Walker Hawes. Gli Hawes avevano una tradizione politica. Il fratello di Richard Albert Gallatin Hawes, il nipote Aylett Hawes ed il cugino Aylett Hawes Buckner furono tutti eletti alla Camera dei rappresentanti. Nel 1810 la famiglia si trasfer\u00ec in Kentucky, insediandosi nella contea di Fayette nei pressi di Lexington. Parte della prima istruzione di Hawes avvenne nella scuola della contea di Jessamine condotta da Samuel Wilson.\nIl 13 novembre 1818 Hawes spos\u00f2 Hetty Morrison Nicholas di Lexington. Frequent\u00f2 gli studi classici alla Transylvania University, per poi studiare legge con Robert Charles Wickliffe. Hawes e Wickliffe divennero soci con l'ammissione al bar nel 1818. A causa dell'alto numero di avvocati a Lexington, Hawes si trasfer\u00ec a Winchester nel 1824. Mentre si trovava qui divenne socio di una ditta di corde e tele con Benjamin H. Buckner.\nCarriera politica.\nHawes inizi\u00f2 la carriera politica nel 1828 quando fu eletto rappresentante Whig della contea di Clark alla Camera dei rappresentanti del Kentucky. Essendo membro della milizia statale, Hawes prest\u00f2 un servizio limitato durante la guerra di Falco Nero nel 1832, e torn\u00f2 alla Camera del Kentucky nel 1834. Si present\u00f2 senza fortuna alle elezioni per la Camera federale dei rappresentanti nel 1834, ma fu eletto per rappresentare il \"distretto di Ashland\" di Henry Clay tre anni dopo, rimanendo in carica dal 4 marzo 1837 al 3 marzo 1841. Si trasfer\u00ec a Paris nel 1843 e continu\u00f2 a praticare legge.\nHawes fu amico intimo di Clay, ma l'amicizia si ruppe quando Hawes sostenne Zachary Taylor invece di Clay alla presidenza degli Stati Uniti d'America nel 1848. Quando il partito Whig si sciolse negli anni 1850 Hawes divenne Democratico e sostenne i candidati presidenziali James Buchanan nel 1856 e John C. Breckinridge nel 1860.\nNonostante fosse spaventato dall'elezione di Abraham Lincoln nel 1860, Hawes fu un oppositore della secessione, sostenendo invece l'idea della neutralit\u00e0 armata. A maggio del 1861 Hawes, Breckinridge ed il governatore del Kentucky Beriah Magoffin rappresentarono il punto di vista dei sudisti in una convenzione che avrebbe dovuto decidere le sorti del Kentucky nella guerra di secessione. Partecip\u00f2 ad un'altra riunione nel settembre del 1861. Nessuno dei due incontri produsse una decisione definitiva.\nNel luglio 1861 appelli rivolti al popolo della contea di Bourbon, scritti da Hawes e da altri democratici, criticarono i repubblicani per aver fatto partire la guerra civile, denunciarono la coercizione degli Stati per annetterli all'Unione ed avvisarono che l'amministrazione Lincoln avrebbe lottato per eliminare lo schiavismo. Questo appello chiedeva di terminare la guerra, di riconoscere agli Stati Confederati d'America la sovranit\u00e0 nazionale e di distribuire equamente il debito e le propriet\u00e0 nazionali.\nServizio militare.\nQuando la neutralit\u00e0 del Kentucky fu rotta nel settembre 1861, Hawes fugg\u00ec in Virginia per scappare alla prigionia da parte delle autorit\u00e0 federali. Mentre si trovava qui si arruol\u00f2 come commissario di brigata col generale Humphrey Marshall e gli fu dato il grado di maggiore. Nonostante la sua capacit\u00e0 di ottenere rifornimenti per la brigata di Marshall fosse utile date le difficili condizioni, la sua et\u00e0 (64) e la mancanza di esperienza militare ne diminuivano il valore per l'unit\u00e0 di Marshall, ed egli prefer\u00ec saltare la catena di comando e comunicare direttamente con il Segretario Confederato della guerra Judah Philip Benjamin mettendolo in contrasto con Marshall.\nNel novembre 1861 gli autonominatisi membri della convenzione di sovranit\u00e0 nazionale Confederata di Russellville, Kentucky, nominarono Hawes revisore dei conti del governo confederato del Commonwealth, ma egli rifiut\u00f2 l'incarico per poter continuare il servizio militare. Scrisse al presidente Davis il 25 gennaio 1862 per informarlo del fatto che si stava trasferendo a Bowling Green su richiesta del governatore confederato George W. Johnson per aiutare Johnson nell'amministrazione. Si conged\u00f2 due giorni dopo, ma la partenza per Bowling Green fu ritardata quando fu colpito da febbre tifoide.\nGovernatore Confederato del Kentucky.\nIl governatore Johnson fu ucciso nella battaglia di Shiloh. Dopo la formazione della Convenzione di Russellville, i dieci consiglieri del governo provvisorio confederato scelsero Hawes come successore di Johnson nel ruolo di governatore. Si un\u00ec al governo ombra che aveva viaggiato con l'Armata Confederata del Tennessee, a Corinth (Mississippi), e prest\u00f2 giuramento il 31 maggio. Il capo dell'esercito, il generale Braxton Bragg, stava considerando l'idea di un'invasione del Kentucky. Il 27 agosto Hawes fu mandato a Richmond (Virginia) per sostenere quest'idea con il presidente Jefferson Davis, ma Davis non la accett\u00f2. Bragg e Edmund Kirby Smith fecero comunque l'invasione, mentre i capi di governo rimasero a Chattanooga in attesa del ritorno di Hawes. Partirono il 18 settembre e si unirono a Bragg e Smith a Lexington, in Kentucky, il 2 ottobre.\nBragg, volendo far applicare il Confederate Conscription Act nel Commonwealth, decise di instaurare un governo provvisorio nella capitale statale appena conquistata di Frankfort. La cerimonia si svolse il 4 ottobre 1862. Humphrey Marshall fece il discorso di apertura, poi il generale Bragg present\u00f2 il governatore Hawes. Hawes lesse un lungo discorso in cui dichiarava \"\u00c8 ormai verit\u00e0 ed un fatto che l'Unione non pu\u00f2 essere riformata\". Promise di organizzare un incontro per l'istituzione di un governo permanente non appena possibile, e denunci\u00f2 il tentativo dell'Unione di liberare gli schiavi. Durante la cerimonia i confederati abbassarono la guardia, subirono un'imboscata e dovettero ritirarsi di fronte al generale unionista Don Carlos Buell. In seguito Hawes neg\u00f2 di aver prestato giuramento e critic\u00f2 aspramente Bragg.\nCacciato dallo stato natale, il consiglio della legislatura si disperse in attesa della chiamata del governatore Hawes. I pochi registri mostrano che il 30 dicembre 1862 Hawes convoc\u00f2 il consiglio, il revisore dei conti ed il tesoriere ad Athens (Tennessee) per il giorno 15 gennaio 1863. Hawes non riusc\u00ec a convincere il presidente Davis a far dimettere dal comando il proprio superiore, Humphrey Marshall. Il 4 marzo scrisse a Davis che \"la nostra causa \u00e8 in costante aumento\" e gli assicur\u00f2 che una nuova incursione nel Commonwealth avrebbe prodotto risultati migliori rispetto alla prima.\nAnche i guai finanziari proseguirono. Hawes fu imbarazzato nell'ammettere che n\u00e9 lui n\u00e9 nessun altro sembravano sapere dei circa dollari inviati da Columbus a Memphis durante l'occupazione confederata del Kentucky. Un altro duro colpo fu la decisione di Davis di non permettere ad Hawes di spendere un milione di dollari di cui si era appropriato segretamente nell'agosto 1861 per aiutare il Kentucky a sostenere la neutralit\u00e0. Davis disse che i soldi non potevano essere spesi in quel modo, dato che il Kentucky faceva ormai parte della Confederazione.\nNel 1864 Hawes raggiunse la sorella nel piccolo insediamento della Virginia di Nelly's Ford. La moglie e la figlia lo raggiunsero. Questo luogo si trovava a soli da Richmond, il che permetteva ad Hawes di raggiungere facilmente la capitale confederata per incontrarsi col presidente Davis. Secondo i registri fino al 16 settembre 1864 Hawes mantenne la speranza di una nuova invasione militare del Kentucky. Nell'estate del 1864 il colonnello R. A. Alston del 9\u00ba cavalleria del Tennessee chiese al governatore Hawes aiuto per investigare i crimini che si dicevano essere stati commessi dal generale John Hunt Morgan durante le razzie non autorizzate in Kentucky. Hawes non rispose alla richiesta, Morgan fu sospeso dal comando il 10 agosto ed ucciso dalle truppe unioniste il 4 settembre 1864.\nVecchiaia e morte.\nHawes rimase a Nelly's Ford fino al maggio del 1865. Quando si convinse che era sicuro fare ritorno in Kentucky, Hawes giunse a Paris scoprendo che la sua casa era stata bruciata dalle truppe nordiste. Quattro dei figli di Hawes prestarono servizio nell'esercito confederato, compreso il generale di brigata James Morrison Hawes. Solo tre di loro tornarono a casa. Il 18 settembre 1865 Hawes prest\u00f2 giuramento agli Stati Uniti d'America e gli fu permesso di riprendere la carriera da avvocato.\nNel 1866 fu eletto come giudice della contea di Bourbon. Il suo atto pi\u00f9 famoso da giudice fu l'annullamento dei contratti di apprendistato per il Freedmen's Bureau del Kentucky. Hawes bas\u00f2 questa decisione sul fatto che i poteri del Bureau si estendevano solo agli stati che avevano partecipato alla ribellione, mentre il Kentucky non lo fece. Hawes fu scelto anche come commissario capo delle corti nel 1866. Nel 1871 Hawes fu citato come possibile candidato per la carica di governatore del Kentucky. Nel 1876 contribu\u00ec alla disputa nel suo partito tra Hayes e Tilden per l'elezione presidenziale. Hawes mor\u00ec a Paris, in Kentucky, il 25 maggio 1877 e fu sepolto nel cimitero di Paris."}
{"id": "5009827", "revid": "287204", "url": "https://it.wikipedia.org/wiki?curid=5009827", "title": "Eldad ha-Dani", "text": "Biografia.\nPretendeva di essere cittadino di uno \"Stato ebraico indipendente\" collocato a est dell'Africa, abitato da popolazioni che si dichiaravano discendenti della trib\u00f9 di Dan (da cui il suo nome \"ha-Dani\", che significa \"il Danita\"), di Aser, di Gad e di Neftali. Partendo da questo Stato immaginario, Eldad visit\u00f2 la Babilonia, Qayrawan e la Penisola iberica, destando ovunque egli passasse una grande impressione tra gli ebrei con i suoi racconti fantastici delle Dieci trib\u00f9 perdute e delle \"halakhot\" (la tradizione \"normativa\" religiosa dell'Ebraismo), che egli sosteneva aver portato dal suo Paese natale. Tali \"halakhot\", scritte in Ebraico, trattano dell'abbattimento e del susseguente esame dell'animale. Esse si differenziano nettamente dalle regole talmudiche e sarebbero state introdotte da Giosu\u00e8 o, secondo un'altra versione, da Othniel Ben Kenaz.\nI racconti di Eldad si diffusero sensibilmente e, come d'abitudine in casi simili, furono rimodellati e amplificati dai copisti e dagli editori. Non vi sono meno di otto versioni con differenze notevoli. Il paragrafo seguente \u00e8 un riassunto della narrazione di Eldad, secondo la versione pi\u00f9 completa.\nI suoi ipotetici viaggi.\nLasciando la sua terra, \"dall'altra parte del fiume di Kush (probabilmente il Nilo)\", Eldad viaggi\u00f2 con un uomo della trib\u00f9 di Aser. Una grande tempesta fece capovolgere il battello, ma Dio aveva preparato una zattera per lui e il suo compagno, sulla quale essi poterono giungere a una sponda abitata da una trib\u00f9 etiope cannibale, chiamata \"Romrom\". (per l'esistenza d'una tale trib\u00f9 a quest'epoca, vedere Metz in \"Das J\u00fcdische Litteraturblatt\", 1877, n. 41). L'appartenente alla trib\u00f9 di Aser, che era grasso, viene mangiato immediatamente, mentre Eldad \u00e8 posto in una fossa per essere messo all'ingrasso. Poco tempo dopo, una trib\u00f9 di adoratori del fuoco aggredisce i cannibali e fa prigioniero Eldad. Rimane in cattivit\u00e0 per quattro anni, poi i suoi rapitori lo conducono nella provincia di Azania (oggi, forse, Somalia o costa di Zanzibar, in Tanzania), o, secondo una diversa versione, in Cina, dove \u00e8 riscattato da un mercante ebreo per la somma di trentadue monete d'oro.\nEldad continu\u00f2 il suo viaggio e incontr\u00f2 la trib\u00f9 di Issachar, che abitava le alte montagne vicine al Regno dei Medi e dei Persiani. Il loro territorio si estendeva da ogni lato per 10 giorni di marcia. \u00abEssi vivono in pace con gli altri, e ogni loro energia \u00e8 consacrata allo studio della Legge ebraica. La loro unica arma \u00e8 il coltello per sgozzare gli animali (sacrificali)\u00bb. Il loro giudice e principe era chiamato \"Nahshon\" ed essi utilizzavano quattro metodi per applicare la pena capitale. La trib\u00f9 di Zabulon occupava la terre che si estendeva dalla provincia dell'Armenia fino al fiume Eufrate. Dietro le montagne di Paran, si presentava la trib\u00f9 di Ruben. La pace regnava tra le due trib\u00f9 ed esse combattevano come alleate e dividevano il bottino bellico. Avevano la Bibbia ebraica, la Mishna, il Talmud e la Haggada.\nLa trib\u00f9 di Efraim e la semi-trib\u00f9 di Manasse abitavano nelle montagne del sud dell'Arabia ed erano molto bellicose.\nLa trib\u00f9 di Simeone e l'altra semi-trib\u00f9 di Manasse erano situate sulla terra dei Khazari e ricevevano tributi da ventotto regni e da numerosi musulmani che erano loro sottomessi.\nLa trib\u00f9 di Dan era emigrata nella terra dell'oro, Havilah (Kush), poco tempo dopo la separazione tra il Regno di Giuda e quello di Israele. Le trib\u00f9 di Neftali, di Gad e di Aser raggiunsero in un secondo momento quelle di Dan. Essi avevano un sovrano chiamato Adiel ben Malkiel, un principe di nome Elizafan, del casato di Elihab, e un giudice di nome Abdan ben Mishael, che aveva il potere di infliggere le quattro pene capitali prescritte nella Legge sacra. Le quattro trib\u00f9 conducevano una vita nomade ed erano continuamente in guerra con i cinque re etiopi vicini. Ogni trib\u00f9 restava in campagna militare per tre mesi, e ogni guerriero restava in sella senza mettere piede in terra da uno shabbat all'altro. Possedevano la totalit\u00e0 dei testi sacri, ma non leggevano il Libro di Ester n\u00e9 quello delle Lamentazioni (per evitare il suo effetto demoralizzante). Possedevano il Talmud in lingua ebraica pura, ma nessuno dei Rabbi talmudici vi era menzionato. Il loro rituale proveniva da Giosu\u00e8, che l'aveva ricevuto da Mos\u00e8, che a sua volta l'aveva ricevuto dall'Onnipotente. Essi parlavano sol ebraico e lo stesso Eldad affermava di non capire una parola sola di lingua amarica, n\u00e9 di arabo.\nDall' \"altra parte del fiume Kush\" abitavano i Bene Mosheh (trib\u00f9 di Levi, lett. \"Figli di Mos\u00e8\"). Il fiume Sambation circondava il loro territorio. Esso trasportava sabbia e pietre nel corso dei sei giorni della settimana e si fermava il sabato. Dall'inizio dello \"shabbat\", fino al suo termine, dei fuochi attorniavano il fiume, e nessun uomo poteva avvicinarsi a meno di mezzo miglio da ogni direzione. Le quattro altre trib\u00f9 comunicavano con i Bene Mosheh da una sponda all'altra. I Bene Mosheh abitavano in case magnifiche e nessun animale impuro si poteva trovare sul loro suolo. I loro greggi di pecore e montoni, al pari dei loro campi producevano due volte l'anno nuovi nati e nuovi prodotti. Nessun bambino moriva nel corso della vita dei suoi genitori, che vivevano abbastanza a lungo da vedere tre o quattro generazioni successive. Non chiudevano le loro abitazioni di notte, dal momento che non vi era alcun ladro o persona in grado di agire crudelmente fra loro. Parlavano ebraico e non giuravano mai nel nome di Dio.\nRicezione della sua storia.\nQuesto racconto fantasioso, di cui si pu\u00f2 trovare l'origine nella letteratura haggadica che Eldad doveva conoscere in modo approfondito, fu incredibilmente accettata come veridica dai suoi contemporanei. Gli abitanti di Qayrawan furono in effetti turbati dalle differenze tra le sue \"halakhot\" e quelle del Talmud, e per alcune espressioni ebraiche inesistenti utilizzate da Eldad; ma il Gaon \u1e92ema\u1e25 ben Hayyim di Sura, del quale s'era sollecitato il parere, li tranquillizz\u00f2, dicendo loro che non c'era nulla di stupefacente, salvo che nelle quattro trib\u00f9 vi era una qualche discordanza rispetto al Talmud su alcuni punti halakhici. Inoltre, il Gaon afferm\u00f2 di conoscere Eldad per l'intermediazione di Isaac ben Mar e di R. Sim\u1e25ah, col quale il Danita era stato associato quando era in Babilonia. \u1e24asd\u0101y ibn Shapr\u016b\u1e6d cita Eldad nella sua lettera al re dei Khazari, e le \"halakhot\" di Eldad sono state utilizzate anche dalle autorit\u00e0 rabbiniche e da quelle karaite come armi per difendere le loro rispettive credenze. Le autorit\u00e0 talmudiche, come Rashi, Abraham Ben David di Posqui\u00e8res (Rabad III) e Avraham Maimonide citano Eldad come un'autorit\u00e0 indiscutibile, e i lessicografi e i grammatici interpretano certe parole ebraiche attribuendo loro il significato che trovano nella fraseologia di Eldad.\nFonte del \"Prete Gianni\".\nL'influenza del racconto di Eldad si estese al di l\u00e0 degli ambienti ebraici. \u00c8 la fonte di una lettera apocrifa del preteso \"Prete Gianni\", che apparve nel XII secolo. Al fine di refutare le asserzioni di Eldad sull'esistenza di uno Stato giudeo indipendente, asserzioni contrarie alla dottrina della Chiesa di Roma, il redattore di questa lettera parla di un prete che regnava sul grande reame d'Etiopia, che aveva come suddite alcune trib\u00f9 ebraiche, ivi compresa quella dei Bene Mosheh, erano insediati al di l\u00e0 del fiume Sambation.\nTuttavia, numerosi scrittori medievali espressero dubbi quanto alle veridicit\u00e0 delle narrazioni di Eldad e delle sue \"halakhot\": tra gli altri, Abraham ibn \u201bEzra e il rabbino e poeta Meir di Rothenburg.\nOpinioni moderne.\nLe critiche moderne si dividono su Eldad: Simhah Pinsker, Heinrich Graetz e Adolf Neubauer vedono in lui un missionario caraita intento a discreditare il Talmud con le sue dichiarazioni riguardanti le quattro trib\u00f9 che non conoscevano i nomi dei Tannaim e degli Amoraim (rispettivamente dottori della Mishna e dei Talmud), e le cui \"halakhot\" sono differenti da quelle del Talmud. Questa opinione \u00e8 refutata da Moses Schorr e Adolf Jellinek, che constatano che le \"halakhot\" di Eldad contengono regole riguardanti l'esame di animali sacrificati che non sono accettate dai caraiti. P. Frankl considera Eldad come un semplice ciarlatano le cui parole e fatti non meritano alcuna attenzione. Reifmann nega categoricamente l'esistenza di Eldad e considera che le lettere della comunit\u00e0 di Qayrawan e di \u1e92ema\u1e25 ben \u1e24ayyim di Sura sono dei falsi. Metz \u00e8 stato il primo ad analizzare il contenuto del libro di Eldad alla luce dei racconti di altri viaggiatori. Abraham Epstein ha proseguito secondo il metodo di Metz ed \u00e8 giunto alla conclusione che il libro di Eldad \u00e8 una sorta di romanzo storico in cui la verit\u00e0 si mescola con l'immaginario. Le \"halakhot\" sono, secondo lui, autentiche ed erano in uso tra i compatrioti di Eldad, sia in una provincia dell'Africa orientale, sia in Yemen, in cui gli ebrei di quell'epoca conoscevano l'Ebraico, ma non il Talmud. Eldad non poteva, a suo parere, essere originario dell'Etiopia, il paese dei Falascia, che non parlavano altro che il Ge'ez e dei quali non v'\u00e8 alcuna traccia nell'ebraico di Eldad, mentre si trovano alcune tracce dell'Arabo, che Eldad doveva conoscere, sebbene egli affermasse il contrario.\nEdizioni.\nIl racconto dei viaggio di Eldad \u00e8 stato pubblicato a partire da differenti versioni: Mantova (1480); Costantinopoli (1516; 1519); Venezia (1544; 1605; 1648); F\u00fcrth con una traduzione in ebraico-tedesco di S. H. Weil (1769); Zolkiev (1772); Jessnitz (1772); Leghorn (1828); nella \"Bet ha-Midrash\" di Jellinek (III, VI) a Presburgo, 1891, ed. Abraham Epstein. Le differenze tra le varie versioni sono state recensite da D.H. M\u00fcller. Il racconto di Eldad \u00e8 stato tradotto in latino da Gilbert G\u00e9n\u00e9brard (Parigi, 1584), e in forma anonima in arabo (San Pietroburgo, MSS. nn. 674, 703) e in tedesco (Dessau, 1700; Jessnitz, 1723). Estratti in ebraico sono stati proposti da Bartolocci e da Johann Andreas Eisenmenger."}
{"id": "5009828", "revid": "287204", "url": "https://it.wikipedia.org/wiki?curid=5009828", "title": "Imala", "text": ""}
{"id": "5009831", "revid": "119425732", "url": "https://it.wikipedia.org/wiki?curid=5009831", "title": "Silvio Zambaldi", "text": "Biografia.\nAutore poliedrico, spazi\u00f2 dal dramma alla commedia, utilizzando spesso il dialetto milanese. Le sue opere riscossero buon successo con i contemporanei. \u00c8 sepolto nella tomba familiare al Cimitero Monumentale."}
{"id": "5009837", "revid": "767487", "url": "https://it.wikipedia.org/wiki?curid=5009837", "title": "Il suo topo Venerd\u00ec", "text": "Il suo topo Venerd\u00ec (\"His Mouse Friday\") \u00e8 un film del 1951 diretto da William Hanna e Joseph Barbera. \u00c8 il cinquantanovesimo cortometraggio della serie \"Tom &amp; Jerry\". Uscito il 7 luglio del 1951, \u00e8 considerato uno dei cortometraggi della serie \"Tom &amp; Jerry\" meno conosciuti in quanto si cimenta sui temi del cannibalismo e dello sfruttamento degli uomini di colore. Il titolo del cartone \u00e8 stato ripreso da un gioco di parole usato da Hanna e Barbera basato sull'intitolazione del film del 1940 \"La signora del venerd\u00ec\" unendola ai caratteri del personaggio di Venerd\u00ec dal romanzo Robinson Crusoe.\nTrama.\nDopo un naufragio, Tom intravede e sbarca su un'isola; non riuscendo ad arrangiarsi con quello che trova (prima una noce di cocco e poi una tartaruga), decide di cuocere in padella il topo abitante dell'isolotto, Jerry. Egli per\u00f2 scappa facendo finire Tom in un villaggio di cannibali nella giungla ed iniziando a spaventarlo con suoni di tamburi. Subito dopo decide di rendere la situazione pi\u00f9 umoristica spalmandosi addosso la fuliggine di un pentolone, indossando un osso in testa e minacciando con una lancia Tom di entrare nel pentolone medesimo. Tom \u00e8 costretto dal topo a tagliare degli ortaggi per essere bollito nell'insieme, mentre Jerry inizia a fare una danza locale. Sfortunatamente non si accorge che gli \u00e8 caduto il gonnellino facendo scoprire a Tom la parte di corpo non dipinta. Tom esce dal pentolone per inseguire Jerry, ma si ritrova davanti ai piedi dei veri cannibali che iniziano ad inseguirlo, intenzionati a farne di lui uno stufato. Alla fine anche Jerry sar\u00e0 colpito dalla sfortuna ed infatti viene inseguito da un piccolo cannibale anch'egli affamato.\nCensura.\n\"Il suo topo Venerd\u00ec\" \u00e8 stato censurato per evitare delle polemiche di stereotipi in base alle controversie tra i bianchi e i neri avutasi nel ventesimo secolo, per esempio la violenza di Jerry su Tom poteva indurre gli spettatori a credere che chi era nero di colore rappresentava una minaccia. Sono quindi in circolazione due versioni del cartone: la prima della MGM/UA Home Video \u00e8 quella trasmessa pi\u00f9 di rado sulla Cartoon Network e Boomerang statunitensi in cui \u00e8 stato eliminato ogni dialogo interpretato da Jerry e i cannibali e il cortometraggio fu ricolorato con colori pi\u00f9 sbiaditi, la seconda della Warner Home Video lascia intatta la colonna sonora, ma censura la comparsa del piccolo cannibale facendolo apparire solo alla fine del film mentre insegue Jerry. Quest'ultima versione \u00e8 quella trasmessa anche in Italia e negli altri paesi europei."}
{"id": "5009840", "revid": "120084957", "url": "https://it.wikipedia.org/wiki?curid=5009840", "title": "Von Kempelen e la sua invenzione", "text": "Von Kempelen e la sua invenzione (\"Von Kempelen and his discovery\") \u00e8 un racconto di Edgar Allan Poe pubblicato per la prima volta su \"The Flag of Our Union\" il 14 aprile del 1849.\nTrama.\nLa storia riassume le vicende dell'ambiguo Von Kempelen, che partendo dalle precedenti ricerche di un certo Mr. Kissam sarebbe pervenuto alla scoperta della pietra filosofale. Sorvegliato dalla polizia come sospetto coniatore di monete false, Von Kempelen viene arrestato da alcuni agenti nel suo laboratorio mentre sta per unire del piombo fuso a una sostanza chimica non identificata. I poliziotti trovano poi nascosto sotto il letto di Von Kempelen un baule contenente una gran quantit\u00e0 di rottami d'ottone dalla forma irregolare, in tutto simili a dei frammenti di piombo fusi in un crogiuolo, colati e lasciati raffreddare senza uno stampo. Ad un'analisi successiva, quegli oggetti risulteranno essere dei pezzi di oro purissimo."}
{"id": "5009841", "revid": "6923", "url": "https://it.wikipedia.org/wiki?curid=5009841", "title": "Tabgha", "text": ""}
{"id": "5009854", "revid": "514584", "url": "https://it.wikipedia.org/wiki?curid=5009854", "title": "Rai Educational", "text": ""}
{"id": "5009860", "revid": "767487", "url": "https://it.wikipedia.org/wiki?curid=5009860", "title": "Josef Bau", "text": "Biografia.\nHa studiato come grafico all'Accademia di belle arti Jan Matejko a Cracovia, in Polonia. La sua formazione fu interrotta dalla seconda guerra mondiale quando venne deportato al campo di concentramento di P\u0142asz\u00f3w verso la fine del 1941. Avendo talento nel disegno delle lettere gotiche, lavor\u00f2 nel campo per fare segni e mappe per i tedeschi. Durante la prigionia a P\u0142asz\u00f3w, Bau cre\u00f2 una miniatura \"the size of his hand\", libro illustrato con la sua poesia. Lavor\u00f2 anche alla falsificazione di documenti di identit\u00e0 per le persone che riuscirono a fuggire dal campo.\nDurante la sua prigionia, Bau si innamor\u00f2 di un'altra detenuta, Rebecca Tennenbaum. Si sposarono segretamente, nonostante il divieto da parte dei tedeschi, nella baracca delle donne a P\u0142asz\u00f3w. La storia \u00e8 stata raccontata anche nel film \"Schindler's List - La lista di Schindler\" di Steven Spielberg.\nDopo P\u0142asz\u00f3w, Bau fu trasferito al Campo di concentramento di Gross-Rosen e poi nel campo speciale creato da Oskar Schindler a Brn\u011bn\u010d (KZ-Au\u00dfenlager Br\u00fcnnlitz) in Moravia dove rimase fino alla fine della guerra. Dopo la liberazione, Bau si laure\u00f2 presso l'Universit\u00e0 di Arti Plastiche di Cracovia. Nel 1950, si trasfer\u00ec in Israele insieme alla moglie e alla figlia di tre anni dove lavor\u00f2 come grafico presso l'Istituto Brandwein a Haifa e per il governo di Israele. Bau ha aperto il suo studio nel 1956 a Tel Aviv. Era ben conosciuto per il disegno dei titoli per quasi tutti i film israeliani negli anni tra il 1960 e '70. Allo stesso tempo, ha scritto un certo numero di libri in ebraico e continu\u00f2 a scrivere poesie."}
{"id": "5009861", "revid": "110157", "url": "https://it.wikipedia.org/wiki?curid=5009861", "title": "Pallavolo Scandicci Savino Del Bene", "text": "La Pallavolo Scandicci Savino Del Bene \u00e8 una societ\u00e0 pallavolistica femminile italiana con sede a Scandicci: milita nel campionato di Serie A1.\nStoria.\nLa Pallavolo Scandicci Savino Del Bene nasce nel 2012 da un progetto di fusione di due societ\u00e0 di Scandicci: la Savino Del Bene Volley e l'Unione Pallavolo Scandicci; dal primo club la Pallavolo Scandicci eredita buona parte dell'assetto societario e la sponsorizzazione, mentre dal secondo, che continua la propria attivit\u00e0 con un settore giovanile, acquisisce la prima squadra ed il titolo sportivo per la partecipazione alla Serie B1.\nNella stagione 2012-13 la squadra sfiora la promozione in Serie A2, eliminata nelle semifinali dei play-off promozione, dopo aver chiuso al secondo posto del proprio girone la \"regular season\": tuttavia la rinuncia di alcune squadre, porta al ripescaggio della Pallavolo Scandicci nella serie cadetta.\nNel campionato 2013-14 il club arriva alle semifinali dei play-off per la promozione in Serie A1, eliminata dall'Azzurra Volley San Casciano: l'acquisto del titolo sportivo dalla IHF Volley consente comunque l'ammissione alla massima divisione per l'annata 2014-15. Nell'annata 2014-15 partecipa per la prima volta ai play-off scudetto, eliminata ai quarti di finale.\nGrazie al secondo posto ottenuto in \"regular season\" e successivamente il raggiungimento delle semifinali play-off scudetto nella stagione 2017-18 si qualifica per la prima volta alla Champions League, venendo poi eliminata nei quarti di finale. Nella stagione 2020-21 partecipa per la prima volta alla Supercoppa italiana, venendo eliminata in semifinale."}
{"id": "5009863", "revid": "767487", "url": "https://it.wikipedia.org/wiki?curid=5009863", "title": "Poliziotto in prova", "text": "Poliziotto in prova (\"Ride Along\") \u00e8 un film commedia del 2014 con la regia di Tim Story.\nTrama.\nBen Barber sta lavorando nel servizio di sicurezza di un liceo quando riceve la lettera che gli comunica di essere stato accettato nell'accademia di polizia. Vuole sposare la sua fidanzata, Angela, ma per farlo deve chiedere il permesso a suo cognato, James Payton, un agente di polizia piuttosto noto e temuto dai criminali, spesso utilizzato nelle azioni pi\u00f9 pericolose.\nBen ha sempre sognato di entrare in polizia, ma le sue uniche esperienze sulla materia sono nel mondo virtuale. Nonostante questo suo cognato vuole metterlo alla prova e il giorno dopo lo porta con s\u00e9 in situazioni veramente strane. James ha infatti richiesto alla centrale che gli fossero affidati i casi meno graditi, per i quali Ben si rivela impreparato ed incosciente. Ma non si d\u00e0 per vinto e grazie ad un caso di traffico d'armi gestito da un certo Omar, gi\u00e0 da molto tempo seguito da James, riesce a dimostrare il suo valore e a convincere il cognato ad accettare il matrimonio tra lui e Angela.\nSequel.\nNel gennaio 2016 \u00e8 uscito il sequel, intitolato \"Un poliziotto ancora in prova\" (\"Ride Along 2\"), sempre con la regia di Tim Story, e con Ice Cube e Kevin Hart come protagonisti.\nIncassi.\nA fronte di un budget di 25 milioni, il film ha incassato 145 milioni di dollari in tutto il mondo."}
{"id": "5009874", "revid": "436907", "url": "https://it.wikipedia.org/wiki?curid=5009874", "title": "La pioggia \u00e8 uno stato d'animo", "text": "La pioggia \u00e8 uno stato d'animo \u00e8 un singolo del gruppo musicale italiano Dear Jack, pubblicato il 23 giugno 2014 come secondo estratto dal primo album in studio \"Domani \u00e8 un altro film (prima parte)\".\nDescrizione.\nIl brano, scritto da Roberto Casalino e prodotto da Kekko Silvestre, Enrico Palmosi e Diego Calvetti, \u00e8 stato presentato in anteprima durante il serale di \"Amici di Maria De Filippi\".\nVideo musicale.\nIl videoclip, diretto da Gaetano Morbioli e prodotto da Run Multimedia, \u00e8 stato girato a Verona nella giornata del 9 giugno 2014. Il 20 giugno 2014, su \"Corriere Tv\", \u00e8 stato pubblicato in anteprima il video ufficiale, che mostra la band cantare nella stanza di un albergo e una ragazza (Federica Gasparini) che si aggira per le stanze della stessa struttura. Anche questo video, come quello di \"Domani \u00e8 un altro film\", presenta alcune parole del testo. Il 22 giugno 2014 il video \u00e8 stato pubblicato sul canale YouTube della Baraonda Edizioni Musicali."}
{"id": "5009875", "revid": "729019", "url": "https://it.wikipedia.org/wiki?curid=5009875", "title": "Stanley Cup 1998", "text": "La finale della Stanley Cup 1998 \u00e8 stata una serie al meglio delle sette gare che ha determinato il campione della National Hockey League per la stagione 1997-98. Al termine dei playoff i Washington Capitals, campioni della Eastern Conference, si sfidarono contro i Detroit Red Wings, campioni nella Western Conference. I Detroit Red Wings nella serie finale di Stanley Cup usufruirono del fattore campo in virt\u00f9 del maggior numero di punti ottenuti nella stagione regolare, 103 punti contro i 92 dei Capitals. La serie inizi\u00f2 il 9 giugno e fin\u00ec il 16 giugno con la conquista da parte dei Red Wings della Stanley Cup per 4 a 0.\nPer i Capitals questa fu la prima apparizione alle finali della Stanley Cup fin dalla fondazione della franchigia nel 1974, la ventunesima invece per i Red Wings. Per il quarto anno di fila la serie si concluse sul 4-0 e la formazione di Detroit fu in grado di difendere il titolo vinto l'anno precedente contro i Philadelphia Flyers. L'ultima squadra capace di vincere due titoli di fila era stata quella dei Pittsburgh Penguins nel biennio 1991-1992. Il successo fu dedicato al massaggiatore Sergej Mnacakanov e al difensore Vladimir Konstantinov, vittime un anno prima di un grave incidente stradale. Su richiesta della squadra i loro nomi furono comunque incisi sul trofeo.\nAl termine della serie l'attaccante canadese Steve Yzerman fu premiato con il Conn Smythe Trophy, trofeo assegnato al miglior giocatore dei playoff.\nContendenti.\nWashington Capitals.\nI Washington Capitals conclusero la stagione regolare al terzo posto della Atlantic Division, il quarto della Conference, con 92 punti conquistati. Nel corso dei playoff sconfissero tre squadre tutte provenienti dalla Northeast Division: al primo turno superarono per 4-2 i Boston Bruins, mentre al secondo gli Ottawa Senators per 4-1. Nella finale della Conference infine affrontarono i Buffalo Sabres e li superarono per 4-2.\nDetroit Red Wings.\nI Detroit Red Wings conclusero la stagione regolare al secondo posto nella Central Division, il terzo nella Conference, totalizzando 103 punti. Al primo turno sconfissero i Phoenix Coyotes, per 4-2, mentre al secondo turno superarono per 4-2 i St. Louis Blues. Infine nella finale di Conference sconfissero per 4-2 i Dallas Stars."}
{"id": "5009878", "revid": "363629", "url": "https://it.wikipedia.org/wiki?curid=5009878", "title": "Programma Cultura 2007-2013", "text": "Il programma Cultura 2007-2013 \u00e8 un programma di finanziamento europeo per le azioni comunitarie nel settore della cultura. Intende promuovere la mobilit\u00e0 degli artisti e delle loro opere, nonch\u00e9 progetti di cooperazione transnazionali, sostenendo il ruolo della cultura come fattore economico e come fattore di integrazione sociale. \u00c8 stato concepito per sostenere lo sviluppo delle politiche in campo culturale e per promuovere valori culturali condivisi, al fine di accrescere un comune patrimonio culturale europeo.\nObiettivi.\nL'obiettivo generale del programma Cultura \u00e8, come nei precedenti programmi culturali, la valorizzazione di uno spazio culturale comune agli europei con lo scopo di favorire l'emergere di una cittadinanza europea.\nLa cultura rappresenta una sfera d'intervento relativamente recente per l'Unione europea (UE), almeno sotto il profilo giuridico: il suo fondamento normativo \u00e8 stato introdotto nel 1992 con il trattato di Maastricht. Quest'azione punta pertanto a favorire e sostenere la cooperazione con l'Europa, al fine di promuovere un patrimonio culturale europeo comune. L'obiettivo principale del programma Cultura 2007-2013 consiste nella promozione di uno spazio culturale europeo, fondato su un comune patrimonio culturale, attraverso attivit\u00e0 di cooperazione tra gli operatori culturali dei paesi partecipanti al programma, con l'intento di incoraggiare la creazione di una cittadinanza Europea.\nGli obiettivi specifici del programma sono i seguenti:\n- incentivare la mobilit\u00e0 transnazionale degli operatori in campo culturale\n- sostenere la circolazione transnazionale di opere e beni artistici e culturali\n- promuovere il dialogo interculturale\nSettori.\nLe organizzazioni culturali possono ricevere sostegno per progetti finalizzati a forme di cooperazione transnazionale al fine di creare e implementare attivit\u00e0 artistiche e culturali. Questo settore si rivolge a enti, quali teatri, musei, associazioni professionali, centri di ricerca, universit\u00e0, istituti culturali e autorit\u00e0 pubbliche, provenienti da paesi diversi fra quelli ammessi al programma, al fine di accrescere la cooperazione fra diversi\nsettori e ampliare il loro campo d'azione culturale e artistico oltre i confini nazionali.\n- Settore 1.1: progetti di cooperazione pluriennali (durata non inferiore a 36 mesi e non superiore a 60 mesi)\n- Settore 1.2.1: progetti di cooperazione (durata non superiore a 24 mesi)\n- Settore 1.2.2: progetti di traduzione letteraria (durata non superiore a 24 mesi)\n- Settore 1.3.5: progetti di cooperazione con i paesi terzi (durata non superiore a 24 mesi)\n- Settore 1.3.6: sostegno a festival culturali europei\n- Settore 2: sostegno a organizzazioni attive a livello europeo nel campo della cultura\n- Settore 3: sostegno ai lavori d'analisi, nonch\u00e9 alla raccolta e alla diffusione dell'informazione e ad attivit\u00e0 che ottimizzano l'impatto dei progetti nel campo della cooperazione culturale\n- Settore 3.2: progetti di cooperazione tra organizzazioni coinvolte in analisi delle politiche culturali\nTemi annuali europei\nIl programma si propone di creare dei legami con le attivit\u00e0 inerenti ai temi scelti ogni anno dall'Unione Europea.\n2010: Anno europeo della lotta alla povert\u00e0 e all'esclusione sociale\n2011: Anno europeo del volontariato\nChi gestisce il programma.\nCommissione europea\nLa direzione generale dell'Istruzione e della cultura della Commissione europea (DG EAC) \u00e8 responsabile del programma e ne gestisce direttamente alcune attivit\u00e0. La responsabilit\u00e0 per molte attivit\u00e0, comunque, \u00e8 delegata all'Agenzia esecutiva per l'istruzione, gli audiovisivi e la cultura, con sede a Bruxelles, che opera sotto la supervisione della DG EAC. Rientrano nel Programma le seguenti attivit\u00e0:\n- sostegno alle capitali europee della cultura\n- assegnazione di premi europei nel campo della cultura\n- sostegno alla cooperazione con organizzazioni internazionali\n- azioni speciali\n- sostegno alla raccolta e diffusione d'informazioni e all'ottimizzazione dei prodotti di progetti nel campo della cooperazione culturale\nAgenzia esecutiva\nTutte le altre attivit\u00e0 del programma elencate qui di seguito sono svolte dall'Agenzia esecutiva:\n- progetti di cooperazione pluriennale\n- progetti di cooperazione\n- progetti di traduzione letteraria\n- progetti di cooperazione con paesi terzi\n- sostegno a festival culturali europei\n- sostegno a organizzazioni attive a livello europeo nel campo della cultura\n- sostegno ai punti di contatto Cultura\n- sostegno ai lavori d'analisi nel campo della cooperazione culturale\n- progetti di cooperazione tra organizzazioni coinvolte in analisi delle politiche culturali\nPunti di contatto Cultura\nIn tutti i paesi partecipanti al Programma sono stati creati Punti di Contatto Cultura allo scopo di offrire concreta assistenza e gli orientamenti necessari ai soggetti che vogliano presentare domanda. I punti di contatto sono responsabili per la promozione del Programma e dell'agevolazione dell'accesso allo stesso, in modo da assicurare una diffusione ampia e mirata d'informazioni pratiche circa la realizzazione, le attivit\u00e0 e le possibilit\u00e0\ndi finanziamento. Finanziati sia dal programma Cultura che da ciascun paese partecipante al programma, i punti di contatto assistono inoltre i promotori dei progetti nelle loro attivit\u00e0 di diffusione.\nPaesi partecipanti.\nAi fini dell'ammissibilit\u00e0, \u00e8 necessario che il candidato abbia sede legale in uno dei paesi partecipanti al programma. I paesi partecipanti al programma sono:\nVoci correlate.\nProgramma cultura 2000\nUnione europea"}
{"id": "5009880", "revid": "599013", "url": "https://it.wikipedia.org/wiki?curid=5009880", "title": "Ga\u00eblle Thalmann", "text": "Carriera.\nGiovanili.\nGa\u00eblle, nasce a Bulle, nel Canton Friburgo, da padre svizzero e madre italiana. Si avvicina al calcio giocando nelle giovanili con i ragazzi nella squadra del suo paese allenata dal padre, il Football-Club Bulle, dall'et\u00e0 di nove anni fino ai quattordici. In questo periodo, dopo aver iniziato nel ruolo di attaccante, preferisce la posizione tra i pali. Abbracciato il ruolo di portiere dai quattordici anni inizia a giocare nelle squadre femminili, sempre nelle giovanili, due anni con l'FC Riaz (2000-2002) per passare l'anno successivo alla prima squadra dell'FC V\u00e9troz che a quel tempo partecipava alla Lega Nazionale B.\nClub.\nIn Svizzera approda alla Lega Nazionale A entrando nell'organico del Rot-Schwarz Thun, stagione condizionata da un grave infortunio ai legamenti crociati, del Zuchwil 05, quindi del .\nCoglie l'opportunit\u00e0 datale dal Turbine Potsdam per accedere al difficile campionate della Bundesliga femminile. Con le tedesche riuscir\u00e0 a conquistare il titolo di Campione di Germania nella stagione 2008-2009 e l'edizione 2009 della DFB-Hallenpokal der Frauen. L'anno seguente passa all'Amburgo dove resta una sola stagione per ritornare in Svizzera.\nIl campionato svizzero 2010-2011 la vede in rosa con la squadra femminile del Grasshopper ma con le zurighesi rimane anche in questo caso una sola stagione.\nNel 2011 riapproda al massimo campionato tedesco accettando l'ingaggio del Lokomotive Lipsia dove colleziona solo due presenza in campo.\nNell'estate 2012 approda in Italia sottoscrivendo un contratto con la che le permette di giocare in Serie A, il massimo livello del campionato italiano di calcio femminile. Con le sassaresi rimane due stagioni che le valgono uno scudetto e due Supercoppe.\nContattata dal Duisburg, che le offre un posto da titolare per giocare in Frauen-Bundesliga, nel luglio 2014 Thalmann firma con la societ\u00e0 per la stagione 2014-2015, ma durante il campionato il 16 novembre, nella partita con lo Jena conclusasi 1-1, \u00e8 vittima di un grave infortunio che l'allontaner\u00e0 dal terreno di gioco per diversi mesi.\nSmaltite le conseguenze dall'infortunio Thalmann viene impiegata nella formazione del Duisburg II fino al termine del campionato, quindi si congeda dalla societ\u00e0 tedesca con un tabellino di otto presenze in prima squadra e due in quella riserve.\nDurante il calciomercato estivo 2015 trova un accordo con il , tornando in terra natia per tornare a giocare Lega Nazionale A dopo cinque stagioni. Il sodalizio con le elvetiche dura solo per la prima parte della stagione 2015-2016 fino all'apertura del calciomercato invernale, dove decide di accettare la proposta fattale dalla Women's per tornare a giocare nel campionato italiano in sostituzione dell'ungherese R\u00e9ka Sz\u0151cs, e dove ritrova una buona parte dell'organico della ex-Torres campione d'Italia.\nIl 28 luglio 2016 l' ha comunicato di aver raggiunto un accordo con Ga\u00eblle Thalmann per la stagione 2016-2017. Al termine della stagione ha lasciato la compagine veronese e si \u00e8 legata al Mozzanica.\nNell'estate 2019 ha lasciato l'Italia dopo 3 stagioni e mezza per tornare in Patria, al . Ha giocato al Servette Ch\u00eanois per due stagioni, per poi trasferirsi nel luglio 2021 in Spagna al .\nNazionale.\nViene convocata alle selezioni per le giovanili della nazionale di calcio femminile svizzera e gioca la sua prima partita internazionale con la maglia rossocrociata della nazionale svizzera under-19 il 6 ottobre del 2002, nel match vinto dalla Svizzera per 5 a 0 contro la pari rappresentativa dell'Ungheria nel primo turno di qualificazione per i Campionati Europei UEFA di categoria.\nDal 2005, scaduti i termini per rimanere nella compagine inferiore rimane a disposizione della nazionale maggiore, con la quale il 25 marzo 2005, pur non scendendo in campo, \u00e8 inserita in rosa come portiere di riserva nell'amichevole persa 2-1 con il Belgio. Per il suo debutto deve aspettare il 17 giugno 2007, sempre in un'amichevole, giocando per un tempo nell'incontro giocato contro la Svezia e persa per 4-1.\nNel corso delle qualificazioni al mondiale 2015 contribuisce alla conquista del primo posto del Gruppo 3 ed alla storica qualificazione alla fase finale in un Mondiale della nazionale svizzera, tuttavia la sua convocazione \u00e8 compromessa da un grave infortunio patito con il Duisburg in Bundesliga."}
{"id": "5009882", "revid": "1543377", "url": "https://it.wikipedia.org/wiki?curid=5009882", "title": "Pipe Spring National Monument", "text": "Il Pipe Spring National Monument \u00e8 un Monumento nazionale degli Stati Uniti d'America situato nello stato dell'Arizona, ricco di storia dei nativi americani, di primi esploratori e dei pionieri mormoni. Amministrato dal National Park Service, Pipe Spring \u00e8 stato inserito tra i National Register of Historic Places il 15 ottobre 1966, ed i confini del Pipe Spring National Monument Historic District (parte del monumento) furono allargati nell'ottobre del 2000.\nL'acqua di Pipe Spring ha reso possibile la vita di piante, animali e persone all'interno di una secca regione desertica. I pueblo Anasazi e gli indiani Paiute Kaibab raccolsero semi, cacciarono animali e coltivarono raccolti nei pressi delle sorgenti per almeno 1000 anni.\nPipe Springs fu scoperta e gli fa dato il nome nel 1858 dalla spedizione dei missionari mormoni della Chiesa di Ges\u00f9 Cristo dei santi degli ultimi giorni diretta dagli Hopi e guidata da Jacob Hamblin. Negli anni 1860 i pionieri mormoni provenienti da St. George (Utah) e guidati da James M. Whitmore portarono bestiame nella zona e fondarono un grosso ranch. Nel 1866 le trib\u00f9 Apache, Navajo e Paiute della regione si unirono agli Ute per combattere la guerra di Falco Nero e, dopo che fu razziato Pipe Spring, fu costruito un forte protettivo nel sulla sorgente principale. L'anno dopo forte e ranch furono acquistati da Brigham Young per conto della Chiesa di Ges\u00f9 Cristo dei santi degli ultimi giorni (Chiesa LDS). Il vescovo della vicina Grafton (Utah), Anson Perry Winsor, fu assunto per gestire il ranch ed il forte, subito chiamato \"Castello di Winsor\". Questo avamposto isolato serv\u00ec da stazione per le persone che attraversavano la Arizona Strip, ovvero quella parte di Arizona divisa dal resto dello stato dal Grand Canyon. Fu anche rifugio per le mogli poligame negli anni 1880 e 1890. La Chiesa LDS ne perse la propriet\u00e0 in seguito all'Edmunds-Tucker Act federale del 1887.\nNonostante il loro stile di vita sia stato fortemente influenzato dall'insediamento mormone, i Paiute continuarono a vivere nella zona finch\u00e9 nel 1907 fu creata la riserva indiana Kaibab Paiute attorno al ranch di Pipe Spring.\nNel 1923 il ranch di Pipe Spring fu acquistato e trasformato in monumento nazionale per poter ricordare la vita dei pionieri dell'ovest. Oggi il Pipe Spring National Monument, il Kaibab Band of Paiute Indians Visitor Center ed il museo spiegano la storia umana dell'area nel corso del tempo. Visite quotidiane del castello di Winsor, dimostrazioni estive di \"vita quotidiana\", un frutteto ed un giardino ed un sentiero da quasi un chilometro offrono un assaggio della vita indiana e pionieristica del vecchio West. La trib\u00f9 Paiute gestisce un vicino accampamento."}
{"id": "5009884", "revid": "367445", "url": "https://it.wikipedia.org/wiki?curid=5009884", "title": "Il suo topo venerd\u00ec", "text": ""}
{"id": "5009885", "revid": "729019", "url": "https://it.wikipedia.org/wiki?curid=5009885", "title": "Athletic Club de Madrid 1933-1934", "text": "Questa voce raccoglie le informazioni riguardanti l'Athletic Club de Madrid, antico nome del \"Club Atl\u00e9tico de Madrid\", nelle competizioni ufficiali della stagione 1933-1934.\nStagione.\nNella stagione 1933-1934 i \"Colchoneros\", allenati da Frederick Pentland, terminarono il campionato al secondo posto conquistando la promozione in Primera Divisi\u00f3n. In Coppa della Repubblica l'Atl\u00e9tico Madrid fu invece eliminato al primo turno dall'Osasuna. Nel campionato regionale di Centro-Sur, la squadra si piazz\u00f2 al secondo posto. La Copa de Castilla, che vide in finale l'Atl\u00e9tico e il C. D. Nacional, si concluse con la vittoria di quest'ultimo."}
{"id": "5009886", "revid": "729019", "url": "https://it.wikipedia.org/wiki?curid=5009886", "title": "Stazione di San Marino (Repubblica di San Marino)", "text": "La stazione di San Marino \u00e8 stata una stazione ferroviaria posta lungo la ex linea ferroviaria a scartamento ridotto Rimini-San Marino chiusa il 12 luglio 1944 a causa dei bombardamenti della seconda guerra mondiale, era a servizio del castello di Citt\u00e0 di San Marino.\nStoria.\nLa stazione fu inaugurata insieme alla linea il 12 giugno 1932 e rimase attiva fino al 12 luglio 1944. Costituiva il capolinea occidentale della linea.\nDopo la seconda guerra mondiale la stazione e la linea non vennero pi\u00f9 riattivati. Il fabbricato viaggiatori \u00e8 stato adibito ad una abitazione privata fino al 1966, quando si decise di demolirla insieme al magazzino merci e al deposito locomotive.\nStrutture e impianti.\nLa stazione era dotata da un fabbricato viaggiatori, tre binari di testa, un magazzino merci e un deposito locomotive. Ad oggi (2016) non rimane traccia dell'infrastruttura: il fabbricato viaggiatori, il magazzino merci e il deposito locomotive vennero demoliti nel 1966, al posto della stazione e presente una rotonda e sull'ex sedime ferroviario (compreso il luogo dove sorgevano il magazzino merci e il deposito locomotive) \u00e8 stato costruito un parcheggio per le corriere."}
{"id": "5009889", "revid": "92723", "url": "https://it.wikipedia.org/wiki?curid=5009889", "title": "Mimbre\u00f1os", "text": "I Mimbre\u00f1os (Mimbre\u00f1o Apache, Tchihende) sono una popolazione apache del Sudovest americano, a suo tempo stanziata nel Nuovo Messico centro-occidentale, ma spesso presente anche nel Messico settentrionale. La \"trib\u00f9\" \u00e8 oggi prevalentemente associata con la consanguinea trib\u00f9 apache Mescalero e risiede nell'omonima riserva del New Mexico, dove vivono i discendenti dei Mescaleros, ma anche molti discendenti dei Mimbre\u00f1os, nonch\u00e9 discendenti dei Chiricahuas, dei Ndendahes e dei Lipans.\nTerritorio.\nIl confine occidentale del loro territorio era segnato dal Mogollon Range, mentre quello orientale era il Rio Grande, ma le cacce all'antilope o, pi\u00f9 raramente, perfino al bisonte, la ricerca di sale e cavalli, le incursioni di guerra talvolta li portavano a spingersi, eventualmente insieme ai consanguinei e alleati Mescaleros, sia a nord-est, attraverso le terre degli Jicarillas (Jicarilla Apache) verso i domini dei loro nemici Comanche e Kiowa, ai quali ultimi erano associati i Kataka o Semat, di origine Apache, sia molto pi\u00f9 ad est, verso le pianure e il territorio dei Lipans, sia molto pi\u00f9 a sud, nel Chihuahua o pi\u00f9 raramente nella Sonora, spesso insieme ai consanguinei e alleati Ndendahes e Chiricahuas, ma anche verso nord-ovest e le terre degli Zu\u00f1i, degli Hopi e dei Navaho.\nA Nord il limite del territorio mimbre\u00f1o coincideva col margine settentrionale delle Datil Mountains e, quindi, col confine meridionale del territorio dei Keresan e Tanoan Pueblos, mentre il confine meridionale era marcato dai Florida Mountains, a nord delle terre del Gadsden Purchase e del territorio dei Nednhi Ndendahe Apaches.\nL'area dove vivevano \u00e8 prevalentemente montuosa, contrassegnata da gruppi e catene come i Mogollon Mountains, i Pinos Altos Mountains e il Black Range con picchi che raggiungono i 3.300 m. di altitudine, boscosi e attraversati dal Mimbres River, dall'alto corso del Gila River, dal Percha River (o Rio Puerco) e da corsi d'acqua minori, ma costituiti anche di pianure calde e secche, e il clima rigido e la brevit\u00e0 della stagione mite non favorivano un'attivit\u00e0 agricola proficua.\nEconomia.\nQuesti fattori fecero s\u00ec che i Mimbre\u00f1o fossero una trib\u00f9 caratterizzata da una popolazione ridotta di cacciatori e raccoglitori, divisa in piccole bande nel loro territorio. \nI Mimbre\u00f1os, come, in generale, tutti gli Apache, vivevano normalmente in piccoli gruppi e nel loro caso, come nel caso degli Apache in generale, non si pu\u00f2 parlare di bande ben definite, essendo la formazione di queste piuttosto fluida e risentendo sensibilmente della personalit\u00e0 e del prestigio dei capi.\nL'economia mimbre\u00f1o si basava sulla caccia e sulla raccolta di piante selvatiche. Le prede erano i cervi in montagna, ma anche alci e bighorn. Nelle montagne le prede erano soprattutto i cervi, ma anche le alci e i bighorn, mentre nelle pianure, meno frequentate, i bisonti erano la principale fonte di cibo, senza escludere i conigli e le antilopi; come per gli altri Apache in generale, il pesce veniva consumato da pochi; serpenti, orsi, coyote e gufi erano evitati.\nLa raccolta riguardava soprattutto il mescal e l'agave, ma anche il sotol, parti dei cactus ecc.\nAbitazioni.\nNelle montagne la casa aveva una struttura a cupola (wickiup) con un telaio di rami ricoperto da strati di erba e pelli. Sulle pianure era composta da pelli, talvolta costruita in forma conica sebbene di dimensioni notevolmente minori rispetto a quelle dei \"tepee\" delle popolazioni dei Plains.\nIl nome.\nIl nome deriva dallo spagnolo e vuol dire \"popolo del giunco\" (\" Mimbre\u00f1os \"), con riferimento a vegetazione diffusa lungo il Mimbres River. Dall'arrivo dei primi bianchi sono stati chiamati anche \"Gile\u00f1os\" e \"Mogollones\" (termini usati nel tempo con una pluralit\u00e0 di significati e per identificare gruppi Apache tra loro assolutamente distinti e diversi dai Mimbre\u00f1os), nonch\u00e9 \"Coppermines\" e \"Warmsprings\"; la confusione \u00e8 stata aggravata dal fatto che, non essendo stata mantenuta un'autonoma riserva mimbre\u00f1o dopo la soppressione della riserva di Ojo Caliente, per un profilo i Mimbre\u00f1os (Tchihende) siano stati impropriamente classificati come Chiricahuas (Tsokanende) (essendone, invece, storicamente ben distinti), e per altro profilo il nome Warm Springs, proprio della sottodivisione Mimbre\u00f1o gravitante intorno a Ojo Caliente, sia stato impropriamente utilizzato anche come sinonimo di Mimbre\u00f1os, inglobando anche la diversa sottodivisione Copper Mines, gravitante intorno a Pinos Altos; a volte, inoltre, sono stati assimilati ai Mimbre\u00f1os (Tchihende) anche i Ndendahe Apache, a propria volta suddivisi in Bedonkohe (spesso chiamati anche \"Mogollones\") e Nednhi (divisi in \"Janeros\" e \"Carrizale\u00f1os\").\nLe bande mimbre\u00f1o apache erano geograficamente divise in Mimbre\u00f1os sudoccidentali (Coppermines, gravitanti intorno ai Pinos Altos Mountains e alla zona delle miniere di rame di Santa Rita del Cobre), e Mimbre\u00f1os nordorientali (Warmsprings, gravitanti intorno ai San Mateo Mountains e alla zona di Ojo Caliente e Ca\u00f1ada Alamosa)."}
{"id": "5009892", "revid": "287204", "url": "https://it.wikipedia.org/wiki?curid=5009892", "title": "Gaelle Thalmann", "text": ""}
{"id": "5009894", "revid": "287204", "url": "https://it.wikipedia.org/wiki?curid=5009894", "title": "Ile d'Or", "text": ""}
{"id": "5009895", "revid": "767487", "url": "https://it.wikipedia.org/wiki?curid=5009895", "title": "Eugenio Fernando Bila", "text": "Carriera.\nClub.\nHa giocato nel campionato mozambicano, ungherese, cipriota e d'Israele.\nNazionale.\nConta 33 presenze con la Nazionale del suo Paese, con la quale ha anche partecipato alla Coppa d'Africa del 2010."}
{"id": "5009901", "revid": "729019", "url": "https://it.wikipedia.org/wiki?curid=5009901", "title": "Stazione di Borgo Maggiore", "text": "La stazione di Borgo Maggiore \u00e8 stata una stazione ferroviaria posta lungo la ex linea ferroviaria a scartamento ridotto Rimini-San Marino, chiusa nel 12 luglio 1944 a causa dei bombardamenti della Seconda guerra mondiale; era a servizio del comune di Borgo Maggiore.\nStoria.\nLa stazione fu inaugurata insieme alla linea il 12 giugno 1932 e rimase attiva fino al 12 luglio 1944.\nDopo la seconda guerra mondiale la stazione e la linea non vennero pi\u00f9 riattivati. Il fabbricato viaggiatori \u00e8 stato lasciato in stato di abbandono fino agli anni sessanta, quando si decise di demolirlo insieme al magazzino merci.\nStrutture e impianti.\nLa stazione era dotata da un fabbricato viaggiatori, due binari e un magazzino merci. Attualmente non rimane traccia dell'infrastruttura: il fabbricato viaggiatori ed il magazzino merci vennero demoliti negli anni sessanta, oramai ruderi dei bombardamenti della seconda guerra mondiale, al posto della stazione (compreso il luogo dove sorgevano il magazzino merci) ospita un parcheggio per automobili e sull'ex sedime ferroviario \u00e8 stata costruita una strada."}
{"id": "5009902", "revid": "6923", "url": "https://it.wikipedia.org/wiki?curid=5009902", "title": "Bricklin SV1", "text": "La Bricklin SV1 \u00e8 un'autovettura coup\u00e9 prodotta dalla casa automobilistica canadese Bricklin dal 1974 al 1976, anno in cui l'azienda \u00e8 fallita.\nSviluppo.\nLa SV1 (Safety Vehicle 1) fu la prima vettura realizzata dall'azienda canadese di propriet\u00e0 dell'imprenditore statunitense Malcolm Bricklin ex importatore della Subaru negli Stati Uniti d'America. Grazie a un finanziamento dello Stato canadese del Nuovo Brunswick, l'auto inizi\u00f2 ad essere assemblata nella citt\u00e0 di Saint John nel 1974 in un ex stabilimento Renault, per poi cessarne la produzione nel 1976 quando l'industria fin\u00ec in amministrazione controllata. I 2854 modelli prodotti furono tutti venduti sul mercato statunitense, in quanto la Bricklin non rientrava nell'Auto Pact canadese.\nTecnica.\nLa carrozzeria era costruita prevalentemente in vetroresina. Come propulsore venne inizialmente impiegato un AMC 360cid V8 da 220\u00a0CV di potenza gestito da un cambio manuale a quattro rapporti, ma nel 1975 venne sostituito da un Ford 351 Windsor V8 da 175\u00a0CV di potenza gestito da un cambio automatico a tre marce.\nL'apertura del veicolo avveniva mediante due portiere in configurazione ad ala di gabbiano che si aprivano in poco spazio per evitare di invadere la strada una volta parcheggiati, mentre il serbatoio del carburante era stato inserito all'interno di un roll-bar di protezione per renderlo pi\u00f9 sicuro in caso di incidente stradale. Il mezzo soffriva per\u00f2 di numerosi difetti di progettazione, come le portiere troppo pesanti e non impermeabilizzate, la carrozzeria troppo fragile e un impianto elettrico che faceva registrare numerosi malfunzionamenti."}
{"id": "5009904", "revid": "465169", "url": "https://it.wikipedia.org/wiki?curid=5009904", "title": "Looking Back", "text": ""}
{"id": "5009905", "revid": "110157", "url": "https://it.wikipedia.org/wiki?curid=5009905", "title": "Domiziano (nome)", "text": "Origine e diffusione.\nRiprende il \"cognomen\" romano \"Domitianus\", che \u00e8 un patronimico di \"Domitius\" (quindi significa \"appartenente a Domizio\", \"relativo a Domizio\"). Talvolta viene considerato variante dello stesso Domizio.\nOnomastico.\nL'onomastico si pu\u00f2 festeggiare in memoria di pi\u00f9 santi, alle date seguenti:"}
{"id": "5009907", "revid": "76963", "url": "https://it.wikipedia.org/wiki?curid=5009907", "title": "Austin Lysy", "text": "Ha iniziato la sua carriera nel 2000; ha interpretato David, uno dei quattro figli di Robert De Niro in \"Stanno tutti bene - Everybody's Fine\"."}
{"id": "5009911", "revid": "767487", "url": "https://it.wikipedia.org/wiki?curid=5009911", "title": "The Carter Sisters", "text": "The Carter Sisters \u00e8 stato un quartetto musicale di genere country e folk, composto da Maybelle Carter e le sue tre figlie June Carter, Anita Carter e Helen Carter, e nato da un'idea di Maybelle stessa, dopo l'esperienza con la prima formazione della The Carter Family.\nStoria.\nMaybelle Carter form\u00f2 il quartetto nel 1943, dopo lo scioglimento ufficiale (avvenuto due anni prima) della The Carter Family, uno dei gruppi pi\u00f9 importanti e influenti della storia della musica country. Oltre a Maybelle, il gruppo si componeva delle sue tre figlie, le quali erano molto giovani: June aveva 14 anni, Helen, 16 e Anita, 10. Furono attivi dal 1943 fino ai primi anni '90."}
{"id": "5009913", "revid": "729019", "url": "https://it.wikipedia.org/wiki?curid=5009913", "title": "Stazione di Valdragone", "text": "La stazione di Valdragone era una fermata ferroviaria posta lungo la ex linea ferroviaria a scartamento ridotto Rimini-San Marino chiusa nel 12 luglio 1944 a causa dei bombardamenti della Seconda guerra mondiale, era a servizio della curazia di Valdragone.\nStoria.\nLa fermata fu inaugurata insieme alla linea il 12 giugno 1932 e rimase attiva fino al 12 luglio 1944.\nDopo la seconda guerra mondiale la fermata e la linea non vennero pi\u00f9 riattivati. Il fabbricato viaggiatori \u00e8 adibito ad una abitazione privata.\nStrutture e impianti.\nLa fermata era dotata da un fabbricato viaggiatori e dal solo binario di circolazione. Ad oggi (2016) rimane solo il fabbricato viaggiatori adibito ad una abitazione privata e sull'ex sedime ferroviario \u00e8 stato costruito una strada."}
{"id": "5009915", "revid": "47767", "url": "https://it.wikipedia.org/wiki?curid=5009915", "title": "Domitien", "text": ""}
{"id": "5009916", "revid": "47767", "url": "https://it.wikipedia.org/wiki?curid=5009916", "title": "Domiciano", "text": ""}
{"id": "5009917", "revid": "1543377", "url": "https://it.wikipedia.org/wiki?curid=5009917", "title": "Norridgewock", "text": "Norridgewock fu il nome sia di un villaggio indiano sia di una banda di nativi americani/prime nazioni Abenachi (\"Popolo dell'alba\"), una trib\u00f9 orientale Algonchina di Stati Uniti e Canada. La trib\u00f9 occupava un'area del Maine lungo il confine dell'Acadia, situata sulla riva occidentale del fiume Kennebec. Un tempo parte della citt\u00e0 di Norridgewock, il villaggio indiano si chiama oggi Old Point e fa parte di Madison.\nVillaggio di Norridgewock.\nNorridgewock \u00e8 una derivazione del termine Nanrantsouak che significa \"Popolo dell'acqua ferma tra le rapide\". Il loro principale accampamento, chiamato anch'esso Norridgewock, si trovava su un pianoro lungo un'ampia ansa del fiume Kennebec, dalla parte opposta alla confluenza con il fiume Sandy. Uno scritto del 1716 del soldato e ispettore Joseph Heath descrive il villaggio indiano come una fortezza quadrata circondata da una palizzata di 3 metri, di 50 metri di lato con una porta al centro. Le mura erano rivolte verso i principali punti cardinali. Due strade univano le porte, formando un quadrato al centro. La palizzata racchiudeva 26 edifici \"costruiti in stile inglese\", probabilmente in legno. Canoe erano ormeggiate lungo il fiume, anche se le pagaie erano conservate negli edifici. I campi vicini venivano tenuti puliti per la coltivazione di mais, frumento, fagioli, zucche e squash. Due volte l'anno, in estate ed in inverno, la trib\u00f9 passava alcuni mesi lungo la costa a pescare pesci, foche, vongole, ostriche e volatili.\nI francesi volevano controllare Kennebec perch\u00e9 forniva una potenziale rotta per invadere Quebec (come Benedict Arnold avrebbe poi dimostrato nel 1775). Gli inglesi volevano il fiume St. George perch\u00e9 ne avevano le carte, a prescindere dal fatto che i sachem che le avevano firmate credevano spesso di star concedendo il diritto di utilizzo della terra per caccia, pesca o semplicemente per il passaggio. I sachem non avevano il diritto di vendere, sostennero i francesi, dato che il territorio Abenachi apparteneva all'intera trib\u00f9. Dato che Inghilterra e Francia avevano stipulato la pace, la Nuova Francia non avrebbe potuto agire contro gli insediamenti (in particolare le fortificazioni) nelle regioni contese. Il governo francese decise di coinvolgere segretamente gli indiani, guidati dai missionari gesuiti francesi, per ostacolare l'espansione della sovranit\u00e0 inglese. I missionari leali alla chiesa ed al re furono inseriti nelle trib\u00f9 Abenachi stanziate sui fiumi Penobscot, Saint Croix e Saint John, ma il villaggio di Norridgewock fu considerato l'avanguardia di Quebec.\nPadre S\u00e9bastien Rale (scritto anche Rasle) giunse nel 1694 a Norridgewock per fondare una missione gesuita. Si crede che la sua scuola sia stata la prima in Maine. Costru\u00ec una cappella fatta di corteccia nel 1698, e nonostante i dubbi degli uomini di medicina, convertirono molti abitanti alla religione cattolica. Bruciata nel 1705, la cappella fu sostituita con una chiesa completata nell'autunno del 1720. Si trovava 20 passi fuori dalla porta orientale e misurava 18 per 7,5 metri, con un soffitto posto a 6 metri. Quaranta giovani Abenachi in abito talare e cotta facevano da accolito. In una lettera del 1722 diretta a John Goffe la chiesa viene descritta da Johnson Harmon e Joseph Heath come: \"...un grosso bell'edificio in legno ornato con molte immagini ed oggetti che piacevano agli indiani...\"\nCapace di parlare fluentemente la lingua abenachi, padre Rale si interess\u00f2 degli affari degli indiani. La sua \"straordinaria influenza sulle loro menti\" fece nascere il sospetto che stesse incitandone l'ostilit\u00e0 nei confronti dei protestanti britannici, considerati da lui eretici.\nGuerra di Re Guglielmo.\nRazzie sul fiume Oyster.\nDurante la guerra di Re Guglielmo, il 18 luglio 1694 il soldato francese Claude-S\u00e9bastien de Villieu con circa 250 Abenachi di Norridgewock comandati dal sachem Bomazeen (o Bomoseen) attaccarono l'insediamento britannico di Durham (New Hampshire) nel cosiddetto \"massacro del fiume Oyster\". In tutto i francesi ed i nativi uccisero 45 abitanti e presero 49 prigionieri, bruciando met\u00e0 degli edifici comprese le sei guarnigioni. Distrussero anche i raccolti ed uccisero il bestiame provocando carestia e miseria per i sopravvissuti.\nGuerra della Regina Anna.\nQuando scoppi\u00f2 la guerra della Regina Anna Nuova Francia e Nuova Inghilterra ripresero i combattimenti lungo il confine tra Nuova Inghilterra ed Acadia. Il governatore del Massachusetts Joseph Dudley organizz\u00f2 una riunione con i rappresentanti delle trib\u00f9 nel 1703 per proporre loro di restare neutrali. Al contrario i Norridgewock ad agosto si allearono all'esercito franco-indiano comandato da Alexandre Leneuf de Beaubassin ed attaccarono Wells durante la campagna costiera del nordest. Padre Rale fu sospettato di aver incitato la trib\u00f9 allo scontro con gli inglesi a causa delle loro fortificazioni in terra Abenachi (tanto pericolose per Quebec), ma anche perch\u00e9 erano protestanti e quindi eretici. Il governatore Dudley mise una taglia sulla sua testa. Nell'inverno del 1705\u00a0275 soldati britannici comandati dal colonnello Winthrop Hilton partirono per catturare Rale e saccheggiare il villaggio. Avvisato in tempo, il missionario fugg\u00ec nel bosco con le proprie carte ma le milizie bruciarono il villaggio e la chiesa.\nRazzie a Wells (1703).\nDurante la campagna costiera nordorientale del 1703, 500 indiani tra cui i Norridgewock ed alcuni francesi comandati da Alexandre Leneuf de Beaubassin razziarono Wells il 10 e 11 agosto 1703.\nRazzie a Norridgewock (1705).\nPer rappresaglia fu messa una taglia su padre Rale. Trovando il villaggio deserto nell'inverno del 1705 dato che gli abitanti erano stati avvisati, il colonnello Winthrop Hilton ordin\u00f2 ai 275 soldati di dare alle fiamme il villaggio e la chiesa.\nCol trattato di Utrecht ed il trattato di Portsmouth (1713) fu ristabilita la pace tra Francia e Inghilterra. Secondo il trattato i francesi avrebbero consegnato l'Acadia agli inglesi. Il confine dell'Acadia rimase contestato. Le due nazioni non trovarono un accordo, per cui il confine tra Qu\u00e9bec e Massachusetts rimase dubbio fino al trattato di Parigi del 1763.\nNel 1713 i Norridgewock firmarono una pace con gli inglesi grazie al trattato di Portsmouth ed accettarono la creazione di trading post inglesi sul loro territorio. Le pelli di castoro e di altri animali potevano essere scambiate in cambio di beni dopo uno o due giorni di viaggio, mentre risalire fino a Quebec lungo il Kennebec, a causa delle rapide, richiedeva oltre 15 giorni.\nGuerra di padre Rale.\nL'accettazione degli inglesi diminu\u00ec quando Rale istig\u00f2 la trib\u00f9 contro le case e fortezze che seguirono le trading post. Spieg\u00f2 agli Abenachi che il loro territorio avrebbe dovuto essere conservato per i loro figli. Il 28 luglio 1721\u00a0250 Abenachi su 90 canoe consegnarono una lettera indirizzata al governatore Samuel Shute a Georgetown, chiedendo che i coloni inglesi abbandonassero le terre Abenachi. In caso contrario sarebbero stati uccisi e gli insediamenti distrutti.\nRazzie a Norridgewock (1722).\nPer rappresaglia Norridgewock fu razziata nel gennaio 1722 dai 300 soldati del colonnello Thomas Westbrook. Trovarono il villaggio deserto con le porte spalancate. La trib\u00f9 era fuori a caccia. I soldati cercarono Rale ma trovarono solo le sue carte, comprese le lettere ricevute dal governatore della Nuova Francia Vaudreuil che gli promettevano munizioni per le incursioni Abenachi contro gli inglesi. La trib\u00f9 si vendic\u00f2 per l'invasione attaccando gli insediamenti sul Kennebec e bruciando Brunswick il 13 giugno 1722. Ad alcune razzie partecip\u00f2 anche Rale. Il 25 luglio 1722 il governatore del Massachusetts Samuel Shute dichiar\u00f2 guerra agli indiani dell'est.\nBattaglia di Norridgewock (1724).\nDurante la guerra di padre Rale, verso le 15:00 del 23 agosto 1724, le truppe inglesi attaccarono Norridgewock per l'ultima volta. Un gruppo di 208 soldati era partito da Fort Richmond (oggi Richmond) e si divise lasciando solo 80 soldati compresi 3 Mohawk con il capitano Jeremiah Moulton. La milizia si avvicin\u00f2 furtivamente al villaggio, che in quel periodo non disponeva pi\u00f9 di una palizzata. Uno stupito indiano uscito da un edificio lanci\u00f2 il grido di battaglia, prima di sfrecciare nuovamente all'interno con il proprio moschetto. Donne urlanti e bambini corsero fuori dalle case per attraversare il fiume a nuoto o tramite il guado e fuggire nei boschi. Nella confusione circa 60 coraggiosi fecero fuoco selvaggiamente ma con scarsi risultati. A questo punto il reggimento, a cui era stato ordinato di non fare fuoco prima del nemico, inizi\u00f2 a sparare. I guerrieri spararono e fuggirono oltre il fiume, lasciando 26 cadaveri e 14 feriti. Bomazeen (o Bomaseen), il sachem che con Sebastien de Villieu aveva portato 250 Abenachi a Durham (New Hampshire) il 18 luglio 1694 per il massacro del fiume Oyster, fu colpito mentre guadava il Kennebec in un punto poi chiamato Bomazeen Rips (Bomazeen Giace). Da una capanna il vecchio capo Mogg spar\u00f2 ad uno dei Mohawk e poi sub\u00ec la vendetta del fratello. Nel frattempo da un'altra capanna padre Rale stava sparando ai soldati. Rifiutando di arrendersi, fu colpito alla testa mentre ricaricava l'arma.\nGli scalpi dei morti furono raccolti per poter incassare le taglie a Boston. I soldati saccheggiarono 0,480\u00a0m\u00b3 di polvere da sparo oltre ad alcune armi, coperte e pentole prima di fare ritorno alla navi a Taconic Falls. Uno dei Mohawk, di nome Christian, rimase indietro per dare alle fiamme il villaggio e la chiesa prima di riunirsi alla milizia. I 150 sopravvissuti di Norridgewock tornarono il giorno dopo per seppellire i morti. In molti abbandonarono la zona e, \"in condizioni deplorevoli\", si trasferirono a Saint-Fran\u00e7ois e B\u00e9cancour in Qu\u00e9bec.\nRetaggio.\nIl villaggio di Norridgewock \u00e8 l'ambientazione della poesia del 1836 intitolata \"Mogg Megone\", scritta da John Greenleaf Whittier. Il villaggio \u00e8 diventato un National Historic Landmark ed \u00e8 stato aggiunto nel 1993 ai National Register of Historic Places in 1993."}
{"id": "5009921", "revid": "1452073", "url": "https://it.wikipedia.org/wiki?curid=5009921", "title": "Boom Beach", "text": "Boom Beach \u00e8 un videogioco di strategia sviluppato dalla Supercell il 26 marzo 2014.\nIl gioco consiste nello sviluppare un villaggio, costruendo principalmente edifici di produzione risorse, edifici di immagazzinamento risorse ed edifici difensivi. Contemporaneamente, \u00e8 possibile costruire una flotta navale d'attacco, con il fine di attaccare villaggi adiacenti e basi avversarie generate automaticamente dal sistema. Ogni attacco a buon fine frutta risorse, pietre poderose, libera gli abitanti sottomessi e comporta un afflusso d'oro alla base ogni ora da ciascun villaggio, fino a che rester\u00e0 libero. Il gioco permette all'inizio di attaccare solo villaggi sottomessi dalla \"Guardia Nera\", il nemico principale di ogni giocatore (questi villaggi, quindi, sono posseduti dal \"gioco\", fino alla loro liberazione). Avanzando con i livelli, invece, si incontreranno villaggi nemici posseduti da \"mercenari\" della Guardia Nera, che altro non sono che giocatori umani avversari.\nInizio.\nIl gioco inizia con un breve tutorial sulle azioni possibili: prelevare risorse, costruire edifici e migliorarli, attaccare gli avversari, guadagnare punti esperienza. Le risorse permettono di costruire gli edifici difensivi e la flotta navale, mediante l'addestramento di truppe volte all'attacco. Edifici e truppe hanno un livello: pi\u00f9 sale, pi\u00f9 aumentano di resistenza e potenza.\nRisorse.\nIl gioco si basa sulla conversione delle risorse in edifici e truppe, col fine di migliorare il proprio villaggio e la capacit\u00e0 di attacco dei soldati. Le uniche risorse disponibili all'inizio del gioco sono l'oro, i diamanti ed il legname.\nUn villaggio liberato, cio\u00e8 sconfitta la Guardia Nera, produce oro, che viene inviato alla base del giocatore.\nIn seguito con l'espressione \"risorse da costruzione\" si far\u00e0 riferimento ai soli legno, pietra e ferro.\nInfine un'ulteriore entrata di legname \u00e8 data dalle basi di risorse disseminate lungo l'arcipelago, le quali una volta conquistate inviano al villaggio del giocatore una quantit\u00e0 definita di assi di legno. La quantit\u00e0 oraria prodotta varia a seconda del tipo di base.\nLa pietra non \u00e8 disponibile all'inizio del gioco.\nIl ferro non \u00e8 disponibile all'inizio del gioco. \nVa infine precisato come sia possibile ottenere risorse da costruzione e diamanti con le immersioni con l'eventuale sottomarino pagando oro. I costi di un'immersione aumentano con la molteplicit\u00e0 del valore delle ricompense.\nStoccaggio: in generale tutte le risorse da costruzione e l'oro sono stoccate in magazzini, i quali possono contenere un numero limitato di assi, pietre, monete o lingotti. Una volta riempiti i magazzini di una determinata risorsa non \u00e8 possibile immagazzinarne ancora, finch\u00e9 non si potenziano o si procede a svuotarli. Anche la segheria, cava, miniera e abitazioni hanno una quantit\u00e0, a seconda del livello, di risorse che possono mantenere all'interno. Ci\u00f2 significa che pu\u00f2 intercorrere del tempo tra una raccolta e l'altra di materiale, tuttavia se non vengono svuotate esse prima o poi si satureranno e non produrranno pi\u00f9 materiale finch\u00e9 non saranno liberate. Lo stesso vale per le imbarcazioni che trasportano risorse dalle basi: non possono caricare pi\u00f9 di una certa quantit\u00e0 di merce e se non svuotate si saturano.\nDiscorso totalmente diverso va fatto per i diamanti, i quali non hanno alcun magazzino sull'isola ne possono essere sottratti al giocatore. Essi infatti sono 'monete' a parte, che vengono accumulate in un borsellino indipendente dal livello, dalla mappa e dagli attacchi che il giocatore subisce. In quanto acquistabili con euro, essi non sono sottraibili in alcun modo."}
{"id": "5009922", "revid": "834", "url": "https://it.wikipedia.org/wiki?curid=5009922", "title": "Snake Bite Love", "text": ""}
{"id": "5009927", "revid": "22475", "url": "https://it.wikipedia.org/wiki?curid=5009927", "title": "Giorgio I di W\u00fcrttemberg-M\u00f6mpelgard", "text": "Era figlio di Enrico di W\u00fcrttemberg, e di sua moglie Eva di Salm.\nBiografia.\nGiorgio nacque nel 1498 a Bad Urach da Enrico di W\u00fcrttemberg e da sua moglie Eva di Salm.\nNel 1514, ricevette in eredit\u00e0 la contea di Harburg, la citt\u00e0 di Riquewihr e Castello di Bilstein. Nel 1519, suo fratello maggiore, il duca Ulrico I fu deposto ed esiliato da W\u00fcrttemberg. Giorgio, cercando di aiutarlo militarmente, fu costretto ad andare in esilio a Strasburgo. Il 2 settembre 1526, Ulrico gli cedette la Contea di Montb\u00e9liard.\nNel 1531, Giorgio ader\u00ec nella protestante Lega di Smalcalda contro l'imperatore Carlo V. Con l'aiuto del langravio Filippo I d'Assia, suo futuro suocero e di suo fratello Ulrico voleva riconquistare il potere nel ducato di W\u00fcrttemberg. Ulrico riottenne la Conte di Montb\u00e9liard e nel 1542, nomin\u00f2 suo figlio Cristoforo conte.\nDopo la sconfitta della Lega di Smalcalda nel 1547, l'imperatore Carlo V intendeva conquistare la Contea Montb\u00e9liard. Ulrico mor\u00ec nel 1550. Dopo la Pace di Passavia del 1552 al ducato di Wurttemberg fu concesso di tenere la Contea. Nel 1553 Giorgio divenne conte di Montb\u00e9liard fino alla sua morte nel 1558.\nQuando nel 1593, il figlio di Cristoforo Ludovico del W\u00fcrttemberg mor\u00ec senza un erede maschio, il figlio di Giorgio, Federico I eredit\u00f2 il Ducato del W\u00fcrttemberg.\nMatrimonio e figli.\nGiorgio spos\u00f2 nel 1555 la diciannovenne Barbara d'Assia, figlia del Langravio Filippo I d'Assia. La coppia ha avuto tre figli:"}
{"id": "5009930", "revid": "1305772", "url": "https://it.wikipedia.org/wiki?curid=5009930", "title": "Meret", "text": ""}
{"id": "5009941", "revid": "38120", "url": "https://it.wikipedia.org/wiki?curid=5009941", "title": "All Around My Hat", "text": ""}
{"id": "5009948", "revid": "729019", "url": "https://it.wikipedia.org/wiki?curid=5009948", "title": "Stazione di Domagnano-Montelupo", "text": "La stazione di Domagnano-Montelupo \u00e8 stata una fermata ferroviaria posta lungo la ex linea ferroviaria a scartamento ridotto Rimini-San Marino chiusa nel 12 luglio 1944 a causa dei bombardamenti della Seconda guerra mondiale, era a servizio del comune di Domagnano e della frazione di Montelupo.\nStoria.\nDopo la seconda guerra mondiale la fermata e la linea non vennero pi\u00f9 riattivati. Il fabbricato viaggiatori \u00e8 adibito ad una abitazione privata.\nStrutture e impianti.\nLa fermata era dotata da un fabbricato viaggiatori e da due binari. Ad oggi (2016) rimane il fabbricato viaggiatori adibito ad una abitazione privata e sull'ex sedime ferroviario sono stati messi i carri merci della ferrovia."}
{"id": "5009952", "revid": "4175", "url": "https://it.wikipedia.org/wiki?curid=5009952", "title": "European Challenge Cup", "text": ""}
{"id": "5009955", "revid": "729019", "url": "https://it.wikipedia.org/wiki?curid=5009955", "title": "Stazione di Serravalle (San Marino)", "text": "La stazione di Serravalle \u00e8 stata una stazione ferroviaria posta lungo la ex linea ferroviaria a scartamento ridotto Rimini-San Marino, chiusa nel 12 luglio 1944 a causa dei bombardamenti della Seconda guerra mondiale; era a servizio del comune di Serravalle.\nStoria.\nLa stazione fu inaugurata insieme alla linea il 12 giugno 1932 e rimase attiva fino al 12 luglio 1944.\nDopo la seconda guerra mondiale la stazione e la linea non vennero pi\u00f9 riattivati. Il fabbricato viaggiatori \u00e8 adibito ad abitazione privata.\nStrutture e impianti.\nLa stazione era dotata di un fabbricato viaggiatori, due binari e un magazzino merci. Nel (2016) rimaneva il fabbricato viaggiatori, adibito ad abitazione privata; il magazzino merci \u00e8 stato restaurato ed adibito ad altri usi e sull'ex sedime ferroviario \u00e8 stata costruita una strada."}
{"id": "5009957", "revid": "47767", "url": "https://it.wikipedia.org/wiki?curid=5009957", "title": "Domezio", "text": ""}
{"id": "5009958", "revid": "933835", "url": "https://it.wikipedia.org/wiki?curid=5009958", "title": "Domizia", "text": ""}
{"id": "5009962", "revid": "892006", "url": "https://it.wikipedia.org/wiki?curid=5009962", "title": "Mari\u0117tta Omarovna \u010cudakova", "text": "Biografia.\nFiglia del daghestano Omar Kurbanovi\u010d Chan-Magomedov e di Klavdija Vasil'evna Machova, si diplom\u00f2 alla scuola n\u00b0 367 di Mosca e si laure\u00f2 in filologia. Svolse, a pi\u00f9 riprese e a pi\u00f9 livelli, la professione di insegnante; dal 1964 al 1985 lavor\u00f2 presso la Biblioteca di Stato dell'Unione Sovietica.\n\u00c8 morta nel 2021 di COVID-19."}
{"id": "5009963", "revid": "1714743", "url": "https://it.wikipedia.org/wiki?curid=5009963", "title": "Eva Cristina di W\u00fcrttemberg-M\u00f6mpelgard", "text": "Figlia minore di Giorgio I di W\u00fcrttemberg-M\u00f6mpelgard e di Barbara d'Assia, scomparve prematuramente a Kirchheim unter Teck nel 1575, all'et\u00e0 di 14 anni. Fu sepolta a Tubinga nella Chiesa collegiale. La sua tomba, ancora intatta, \u00e8 stata progettata e costruita da Christoph Jelin."}
{"id": "5009976", "revid": "47767", "url": "https://it.wikipedia.org/wiki?curid=5009976", "title": "Restituta Kafka", "text": ""}
{"id": "5009978", "revid": "125127898", "url": "https://it.wikipedia.org/wiki?curid=5009978", "title": "The Little Giant", "text": ""}
{"id": "5009979", "revid": "767487", "url": "https://it.wikipedia.org/wiki?curid=5009979", "title": "Celso Halilo de Abdul", "text": "Carriera.\nClub.\nHa giocato nel campionato mozambicano e egiziano.\nNazionale.\nConta 28 presenze con la Nazionale del suo paese."}
{"id": "5009983", "revid": "1543377", "url": "https://it.wikipedia.org/wiki?curid=5009983", "title": "Regio VIII Forum Romanum", "text": "La Regio VIII Forum Romanum era l'ottava delle 14 regioni di Roma augustea classificata poi nei Cataloghi regionari della met\u00e0 del IV secolo con il nome \"Forum Romanum vel Magnum\". Comprendeva l'area del Foro Romano repubblicano, da cui prese il nome, dei Fori Imperiali e il Campidoglio. Confinava a nord con le regioni VI e VII, a est con le regioni IV e X, a sud con la regione XI e a ovest con il Tevere e la regione IX.\nTopografia.\nLa regione comprendeva il colle capitolino e l'area valliva compresa fra questo colle, il Palatino, la Velia e le pendici del Quirinale, nel cuore della citt\u00e0 di Roma antica.\nAlla met\u00e0 del IV secolo il perimetro della \"Regio\" era indicata nei Cataloghi regionari in 14.067 piedi romani, pari a circa 4.200 metri.\nDall'Argileto verso est, la Via Sacra costituiva il confine tra la Regio VIII e la Regio IV Templum Pacis.\nLe principali vie della regione erano la Via Sacra, il \"Clivus Argentarius\", il \"Clivus Capitolinus\", il \"Vicus Iugarius\" e il \"Vicus Tuscus\".\nCaratteristiche.\nLa \"Regio\" era divisa in 34 \"vici\" (rioni), 34 \"aediculae\" (edicole), 3.480 \"insulae\" (caseggiati), 130 \"domus\" (case patrizie), 18 \"horrea\" (magazzini), 85 \"balnea\" (bagni), 120 \"laci\" (fontane) e 20 \"pistrina\" (panetterie). L'area era sorvegliata da 2 \"curatores\" e da 48 \"vicomagistri\".\nPrincipali monumenti pubblici.\nI principali monumenti della regione, molti dei quali ancora visibili, sono:"}
{"id": "5009986", "revid": "767487", "url": "https://it.wikipedia.org/wiki?curid=5009986", "title": "H\u00e9lder Pelembe", "text": "Carriera.\nClub.\nHa giocato nel campionato mozambicano e portoghese.\nNazionale.\nConta 16 presenze con la Nazionale del suo paese."}
{"id": "5009991", "revid": "767487", "url": "https://it.wikipedia.org/wiki?curid=5009991", "title": "Fanuel Massingue", "text": "Carriera.\nClub.\nHa sempre giocato nel campionato mozambicano.\nNazionale.\nConta 24 presenze con la Nazionale del suo paese."}
{"id": "5009993", "revid": "767487", "url": "https://it.wikipedia.org/wiki?curid=5009993", "title": "Helen Carter", "text": "Biografia.\nFiglia maggiore di Maybelle Carter (storica componente della prima formazione della The Carter Family), esord\u00ec a 16 anni nel gruppo formato da sua madre nel 1943: The Carter Sisters. Negli anni '60 cominci\u00f2 una prolifica carriera da solista, e registro alcuni album in solitaria.\nNel 1950, Helen spos\u00f2 Glenn Jones a Dickinson, nel Tennessee. Ebbero quattro figli: Kenneth Jones, Glenn Daniel, David Lawrence, e Kevin Carter Jones. Successivamente, furono nonni di sei nipoti.\nHelen Carter mor\u00ec di problemi gastrointestinali all'et\u00e0 di 70 anni, nel 1998.\nDiscografia.\nSingoli come solista: anni '50.\nTENNESSEE RECORDS: I'm All Broke out with Love, Fiddlin' Around, \"There's a Right Way, A Wrong Way\", Thinking Tonight of My Blue Eyes\nOKEH RECORDS: I Like my Loving Overtime, Like All Get Out, Unfit Mother, You're Right but I Wish You Were Wrong\nHICKORY RECORDS: Heart Full of Shame, No No its Not So, Set the Wedding, Sweet Talking Man, There Ain't No Future for Me, What's to Become of Me Now\nAlbum come solista: Old Homestead Records.\n1979 This is for You Mama: Lead and harmony vocals, guitar, mandolin, autoharp. Songs include: Carter Guitar Medley, Dark &amp; Stormy Weather, Fifty Miles of Elbow Room, Helen's Mandolin Rag, Hello Stranger, I Ain't Gonna Work Tomorrow, Is This My Destiny, Lonesome Day, Poor Wildwood Flower, Red River Blues, Tickling the Frets, Winding Stream\n1993 Clinch Mountain Memories: Lead vocals, guitar, autoharp. Songs include: Clinch Mountain Love, Poor Old Heartsick Me, Why do You Weep Dear Willow, If You Were Losing Him to Me, Kneeling Drunkard's Plea, Mama Sang, Meeting in the Air, Hot Footin' It, Lonesome Fiddle Blues, No Distinction There, You Are My Flower\nSingoli in collaborazione: anni '50.\nDUET RECORDINGS WITH WILEY BARKDULL; TENNESSEE RECORDS: He Made You for Me, I'd Like To\nDUET RECORDING WITH JOHNNY BOND; COLUMBIA RECORDS: I Went to Your Wedding\nDUET RECORDINGS WITH DON DAVIS; TENNESSEE RECORDS: Counterfit Kisses, Sparrow in the Treetop\nDUET RECORDING WITH BOB EATON; TENNESSEE RECORDS: As Long as You Believe in Me\nDUET RECORDINGS WITH GRANT TURNER; TENNESSEE RECORDS or REPUBLIC RECORDS: Heaven's Decision, I'll Keep on Loving You, My Dearest &amp; Best, You Can't Stop Me from Dreaming\nSingoli in collaborazione: anni '60.\nBLONDETTES; MGM RECORDS: Little Butterfly, My Love is Many Things\nDUET RECORDING WITH BOBBY SYKES; STARDAY RECORDS: Release Me\nCOLLABORATION WITH WILLIS BROTHERS; STARDAY RECORDS: Wild Side of Life\nSingoli in collaborazione: anni '70 - '80.\nDUET RECORDING WITH JOHNNY CASH; COLUMBIA RECORDS: Way Worn Traveler\nAlbum in collaborazione.\n1975, COLUMBIA RECORDS; Appalachian Pride (Solo album by June Carter). Helen plays accordion and sings harmony on some songs\n1980, MOUNTAIN EAGLE RECORDS; Hills of Home (Phipps Family with Helen Carter). Helen sings lead on Walking in the King's Highway. She sings or sings/plays guitar on several other songs."}
{"id": "5009997", "revid": "339392", "url": "https://it.wikipedia.org/wiki?curid=5009997", "title": "Essential (CCCP Fedeli alla Linea)", "text": ""}
{"id": "5009998", "revid": "767487", "url": "https://it.wikipedia.org/wiki?curid=5009998", "title": "Danito Parruque", "text": "Carriera.\nClub.\nHa sempre giocato nel campionato mozambicano.\nNazionale.\nConta 21 presenze con la Nazionale del suo paese."}
{"id": "5009999", "revid": "849341", "url": "https://it.wikipedia.org/wiki?curid=5009999", "title": "AngelodeRossi", "text": ""}
{"id": "5010003", "revid": "767487", "url": "https://it.wikipedia.org/wiki?curid=5010003", "title": "Francisco Massinga", "text": "Carriera.\nClub.\nHa sempre giocato nel campionato mozambicano.\nNazionale.\nConta 27 presenze con la Nazionale del suo paese."}
{"id": "5010006", "revid": "544909", "url": "https://it.wikipedia.org/wiki?curid=5010006", "title": "The Time Has Come", "text": ""}
{"id": "5010007", "revid": "1149807", "url": "https://it.wikipedia.org/wiki?curid=5010007", "title": "Tim Pigott-Smith", "text": "Biografia.\nTim Pigott-Smith \u00e8 nato a Rugby nel Warwickshire da Thomas Pigott-Smith, giornalista, e da Margaret Muriel. Dopo aver completato gli studi all'Universit\u00e0 di Bristol si \u00e8 formato come attore alla Bristol Old Vic Theatre School.\nCarriera.\nDopo essere apparso in molte produzioni televisive britanniche, tra cui due episodi della celebre serie tv \"Doctor Who\" e nella miniserie televisiva \"Nord e Sud\", Pigott-Smith ha recitato in alcune celebri pellicole come \"Quel che resta del giorno\", \"Gangs of New York\", \"Johnny English\", \"Alexander\", \"Alice in Wonderland\", \"Quantum of Solace\" e \"V per Vendetta\". \nConosciuto attore radiofonico, avendo preso parte a molte produzioni dell'emittente radiofonica inglese BBC Radio 4, Pigott-Smith \u00e8 stato anche un apprezzato interprete di ruoli shakespeariani e greci, interpretando, tra l'altro, Postumo nella rappresentazione di \"Cimbelino\" di John Barton nel 1974 per la Royal Shakespeare Company e \"Re Lear\" nel 2011 alla West Yorkshire Playhouse di Leeds.\nNel 1985 viene premiato con un BAFTA per la serie televisiva \"The Jewel in the Crown\".\nDoppiatori italiani.\nDa doppiatore \u00e8 sostituito da:"}
{"id": "5010008", "revid": "767487", "url": "https://it.wikipedia.org/wiki?curid=5010008", "title": "Sergio De Gregorio (nuotatore)", "text": "Biografia.\nHa conquistato cinque titoli italiani assoluti nei 200, 400 e 1500 stile libero e ha realizzato 16 record italiani di cui otto nelle specialit\u00e0 individuali. Vanta sedici presenze con la nazionale italiana e la partecipazione alle Olimpiadi di Tokyo del 1964 dove arriv\u00f2 alla finale nella staffetta.\nMor\u00ec nella tragedia aerea di Brema, insieme a tutta la selezione della squadra nazionale di nuoto."}
{"id": "5010009", "revid": "80030", "url": "https://it.wikipedia.org/wiki?curid=5010009", "title": "Belfort di Gand", "text": ""}
{"id": "5010015", "revid": "767487", "url": "https://it.wikipedia.org/wiki?curid=5010015", "title": "Tutta colpa del vulcano", "text": "Tutta colpa del vulcano (\"Eyjafjallaj\u00f6kull\") \u00e8 un film del 2013 diretto da Alexandre Coffre.\nLa commedia trae spunto da un fatto realmente accaduto nel 2010, quando a seguito dell'enorme quantit\u00e0 di cenere generata dall'eruzione del vulcano islandese Eyjafj\u00f6ll, il traffico aereo in Europa venne paralizzato per motivi di sicurezza.\nTrama.\nAlain e Val\u00e9rie sono divorziati e in eterno conflitto. Quando la giovane figlia C\u00e9cile decide di sposarsi in un piccolo villaggio della Grecia, i due, ignari l'uno dell'altro, si imbarcano sullo stesso aereo per raggiungerla.\nSfortuna vuole che proprio mentre sono pronti per decollare venga decretata l'interruzione di tutte le attivit\u00e0 aeree sui cieli europei a causa dell'eruzione dell'Eyjafjallaj\u00f6kull in Islanda. Costretti a terra, Alain preferisce noleggiare un'auto, vedendo che l'ex moglie aveva preferito il bus: invece questa dopo pochi minuti lo raggiunge. Inizia cos\u00ec un viaggio avventuroso nel quale i due, attraverso Germania, Austria, Slovenia, Croazia e Albania, riusciranno infine a raggiungere Corf\u00f9 appena in tempo per assistere al matrimonio della figlia. Durante il viaggio, dopo aver distrutto un'auto, rubato un furgone, un'auto della polizia e un aereo da turismo, distrutto anche questo, tentato di uccidersi a vicenda e abbattuto accidentalmente un'aquila durante una festa in Albania, i due riscoprono il piacere di stare insieme e cos\u00ec alla fine, dopo aver fatto onore alla figlia, si consegnano serenamente alla polizia greca.\nProduzione.\nLa canzone che ricorre pi\u00f9 volte e che al termine il padre dedica alla figlia appena sposata \u00e8 \"C\u00e9cile, ma fille\" di Claude Nougaro.\nAccoglienza.\nA fronte di un grande budget di circa 23 milioni di euro, il film ha incassato in tutto il mondo poco pi\u00f9 di 17 milioni, deludendo soprattutto in Francia. Si tratta perci\u00f2 del secondo flop consecutivo per Dany Boon, dopo \"Un piano perfetto\" dell'anno precedente."}
{"id": "5010023", "revid": "80030", "url": "https://it.wikipedia.org/wiki?curid=5010023", "title": "Belfort di Bruges", "text": ""}
{"id": "5010029", "revid": "373510", "url": "https://it.wikipedia.org/wiki?curid=5010029", "title": "Wabash Cannonball", "text": "Wabash Cannonball \u00e8 un brano tradizionale folk statunitense, composto nel 1882 da J.A. Roff, e portato al successo da The Carter Family in una versione da loro registrata nel 1929 e pubblicata nel 1932. Un'altra versione celebre del brano \u00e8 quella di Roy Acuff del 1936."}
{"id": "5010030", "revid": "76963", "url": "https://it.wikipedia.org/wiki?curid=5010030", "title": "Anthony Heald", "text": "Giovinezza.\nHeald \u00e8 nato a New Rochelle, New York, figlio di un editore. Interrompendo pi\u00f9 volte gli studi per il lavoro teatrale, si \u00e8 laureato presso la Michigan State University nel 1971.\nCarriera.\nHeald ha lavorato molto a Broadway ed \u00e8 stato due volte nominato al Tony Award per il suo lavoro in \"Anything Goes\" (1988) e \"Love! Valour! Compassion!\" (1995) di Terrence McNally. Oltre al suo lavoro teatrale, Heald ha recitato in numerosi film cinematografici e televisivi.\nVita privata.\nHeald vive ad Ashland (Oregon) con la moglie Robin Herskowitz e i figli Zoe e Dylan. Dopo il matrimonio con Robin, si \u00e8 convertito al Giudaismo.\nDoppiatori italiani.\nNelle versioni in italiano dei suoi film, \u00e8 stato doppiato da:"}
{"id": "5010033", "revid": "767487", "url": "https://it.wikipedia.org/wiki?curid=5010033", "title": "Can the Circle Be Unbroken (By and By)", "text": "Can the Circle Be Unbroken (By and By), \u00e8 una canzone folk statunitense composta da A.P. Carter e portata al successo da The Carter Family nel 1927.\nStoria.\nA.P. Carter (componente maschile del gruppo The Carter Family) nel comporre il brano, si ispir\u00f2 a una vecchia ballata folk dal titolo \"Will the Circle Be Unbroken?\", composta da Ada R. Habershon e Charles H. Gabriel. La canzone parla della morte, e del successivo funerale, della madre del narratore. "}
{"id": "5010040", "revid": "767487", "url": "https://it.wikipedia.org/wiki?curid=5010040", "title": "Wildwood Flower", "text": "Wildwood Flower, \u00e8 un brano folk accreditato a Joseph Philbrick Webster, e da lui composto nel 1860. Fu portato al successo dal gruppo country statunitense The Carter Family nel 1928. Woody Guthrie si ispir\u00f2 a quest'ultima versione del brano, per la composizione della canzone \"The Sinking of the Reuben James\". Joan Baez incluse una cover del brano, nella versione della Carter Family, nel suo album d'esordio."}
{"id": "5010042", "revid": "287204", "url": "https://it.wikipedia.org/wiki?curid=5010042", "title": "The 18th Letter", "text": "The 18th Letter \u00e8 il primo album da solista del rapper statunitense Rakim, pubblicato nel 1997 da Universal e MCA Records. L'album arriva cinque anni dopo l'ultimo, realizzato con Eric B. Prodotto da DJ Clark Kent, Pete Rock, Father Shaheed, Nick Wiz e DJ Premier, l'album presenta argomenti riguardanti l'epoca d'oro dell'hip hop, le abilit\u00e0 liriche del rapper e la condizione dell'hip hop.\nL'album debutta al quarto posto della Billboard 200 vendendo oltre 500.000 copie fisiche negli Stati Uniti. Una versione deluxe del disco \u00e8 stata commercializzata con la raccolta \"The Book of Life\", una greatest hits di Eric B. &amp; Rakim. Nel 1997, \"The Book of Life\" \u00e8 stato venduto separatamente come doppio vinile LP."}
{"id": "5010044", "revid": "481666", "url": "https://it.wikipedia.org/wiki?curid=5010044", "title": "Rida Johnson Young", "text": "Nella sua carriera, scrisse pi\u00f9 di trenta tra commedie e musical, oltre a cinquecento canzoni. Il suo nome \u00e8 stato inserito nella Songwriters Hall of Fame (SHOF), un progetto che ha l'obiettivo di realizzare un museo dedicato ai pi\u00f9 importanti autori di canzoni dell'industria musicale americana."}
{"id": "5010061", "revid": "767487", "url": "https://it.wikipedia.org/wiki?curid=5010061", "title": "Keep On the Sunny Side", "text": "Keep On the Sunny Side, \u00e8 un brano country statunitense, composto nel 1899 da Ada Blenkhorn, per il testo e J. Howard Entwisle, per la musica. Fu portato al successo da The Carter Family, formazione pionieristica della storia della musica Country e Folk americana, nel 1928. \u00c8 diventata un classico del genere, ed \u00e8 stata interpretata da molti artisti famosi cresciuti all'ascolto dell'interpretazione della The Carter Family, fra i quali Johnny Cash, Doc Watson, Emmylou Harris, Merle Haggard, Susan McCann, Brad Paisley e molti altri, tra cui una versione dei The Whites, la quale \u00e8 stata inserita anche nel film Fratello dove sei?.\nTesto.\n There's a dark and a troubled side of life;\n There's a bright and a sunny side, too;\n Tho' we meet with the darkness and strife,\n The sunny side we also may view.\n [coro]\n Keep on the sunny side, always on the sunny side,\n Keep on the sunny side of life;\n It will help us ev'ry day, it will brighten all the way,\n If we keep on the sunny side of life.\n Tho' the storm in its fury break today,\n Crushing hopes that we cherished so dear,\n Storm and cloud will in time pass away,\n The sun again will shine bright and clear.\n Let us greet with a song of hope each day,\n Tho' the moments be cloudy or fair;\n Let us trust in our Savior alway,\n Who keepeth everyone in His care."}
{"id": "5010074", "revid": "731410", "url": "https://it.wikipedia.org/wiki?curid=5010074", "title": "Anticorpi anti-LKM", "text": "Gli anticorpi anti microsomi epato-renali o pi\u00f9 semplicemente anticorpi anti LKM (\"Liver-Kidney Microsomial\") sono autoanticorpi associati alle malattie croniche del fegato tra cui l'epatite autoimmune e l'epatite C.\nVengono ad essere distinti tre tipi di anticorpi anti microsomi epato-renali sulla base della specifica reattivit\u00e0 nei confronti di antigeni presenti nei microsomi epatici e renali:"}
{"id": "5010076", "revid": "363629", "url": "https://it.wikipedia.org/wiki?curid=5010076", "title": "Anticorpi anti microsomi epato-renali", "text": ""}
{"id": "5010079", "revid": "363629", "url": "https://it.wikipedia.org/wiki?curid=5010079", "title": "Anticorpi anti microsomi epatici e renali", "text": ""}
{"id": "5010080", "revid": "363629", "url": "https://it.wikipedia.org/wiki?curid=5010080", "title": "Anti LKM", "text": ""}
{"id": "5010082", "revid": "363629", "url": "https://it.wikipedia.org/wiki?curid=5010082", "title": "Anticorpi anti LKM", "text": ""}
{"id": "5010099", "revid": "767487", "url": "https://it.wikipedia.org/wiki?curid=5010099", "title": "Vittoriosa Stars Football Club 2010-2011", "text": ""}
{"id": "5010108", "revid": "1699816", "url": "https://it.wikipedia.org/wiki?curid=5010108", "title": "A Town Called Paradise", "text": "A Town Called Paradise \u00e8 il sesto album realizzato dal DJ olandese Ti\u00ebsto, pubblicato il 12 giugno 2014. Vede la collaborazione con diverse icone del mondo dell'EDM e non solo, fra cui Hardwell, Dzeko &amp; Torres, Matthew Koma, Icona Pop, Krewella e molti altri. L'album inoltre contiene una collaborazione con Zac Barnett intitolata \"A town Called Paradise\", che d\u00e0 il nome all'album formato da 18 tracce."}
{"id": "5010110", "revid": "125853793", "url": "https://it.wikipedia.org/wiki?curid=5010110", "title": "Stella del Mattino (capo indiano)", "text": "Biografia.\nStella del mattino divenne famoso per la resistenza attiva all'espansione occidentale ed al governo federale. Si deve al coraggio ed alla determinazione di Stella del Mattino e di altri capi Cheyenne il fatto che i Cheyenne settentrionali posseggono ancora una terra nel loro territorio tradizionale (attuale Montana).\nNonostante fosse conosciuto da coloni locali, soldati statunitensi ed altri indiani anche col nome di \"Coltello Spuntato\" (o \"Mot\u0161\u00ea\u0161ke \u00d4hn\u00eaxahpo\" in Cheyenne, traduzione del termine Lakota), il suo nome Cheyenne \u00e8 \"Stella del Mattino\". Guerriero Cheyenne in ogni senso, Stella del Mattino viene descritto da molti scrittori del secolo come \"un ammirevole fuorilegge\" rispetto ad altri come Rob Roy e William Wallace.\nNel 1868 Stella del Mattino rappresent\u00f2 la propria trib\u00f9 alla firma del trattato di Fort Laramie. Dopo \"l'ultima difesa di Custer\" nella battaglia del Little Bighorn del 1876, Stella del Mattino si alle\u00f2 con i Sioux e con altre trib\u00f9 contro gli Stati Uniti d'America. Dopo una disastrosa razzia (il combattimento di Stella del Mattino) svolta dai soldati statunitensi in cui furono distrutte 153 abitazioni e 500 cavalli da guerra, molti Cheyenne furono obbligati ad arrendersi. Furono trasportati nel territorio indiano in Oklahoma.\nImpossibilitata a cacciare, la trib\u00f9 inizi\u00f2 a patire la fame e le malattie fino a settembre 1878, quando Stella del Mattino e Piccolo Lupo iniziarono a guidare i propri uomini a nord verso le loro antiche terre. Combattendo durante il tragitto, gli Cheyenne riuscirono a sconfiggere le truppe federali nelle Sand Hills finch\u00e9, separatisi i due capi con i rispettivi seguaci, Stella del Mattino e i suoi non furono catturati nei pressi di Fort Robinson in Nebraska. Si dice che la trib\u00f9 avesse smontato le armi, nascoste sotto le coperte o indossate come collari e braccialetti dai bambini. L'8 gennaio 1879 la trib\u00f9 cerc\u00f2 nuovamente di fuggire a nord quando fu informata che sarebbe stata deportata nuovamente nell'Oklahoma: molti Cheyenne, soprattutto donne e bambini, furono uccisi dalle truppe federali e moltissimi fuggitivi morirono per il freddo (affrontando temperature pari a -10\u00b0 senza disporre di indumenti pesanti e coperte) durante la fuga. Pochi superstiti, compreso Stella del Mattino, riuscirono a fuggire e a raggiungere Piccolo Lupo e la sua banda.\nStella del Mattino mor\u00ec nel 1883 e fu sepolto su un'alta collina a Lame Deer (Montana), vicino al fiume Rosebud (oggi noto come Stillwater), affacciato sulla terra in cui aveva condotto il proprio popolo.\nChief Dull Knife College a Lame Deer, in Montana, \u00e8 dedicato a lui. Una sua foto \u00e8 presente nel best seller di Dee Brown del 1971 intitolato \"Seppellite il mio cuore a Wounded Knee\".\nIl 7 maggio 1957 l'attore Ian McDonald interpret\u00f2 Stella del Mattino nell'episodio \"Dull Knife Strikes for Freedom\" del programma televisivo western della ABC/Desilu intitolato \"Le leggendarie imprese di Wyatt Earp\", con Hugh O'Brian nel ruolo del protagonista, il vice maresciallo Wyatt Earp. Nella storia Stella del Mattino guida i propri indiani dalla riserva nel territorio dell'Oklahoma alla terra natale in Montana, che dicono essergli stata promessa dai bianchi."}
{"id": "5010117", "revid": "19933", "url": "https://it.wikipedia.org/wiki?curid=5010117", "title": "V\u00f3\u00f3h\u00e9h\u00e9ve", "text": ""}
{"id": "5010118", "revid": "19933", "url": "https://it.wikipedia.org/wiki?curid=5010118", "title": "Vooheheve", "text": ""}
{"id": "5010119", "revid": "19933", "url": "https://it.wikipedia.org/wiki?curid=5010119", "title": "Tam\u00edlap\u00e9\u0161ni", "text": ""}
{"id": "5010120", "revid": "19933", "url": "https://it.wikipedia.org/wiki?curid=5010120", "title": "Tamilapesni", "text": ""}
{"id": "5010128", "revid": "287204", "url": "https://it.wikipedia.org/wiki?curid=5010128", "title": "Ana Maria Branza", "text": ""}
{"id": "5010129", "revid": "110157", "url": "https://it.wikipedia.org/wiki?curid=5010129", "title": "The Avatars", "text": "The Avatars \u00e8 una serie televisiva creata da Marco Renzi, Ugo Ripamonti e Renato Sannio. La serie \u00e8 un remake di \"eBand\" ed \u00e8 ambientata nella citt\u00e0 di New York.\nProduzione.\nProdotta in Spagna con una troupe spagnola e statunitense, in seguito ad un accordo raggiunto tra la produzione spagnola Portocabo e le produzioni italiane Fly Distribuzione e Brave Film al Cinema di Cannes MIP, nel mese di ottobre 2012.\nTrama.\nJP, Robbie e Bo sono tre quindicenni che vorrebbero sfondare nel mondo della musica visto che loro tre hanno formato una Band ma per la loro giovane et\u00e0 sono stati sempre respinti da ogni casa discografica, quindi stanchi di essere rifiutati chiedono aiuto a Lou, la sorella di JP, che tramite un programma tecnico crea una Band virtuale dove JP, Robbie e Bo sono i membri ma ovviamente non dovranno rivelare la loro identit\u00e0 e decidono di chiamarsi The Avatars. Tutto va alla grande, gli Avatars stanno avendo successo in rete, ma le cose si complicano quando Lexy, la migliore amica di Lou, di cui JP \u00e8 segretamente innamorato, possiede un blog sulla musica e si ostina pur di scoprire la vera identit\u00e0 degli Avatars, quindi i ragazzi si faranno aiutare dal loro bizzarro ma divertentissimo zio Paz e dalla sua amica Tara."}
{"id": "5010136", "revid": "388006", "url": "https://it.wikipedia.org/wiki?curid=5010136", "title": "Bambini nel silenzio", "text": ""}
{"id": "5010137", "revid": "62748", "url": "https://it.wikipedia.org/wiki?curid=5010137", "title": "Liubov Shutova", "text": ""}
{"id": "5010150", "revid": "767487", "url": "https://it.wikipedia.org/wiki?curid=5010150", "title": "Anticorpi anti muscolo liscio", "text": "Gli anticorpi anti muscolo liscio o pi\u00f9 semplicemente ASMA (dall'inglese \"Anti-Smooth Muscle Antibodies\") sono autoanticorpi diretti verso componenti antigeniche presenti nel muscolo liscio.\nLa presenza di questi anticorpi nel siero del paziente \u00e8 correlata all'epatite autoimmune di tipo 1, anche se possono essere presenti anche in altre condizioni cliniche quali cirrosi, epatiti virali, epatopatia alcolica e mononucleosi infettiva."}
{"id": "5010155", "revid": "204391", "url": "https://it.wikipedia.org/wiki?curid=5010155", "title": "Anticorpi antimuscolo liscio", "text": ""}
{"id": "5010158", "revid": "124853", "url": "https://it.wikipedia.org/wiki?curid=5010158", "title": "John Vignola", "text": "Biografia.\nAppassionato di musica, vi si dedica professionalmente intorno alla met\u00e0 degli anni Novanta, fondando e gestendo la \"On/Off Records\", un'etichetta indipendente poi divenuta \"Beware!\" e chiusa nel 2001, con la quale produce, tra gli altri, i Perturbazione, Bugo e i Gatto Ciliegia contro il Grande Freddo. Intanto scrive o cura testi e collane editoriali sulla storia del rock: da \"Rock, i 500 dischi fondamentali\" (2002) a \"Su la testa! 1994-2004, dieci anni di rock italiano\" (2005), seguiti da \"Il libretto mosso del MEI. Dieci anni di musica al Meeting delle Etichette Indipendenti\" (2006) e, realizzati con Diego Carmignani, \"Lucio Dalla\" (2012, con la prefazione di Aldo Cazzullo) e \"Daft Punk. Musica robotica\" (2014).\nNel 2015 ha curato la pubblicazione di \"Lucio Dalla -Trilogia\", cofanetto e libro dedicati ai tre dischi che Lucio Dalla ha realizzato, come autore e musicista, tra il 1977 e il 1980. Nel 2016 si occupa della parte editoriale del cd antologico \"Il meglio di Piero Ciampi\" e, nello stesso anno, cura i testi di \"Pooh 50 - L'ultima notte insieme\", che viene pubblicato con una serie di interviste ai componenti del gruppo.\nNel 2017, cura l'uscita nelle edicole di \"Parola di Rino\", che raccoglie in 10 cd e altrettanti fascicoli la discografia completa di Rino Gaetano, con numerosi inediti, foto e testi mai pubblicati prima, e cura i testi e le note di \"Masters\", cofanetto su diversi supporti (cd, vinile e vinile colorato in edizione limitata) dedicato a Lucio Battisti, che a pochi mesi dall'uscita diventa disco d'oro. Sempre nel 2017 escono le edizioni Legacy di \"Anime salve\" di Fabrizio De Andr\u00e9, di \"Burattino senza fili\" di Edoardo Bennato e di \"Come \u00e8 profondo il mare\" di Lucio Dalla, di cui cura note e testi fino ad allora inediti. Durante l'anno successivo curer\u00e0 cofanetti antologici dedicati a Franco Battiato, Pino Daniele, e ancora Lucio Dalla.\nNel 2019 cura le note di copertina di \"Faber Nostrum\", disco-tributo dedicato a Fabrizio De Andr\u00e9 a cui partecipano numerosi gruppi e artisti rock contemporanei, e cura la ristampa, su vinile e cd, di Lucio Dalla (album), con disegni inediti di Alessandro Baronciani.\nHa recensito dischi su \"Audioreview\" e \"Rockerilla\", curato la rubrica letteraria de \"Il Mucchio Selvaggio\", suoi articoli appaiono su\"Vanity Fair.\" \n\u00c8 stato direttore artistico del Premio Nazionale Citt\u00e0 di Loano per la Musica Tradizionale Italiana, dalla prima edizione (2005) fino a quella del 2017. Il Premio ha anche prodotto un documentario-intervista su Giovanna Marini e sulla Scuola Popolare di Musica di Testaccio, di cui \u00e8 autore.\nCome conduttore radiofonico esordisce su Rai Radio 3 sul finire degli anni Novanta per poi passare agli altri due canali Rai (tra gli altri, con \"Il cammello di Radio 2\", \"RaiStereoNotte\", \"Ritratti\", oltre alle dirette dal Festival di Sanremo); dal 2009 al 2014 ha condotto il programma mattutino di Rai Radio 2 \"Twilight\" (che nel 2012 vince il MArteAwards come \"miglior programma radiofonico\") ed \u00e8 poi tornato alla prima rete con la trasmissione serale \"Radio1 Music Club\", che da settembre 2015 a settembre 2017 va in onda anche al mattino.\nDa settembre 2017 a luglio 2018 \u00e8 fra i conduttori di \"FuoriGioco\", in onda su Rai Radio1 tutti i giorni dalle 15.00 alle 17.00.\nNel giugno 2018 \u00e8 fra i conduttori di Musicultura 2018, in onda su Rai 3 a cui aveva gi\u00e0 partecipato insieme a Fabrizio Frizzi.\nDa settembre 2018 riparte \"Radio1 Music Club\", fino alla fine dell'anno in onda tutti giorni dalle 10.00 del mattino e, con l'inizio del 2019, in fascia pomeridiana: dalle 15.00, dal luned\u00ec al venerd\u00ec, sempre su Rai Radio1. La nuova stagione del programma ospita prevalentemente esibizioni dal vivo di musicisti del panorama contemporaneo, non esclusivamente rock. \nIn contemporanea con Festival di Sanremo 2020, cura per Rai Libri il libro ufficiale del Festival,"}
{"id": "5010161", "revid": "181699", "url": "https://it.wikipedia.org/wiki?curid=5010161", "title": "Carillon di campane", "text": ""}
{"id": "5010182", "revid": "120517170", "url": "https://it.wikipedia.org/wiki?curid=5010182", "title": "Asterix tra banchi e... banchetti", "text": "Asterix tra banchi e... banchetti \u00e8 una raccolta di storie brevi di Asterix, la maggior parte delle quali furono pubblicate per la prima volta su Pilote, settimanale di fumetti francesi. L'antologia raccoglie storie sia degli anni sessanta realizzate da Ren\u00e9 Goscinny insieme ad Albert Uderzo che storie firmate solo quest'ultimo realizzate dopo la morte nel 1977 di Goscinny. Uderzo nel 2003 ha realizzato il disegno di copertina e la sceneggiatura e le vignette di cinque pagine inedite."}
{"id": "5010194", "revid": "61051", "url": "https://it.wikipedia.org/wiki?curid=5010194", "title": "Mechanitis polymnia", "text": "Mechanitis polymnia () \u00e8 un lepidottero diurno appartenente alla famiglia Nymphalidae, diffusa in America Meridionale e Centrale.\nTassonomia.\n\"Mechanitis polymnia\" comprende le seguenti sottospecie:"}
{"id": "5010197", "revid": "729019", "url": "https://it.wikipedia.org/wiki?curid=5010197", "title": "Marcus Reno", "text": "Reno \u00e8 famoso per il suo coinvolgimento nella Battaglia del Little Big Horn e per la figura controversa nell'evoluzione di quella che viene considerata una delle pi\u00f9 grandi sconfitte nella storia militare degli Stati Uniti d\u2019America.\nBiografia.\nReno nacque il 15 novembre 1834 a Carrolton (Illinois), quarto figlio di James e Charlotte Reno. Secondo una biografia non accreditata sarebbe stato erede di Phillippe Francois Renault che, nel 1777, aveva accompagnato La Fayette quando questi venne inviato dalle autorit\u00e0 francesi per offrire i suoi servigi al Congresso Continentale di Filadelfia.\nAll\u2019et\u00e0 di quindici anni, nel 1849, scrisse al Segretario alla Guerra degli Stati Uniti per conoscere quali fossero i titoli necessari all\u2019accesso presso l'Accademia di West Point.\nAmmesso presso l\u2019accademia nel 1851, collezion\u00f2 un numero di note di demerito che gli valsero due anni supplementari di corso tanto che ottenne il grado di sottotenente nel 1857, 20\u00b0 della sua classe di 38 cadetti, e venne assegnato al 1\u00ba reggimento Dragoni di stanza nell\u2019Oregon.\nDurante la Guerra di secessione americana divenne capitano del 1\u00ba reggimento di cavalleria e prese parte alla battaglia di Antietam. Venne ferito, nel marzo 1863, nella battaglia di Kelly\u2019s Ford, in Virginia.\nPer la meritevole condotta in combattimento, venne nominato maggiore \u201cbrevet\u201d, ovvero un grado valido per il solo periodo di durata del conflitto o anche della semplice operazione, e partecip\u00f2 alla Campagna di Gettysburg.\nNello stesso 1863 spos\u00f2 Mary Hannah Ross di Harrisburg ed i due si trasferirono in una fattoria nei pressi di New Cumberland (Pennsylvania); qui nacque il figlio Robert Ross.\nNel 1874, mentre Reno si trovava di stanza nel Montana, mor\u00ec Mary Hannah; l\u2019ufficiale raggiunse Fort Benton, con una cavalcata durata tutta la notte, per richiedere il permesso di partecipare ai funerali che gli fu negato.\nNel 1864 Reno prese parte alle battaglie di Cold Harbor, Trevilian Station e Cedar Creek. Dopo aver ricoperto vari incarichi, nel dicembre 1864 gli venne concesso il grado \u201cbrevet\u201d di tenente colonnello e successivamente quello, sempre brevet, di colonnello al comando del 12\u00b0 Pennsylvania cavalleria per il contrasto alle azioni di guerriglia poste in essere da John Singleton Mosby. Nel marzo 1865 ottenne, per meriti di servizio, il grado brevet di brigadier generale.\nNel 1866 ricevette l\u2019ordine di raggiungere Fort Vancouver e successivamente, dal 1867 al 1868, prest\u00f2 servizio come assistente ispettore generale del Dipartimento della Columbia.\nFu promosso maggiore effettivo nel 1868 e venne destinato al 7\u00ba cavalleria di stanza a Fort Hayes (Kansas) agli ordini del tenente colonnello Custer che segu\u00ec nel trasferimento a Fort Abraham Lincoln (Dakota).\nCondotta di Reno.\nLa condotta di Marcus Reno, durante il suo servizio militare ebbe varie vicissitudini negative. Dapprima il comportamento men che corretto presso l\u2019accademia di West Point ritard\u00f2 i suoi studi di due anni rispetto ai suoi pari corso; successivamente alla Battaglia di Little Big Horn, nel dicembre 1876, mentre era comandante di Fort Abercrombie, fu accusato di comportamento disdicevole in servizio a causa dell\u2019ubriachezza (accusa mossa dal capitano James Bell al quale avrebbe molestato la moglie). Il comandante del reggimento, colonnello Samuel Davis Sturgis, pur respingendo le accuse a carico di Reno, inoltr\u00f2 la denuncia per la quale si riun\u00ec la corte marziale a Saint Paul (Minnesota). Il procedimento si concluse con la raccomandazione di congedare l\u2019ufficiale, ma il presidente Rutherford Hayes commut\u00f2 la condanna in una sospensione di due anni dal servizio e dallo stipendio.\nNel gennaio 1879, a seguito delle molte accuse di codardia mossegli dalla stampa e dall'opinione pubblica, per il comportamento al Little Big Horn, Reno chiese ed ottenne una commissione di inchiesta che si riun\u00ec a Chicago nel gennaio dello stesso anno. Vennero chiamati a testimoniare molti dei sopravvissuti alla battaglia del Little Big Horn. La commissione, sul cui operato furono comunque sollevati dubbi da parte dell\u2019opinione pubblica, concluse i suoi lavori senza dare merito alcuno al comportamento del maggiore Reno, ma anche senza provvedimenti a carico dell\u2019ufficiale.\nNel 1880 il maggiore Reno venne nuovamente sottoposto a corte marziale ancora una volta per ubriachezza e comportamento disdicevole per un ufficiale. In questo caso nell'aprile del 1880 si pervenne al congedo per \"condotta pregiudizievole al buon ordinamento ed alla disciplina militare\".\nTale infamante condanna venne tuttavia revisionata dall'esercito statunitense nel 1967 quando il corpo di Reno, originariamente sepolto in una tomba del cimitero di Glenwood a Washington, venne traslato e sepolto, con tutti gli onori militari, nel Custer National Cemetery che si trova sul luogo della battaglia del Little Big Horn.\nSituazione matricolare: promozioni, incarichi e disciplina.\nLe promozioni e gli incarichi sotto riportati comprendono anche i \"brevet\", ovvero gradi temporanei assunti in occasione di particolari situazioni e che valevano solo fino al raggiungimento dell'obiettivo o al termine delle operazioni per cui furono concessi:\nLa vita civile.\nNel 1880, a seguito del congedo imposto dalla sentenza della Corte Marziale, Marcus Reno si trasfer\u00ec a Washington ove fu assunto dal Bureau of Pensions come esaminatore. Nel 1884 spos\u00f2 Isabella Ray, impiegata governativa, che per\u00f2 ben presto lo abbandon\u00f2.\nIn condizioni economiche molto precarie, non partecip\u00f2, a Nashville, al matrimonio del figlio Robert Ross adducendo impegni di lavoro per non dichiarare la propria indigenza.\nOffertosi al New York Weekly di pubblicare le proprie memorie, ottenne un rifiuto e la restituzione del manoscritto contenente il suo diario che venne per\u00f2 pubblicato postumo\nMor\u00ec a Washington il 29 marzo 1889, a seguito di un intervento chirurgico per un cancro alla bocca, e venne sepolto nel cimitero di Glenwood a Washington fino al 1967 quando, su richiesta di Charles Reno, suo pronipote, una nuova Commissione d'Inchiesta riesamin\u00f2 i documenti originali e le testimonianze presentati alla corte marziale nel 1880 e ribalt\u00f2 la decisione originale, definendo ingiusto il congedo con disonore che fu convertito in \"congedo con onore\". Ne consegu\u00ec la traslazione della salma e la sua inumazione, con gli onori militari di rito, nel Custer National Cemetery sul campo di battaglia di Little Big Horn. Reno fu l'unico partecipante alla battaglia del Litle Big Horn che ottenne gli onori militari.\nLa battaglia del Little Bighorn.\nReno era, dal 30 ottobre 1875, Comandante del 7\u00ba cavalleria di stanza a Fort Lincoln. L\u2019incarico venne assunto dal tenente colonnello Custer l\u20198 maggio 1876 per l\u2019operazione contro i Sioux organizzata dal generale Alfred Terry.\nAlla data del 17 maggio 1876, quando il reparto lasci\u00f2 Fort Lincoln, il 7\u00ba Cavalleria, inquadrato nella Colonna del Dakota di Terry, aveva una forza di 33 ufficiali e 718 militari suddivisi in 12 compagnie, pi\u00f9 la compagnia comando e la banda. Il 25 giugno 1876 la forza effettiva era scesa a 31 ufficiali (di cui 3 medici) e 617 tra sottufficiali, truppa, esploratori Arikara e Absaroka e civili bianchi (interpreti, imballatori e addetti ai muli).\nIl 29 maggio Custer, con quattro compagnie del 7\u00b0 e senza alcuna autorizzazione del generale Terry, si distacc\u00f2 dalla colonna principale per condurre un\u2019esplorazione a corto raggio; al suo rientro l\u2019ufficiale venne ripreso da Terry per la sua mancanza. Il 10 giugno il generale Terry, provocando le ire di Custer, distacc\u00f2 met\u00e0 del 7\u00ba cavalleria, agli ordini del maggiore Reno, per un\u2019azione di esplorazione. Questi, spingendosi tuttavia oltre il limite inizialmente previsto per la ricognizione (cosa che gli cost\u00f2 poi i rimproveri di Terry e Custer), individu\u00f2 l'area di un grosso accampamento smobilitato e un'enorme pista percorsa di fresco che si dirigeva a ovest verso la vallata del Rosebud: prima di tornare indietro per ricongiungersi a Terry il 19 giugno, gli scout indiani di Reno arrivarono fino a un solo giorno di cammino dietro l'accampamento di Toro Seduto e Cavallo Pazzo. \nIl 21 giugno il generale Terry ordin\u00f2 a Custer e all'intero 7\u00ba Cavalleria di muovere verso sud come forza indipendente per raggiungere l'area del campo smobilitato individuato da Reno e seguire la pista fino al nuovo accampamento, ma senza attaccare se non quando fosse stato raggiunto dalle restanti forze.\nNel pomeriggio del 24 giugno, dopo aver superato il punto in cui la ricognizione di Reno si era arrestata, il 7\u00ba Cavalleria raggiunse una pista fresca che conduceva alla vallata del Litte Big Horn: gli scout Absaroka si arrampicarono sulle alture dello spartiacque tra la vallata del Rosebud e quella del Little Big Horn, e dal promontorio poi noto come Crow's Nest (\"Nido del Corvo\") notarono alcuni tipi lontano sull'orizzonte, circa 13 chilometri pi\u00f9 a valle. Le istruzioni di Terry imponevano al 7\u00ba Cavalleria di dirigere ancora pi\u00f9 a sud lungo il Rosebud prima di piegare verso il Little Big Horn e raggiungere il luogo del presunto accampamento per il 26 giugno, ma Custer trov\u00f2 nelle tracce fresche appena scoperte \u00abun motivo sufficiente per discostarsene\u00bb: alle 23:30 circa del 24 giugno, con uomini e cavalli decisamente stanchi, Custer riprese l'avanzata verso l'area in cui presumibilmente si trovava l'accampamento indiano, procedendo per ulteriori nove chilometri e mezzo, e fermandosi solo alle 02:00 del 25 giugno per far bivaccare i soldati ormai esausti.\nCuster divise il 7\u00ba Cavalleria in quattro distaccamenti: il maggiore Reno, seguito dal convoglio di muli scortato dalla compagnia del capitano McDouglas che prevedibilmente sarebbe rimasto attardato data la lentezza del movimento, avrebbe condotto un battaglione di tre compagnie in direzione nord-ovest, lungo il corso principale di un torrente (poi \"Reno Creek\") che dal Crow's Nest andava a immettersi nel Little Bighorn pi\u00f9 a ovest; Custer avrebbe condotto un battaglione di cinque compagnie alla destra di Reno, sul terreno elevato lungo la riva opposta del torrente, mentre al capitano Frederick Benteen furono affidate le restanti tre compagnie per condurre un'ampia manovra sul fianco sinistro di Reno ed esplorare una serie di alture che impedivano la visuale intercettando eventuali gruppi di indiani in fuga verso sud. L'obiezione di Benteen che questo piano finiva con il frammentare le forze del reggimento fu ignorata da Custer\nLa battaglia che ne segu\u00ec, passata alla storia come battaglia del Little Bighorn, ebbe inizio verso le 15:00 del 25 giugno 1876: dopo aver guadato la confluenza tra il Reno Creek e il Little Bighorn e procedendo lungo la riva occidentale del secondo, il battaglione di Reno fin\u00ec con il cozzare inaspettatamente contro l'angolo meridionale dell'immenso accampamento indiano, un'area di tende lunga circa 5 chilometri. Reno decise di attaccare convinto che gli indiani, presi completamente di sorpresa, fossero in fuga: mentre i non combattenti (donne, bambini e anziani) fuggivano verso nord, da ogni parte dell'accampamento i guerrieri presero invece a convergere sulla posizione di Reno, che si ritrov\u00f2 ben presto in schiacciante inferiorit\u00e0 numerica.\nIl reparto capeggiato da Reno si ritrov\u00f2 ben presto sopraffatto dalla massa dei guerrieri e respinto in una disordinata fuga sulla riva orientale del Little Big Horn: trinceratosi su una collina (poi \"Reno Hill\"), fu qui raggiunto da Benteen e dal convoglio dei muli, ma l'intero contingente si ritrov\u00f2 bloccato e circondato su ogni lato dagli indiani. Qui mor\u00ec Coltello Insanguinato, guida nativa del tenente colonnello Custer, assegnato per l\u2019occasione al reparto di Reno.\nLa postazione del 7\u00ba Cavalleria sulla Reno Hill fu bersagliata dagli indiani per tutta la notte, anche se la gran parte dei guerrieri si ritir\u00f2 nell'accampamento che fu spostato un po' pi\u00f9 a nord. Nella mattinata del 26 giugno i combattimenti continuarono intorno alla Reno Hill, ma gli indiani non fecero alcun serio tentativo di espugnare la postazione e infine, quel pomeriggio, si ritirarono dal luogo della battaglia.\nIl 27 mattina, sganciatosi completamente dal campo di battaglia, il reparto del maggior e Reno venne intercettato dalle sopraggiungenti colonne del generale Terry e del colonnello John Gibbon. Per il coraggio dimostrato durante il combattimento, tredici uomini del reparto di Reno vennero insigniti della Medal of Honor.\nRitratti in film e televisione.\nIl personaggio di \"Reno\" fu interpretato dall'attore Ty Hardin nel film del 1967 intitolato \"Custer eroe del West\" e nella miniserie televisiva di Michael Medeirios del 1991 intitolata \"Son of the Morning Star\"."}
{"id": "5010199", "revid": "889336", "url": "https://it.wikipedia.org/wiki?curid=5010199", "title": "Mate Pavi\u0107", "text": "Ha raggiunto il suo \"best ranking\" ATP in doppio il 21 maggio 2018, classificandosi numero uno del mondo, primo tennista croato in assoluto a riuscire nell'impresa. \u00c8 tornato ad occupare la prima posizione del ranking il 5 aprile 2021. A partire dal 2021 gioca in coppia con Nikola Mekti\u0107, con cui ha ottenuto notevoli successi.\nNel 2011 ha vinto l'edizione juniores del doppio di torneo di Wimbledon assieme al britannico George Morgan. Nei tornei dello Slam vanta come miglior risultato la vittoria nel torneo di doppio all'Australian Open 2018 con Oliver Marach, agli US Open 2020 con Bruno Soares e a Wimbledon 2021 con Nikola Mekti\u0107, con cui ha trionfato anche alle Olimpiadi di Tokyo 2020, e le vittorie nel doppio misto allo US Open 2016 con Laura Siegemund e all'Australian Open 2018 con Gabriela Dabrowski.\nRisultati in progressione.\nDoppio.\n\"Aggiornati agli Australian Open 2022.\"\nDoppio misto.\n\"Aggiornati a fine 2020.\""}
{"id": "5010202", "revid": "44876", "url": "https://it.wikipedia.org/wiki?curid=5010202", "title": "Unione Sportiva Foggia 1930-1931", "text": "Questa voce raccoglie le informazioni riguardanti l'Unione Sportiva Foggia nelle competizioni ufficiali della stagione 1930-1931.\nStagione.\nPer la stagione 1930-1931 in Prima Divisione (la seconda consecutiva del Foggia) K\u00e1roly \u00e8 confermato sulla panchina rossonera e vengono ceduti Giustacchini e Casale (quest'ultimo trasferitosi per ragioni di lavoro a Torino), mentre vengono confermati tutti i restanti atleti della stagione precedente; rilevati Carbonelli, giovanissima riserva riminese del , il barese Labate e il quattordicenne Piccino, molto gradito a K\u00e1roly.\nIl campionato dei \"satanelli\" inizia con la vittoria esterna, 2-7 nel derby contro il Brindisi (in cui Marchionneschi segna una cinquina) e prosegue con una serie positiva di altre sei giornate; questa serie positiva di sette incontri (5 vittorie e 2 pareggi, per un totale di 12 punti accumulati), rimasta finora ineguagliata dai rossoneri dauni, viene interrotta dal 3-0 sub\u00ecto fuori casa contro il . Il 10 novembre 1930, dopo aver disputato la gara interna con la Biscegliese (la settima giornata, vinta 3-2) il portiere Renato Sarti termina l'attivit\u00e0 agonistica, dopo aver disputato in maglia rossonera 86 gare in sette stagioni; viene quindi sostituito da Giuseppe Baldi. Il Foggia torna a vincere nel turno successivo, 3-0 in casa contro il Molfetta e perde nel seguente doppio turno esterno, 3-0 ad opera del Trani e 4-0 ad opera del ; chiudendo quindi il girone d'andata con 14 punti in classifica.\nIl girone di ritorno si apre con due vittorie consecutive, per poi registrare un'alternanza di sconfitte e vittorie fino alla settima giornata di ritorno (persa a Bisceglie, 2-1 con gli azzurrostellati), punteggio pieno nelle ultime quattro gare. Nel girone di ritorno, con 8 vittorie e 3 sconfitte il Foggia raccoglie 16 punti, che sommati ai 14 ricavati nel girone d'andata danno 30 punti, valevoli per il terzo posto, alle spalle di Cagliari (promosso in Serie B) e Taranto."}
{"id": "5010203", "revid": "729019", "url": "https://it.wikipedia.org/wiki?curid=5010203", "title": "Stazione di Rimini Porta Montanara", "text": "La stazione di Rimini Porta Montanara era una fermata ferroviaria posta lungo la ferrovia Rimini-Novafeltria, chiusa nel 1960, posta a servizio del comune di Rimini."}
{"id": "5010209", "revid": "1543377", "url": "https://it.wikipedia.org/wiki?curid=5010209", "title": "Cevetta", "text": "Il Cevetta \u00e8 un torrente che scorre in provincia di Cuneo. Affluente di destra del Tanaro, si getta in esso nei pressi di Ceva dopo aver raccolto le acque di una breve valle della Alpi liguri.\nPercorso.\nLa Cevetta nasce a circa di 700 m s.l.m. nei pressi della frazione Tetti di Montezemolo. \nPuntando verso ovest, direzione che manterr\u00e0 grossomodo invariata fino alla confluenza nel Tanaro, riceve da destra il contributo del rio Orifoglio e viene affiancata dalla ex SS 28 bis. Raggiunto il paese di Priero la sua valletta si allarga e il torrente, con andamento meandriforme, presso la frazione Mollere riceve da sinistra il rio Ricorezzo e viene scavalcato dalla Ferrovia Torino-Savona. Sempre scendendo verso ovest il torrente raggiunge infine la cittadina di Ceva dove riceve da destra le acque del rio Bovina, il suo ultimo affluente di rilievo, e va a infine congiungersi con il Tanaro a 370 metri di quota. Anche l'Autostrada A6 corre piuttosto vicino alla Cevetta tra Montezemolo e Ceva.\nStato ambientale.\nIl torrente, almeno nella sua parte pi\u00f9 a monte, \u00e8 tuttora piuttosto integro da un punto di vista ambientale. La parte pi\u00f9 a valle \u00e8 invece sporadicamente soggetta ad episodi di inquinamento, anche di una certa gravit\u00e0.\nPesca.\nDa un punto di vista della pesca il torrente viene considerato ricco di trote, ed \u00e8 oggetto di \"semine\" di avannotti da parte delle associazioni di pescatori della zona. La fitta vegetazione e le sponde relativamente alte a franose per buona parte dell'asta fluviale rendono per\u00f2 la pesca nel torrente abbastanza delicata."}
{"id": "5010212", "revid": "838137", "url": "https://it.wikipedia.org/wiki?curid=5010212", "title": "Propriet\u00e0 dell'intersezione finita", "text": "La propriet\u00e0 dell'intersezione finita in topologia \u00e8 una propriet\u00e0 di alcune famiglie non vuote di insiemi non vuoti.\nTeoremi e risultati.\nLemma dell'ultrafiltro.\nLa propriet\u00e0 dell'intersezione finita viene usata nelle dimostrazioni di alcuni risultati come il teorema di compattezza semantica."}
{"id": "5010213", "revid": "2032913", "url": "https://it.wikipedia.org/wiki?curid=5010213", "title": "Again (T-ara)", "text": "Again \u00e8 il quinto EP del gruppo musicale sudcoreano T-ara, pubblicato nel 2013 dall'etichetta discografica Core Contents Media insieme a KT Music. L'EP \u00e8 stato poi ristampato, con il titolo Again 1977, il 4 dicembre 2013 e in digitale, con il titolo White Winter, il 14 dicembre 2013.\nIl disco.\nL'EP segna il ritorno alla formazione originale, composta da sei membri. Il 15 settembre 2013, la Core Contents Media rivel\u00f2 il ritorno sulle scene delle T-ara per il 10 ottobre. Il 26 settembre venne diffuso un video teaser di trenta secondi, girato in un deserto; un secondo video teaser fu pubblicato nel loro sito ufficiale il 1\u00ba ottobre. Per promuovere l'EP, il 6 ottobre fu deciso di pubblicare, oltre a \"Number 9\", un'ulteriore title track, \"I Know the Feeling\", arrangiata con l'aiuto di Eunjung. L'EP e le due title track, con i rispettivi video musicali, uscirono il 10 ottobre, mentre la versione drama di \"Number 9\" usc\u00ec il 16 ottobre. A poche ore dalla pubblicazione, \"Number 9\" arriv\u00f2 in cima a varie classifiche musicali in tempo reale e vinse, inoltre, il Yearly Kpop song - 2013 Malaysia One FM. Prima ancora dell'uscita del disco, le T-ara si esibirono con \"Number 9\" al Hallyu Dream Concert.\nUna prima ristampa, intitolata \"Again 1977\", fu pubblicata il 4 dicembre, contenente due nuove canzoni, \"Again 1977\" e \"Do You Know Me\", remake della canzone di Sand Pebbles del 1977 \"What Should I Do\".\nUna seconda ristampa, \"White Winter\", contenente le due canzoni natalizie \"Hide and Seek\" e \"Middle of Winter Hide and Seek\", fu pubblicata il 14 dicembre. Inizialmente doveva essere pubblicata sia in digitale che in fisico, ma quest'ultima venne poi cancellata.\nTracce.\nTracce della prima ristampa, \"Again 1977\":\nTracce della seconda ristampa, \"White Winter\":"}
{"id": "5010215", "revid": "991475", "url": "https://it.wikipedia.org/wiki?curid=5010215", "title": "Again 1977", "text": ""}
{"id": "5010221", "revid": "991475", "url": "https://it.wikipedia.org/wiki?curid=5010221", "title": "White Winter", "text": ""}
{"id": "5010225", "revid": "836290", "url": "https://it.wikipedia.org/wiki?curid=5010225", "title": "Dinobots", "text": ""}
{"id": "5010261", "revid": "2091899", "url": "https://it.wikipedia.org/wiki?curid=5010261", "title": "SEAT Trans", "text": "Il SEAT Trans \u00e8 un piccolo furgone prodotto dalla casa automobilistica spagnola SEAT dal 1980 al 1986. \nStoria.\nIl SEAT Trans faceva affidamento sulla meccanica e sul telaio della SEAT Panda, versione prodotta localmente della Fiat Panda. \nIl Trans \u00e8 stato utilizzato da molte aziende iberiche..\nNel 1982 quando i rapporti commerciali tra FIAT e SEAT furono interrotti, la casa Spagnola dovette modificare \"visibilmente\" tutti i suoi modelli per non violare la legge del Copyright. Nel caso del Trans, invariato fino al 1986, la SEAT \u00e8 stata costretta a rinegoziare con la casa Torinese il rinnovo del contratto di licenza della Panda.\nDal 1986 il veicolo \u00e8 stato sostituito dal SEAT Terra, derivato dalla SEAT Marbella.\nMeccanica.\nLa motorizzazione disponibile \u00e8 quella della Panda 45, ovvero il motore da 903 cm\u00b3 in grado di sviluppare 42 Cv."}
{"id": "5010264", "revid": "76963", "url": "https://it.wikipedia.org/wiki?curid=5010264", "title": "Graham Patrick Martin", "text": "Carriera.\nGraham Patrick Martin ha esordito come attore nel 2006 nell'episodio \"Per amore\" della serie televisiva \"\".\nIn seguito ha interpretato Trent Pearson, il figlio maggiore di Bill Engvall nella sitcom \"The Bill Engvall Show\".\nSul grande schermo ha recitato nei film \"La ragazza della porta accanto\" (2007) e \"Rising Stars\" (2010).\n\u00c8 apparso nel finale della serie televisiva \"The Closer\" interpretando l'adolescente Rusty Beck, testimone di un omicidio. Martin ha continuato a interpretare Rusty Beck nella serie spin-off \"Major Crimes\".\nVita privata.\nMartin ha frequentato la Fiorello H. LaGuardia High School di New York City. Quando gli fu chiesto, durante un'intervista per \"TNT Newsroom\", di descriversi, egli rispose: \"Sono un newyorkese di New Orleans che vive a Los Angeles.\" \nQuando gli \u00e8 stato chiesto che cosa lo avesse spinto a fare l'attore, Martin ha detto che la prima della sua famiglia a interessarsi alla recitazione \u00e8 stata sua sorella maggiore. Lei, i suoi due fratelli e lui hanno frequentato un campo estivo artistico chiamato French Woods, dove: \"Sono andato per gli sport acquatici e l'equitazione, ma mi sono ritrovato per caso a fare un provino per la mia prima opera. Avevo otto anni all'epoca e sono stato preso per il cast del musical \"Il re ed io\". Ogni estate feci tre musical al French Woods, fino all'et\u00e0 di quindici anni. L'altra persona che mi ha spinto a recitare \u00e8 stata l'attore Leonardo DiCaprio. Ho visto \"Titanic\" quando ero all'asilo e decisi di voler fare l'attore come lui.\" Martin \u00e8 un fan dei New Orleans Saints,una squadra di football americano della NFL con sede a New Orleans."}
{"id": "5010274", "revid": "1805885", "url": "https://it.wikipedia.org/wiki?curid=5010274", "title": "Ulalume", "text": "Ulalume (\"Ulalume - A Ballad\") \u00e8 una poesia di Edgar Allan Poe pubblicata per la prima volta nel dicembre del 1847 sul periodico \"American Whig Review\". Generalmente ritenuta tra le maggiori composizioni liriche di Poe, \"Ulalume\" venne definita da Thomas Stearns Eliot \u201cuna delle sue poesie pi\u00f9 riuscite e pi\u00f9 tipiche\u201d.\nTitolo.\nSul significato del titolo sono state avanzate varie ipotesi, tra cui quella di una fusione del verbo latino \"ululare\" con un'altra parola della stessa lingua, \"lumen\" (luce), o di quest'ultima con la parola turca \"ulu\" (morto).\nArgomento.\nIl poeta vaga per un lungo viale che attraversa la nebbiosa terra di Weir (\u201cIn the misty mid-region of Weir\u201d), le cui foreste sono infestate dai ghoul. \u00c8 una notte d'ottobre, forse l'ultima di quel mese, e il poeta dialoga con Psyche, personificazione della sua anima (\u201cI roamed with my Soul\u2026 with Psyche, my Soul\u201d). Poco prima dell'alba appare nel cielo una languida luce (\u201cA liquescent and nebulous lustre\u201d) che per il poeta \u00e8 presagio di pace, amore e speranza, ma che atterrisce Psyche. Egli \u00e8 certo che si tratti di un sogno (\u201cThis is nothing but dreaming\u201d) e intende proseguire seguendo quella luce. In fondo al viale c'\u00e8 un sepolcro e il poeta chiede a Psyche cosa stia scritto sulla porta di quello; lei gli rivela allora che il sepolcro \u00e8 l'ultima dimora di \"Ulalume\" (\u201c'Tis the vault of thy lost Ulalume!\u201d). Il poeta, rattristato, si domanda con la sua compagna se quel chiarore non fosse lo spettro di un pianeta (\u201cThe spectre of a planet\u201d) inviato per tenerlo lontano da ci\u00f2 che sta nascosto nella brumosa terra di Weir."}
{"id": "5010297", "revid": "1214201", "url": "https://it.wikipedia.org/wiki?curid=5010297", "title": "Link\u00f6pings Fotboll Club", "text": "Il Link\u00f6pings Fotboll Club \u00e8 una squadra di calcio femminile svedese con sede a Link\u00f6ping. La societ\u00e0 \u00e8 affiliata alla \"\u00d6sterg\u00f6tlands Fotbollf\u00f6rbund\", un'associazione calcistica che gestisce il calcio nella contea di \u00d6sterg\u00f6tland. Il club, fondato nel 2003, milita nella Damallsvenskan, la massima serie del \ncampionato svedese di calcio femminile.\nStoria.\nIl club venne fondato nel 2003 quando la sezione di calcio femminile della societ\u00e0 polisportiva Bollklubben Kenty decise di staccarsi per fondersi con il Link\u00f6pings HC, squadra di hockey su ghiaccio che militava nella Elitserien (primo livello del campionato nazionale), con il nuovo nome di Link\u00f6pings FC.\nHa militato sempre in Damallsvenskan, conquistando il titolo nella stagione 2009. Nella stessa stagione vince anche la coppa di Svezia, battendo in finale per 2-0 l'Ume\u00e5. Oltre all'edizione 2009 il Link\u00f6pings FC ha conquistato la coppa di Svezia per altre quattro volte (2006, 2008, 2013-2014 e 2014-2015). Ha partecipato per tre volte alla UEFA Women's Champions League nelle stagioni 2009-2010, 2010-2011 e 2014-2015, raggiungendo i quarti di finale per due volte.\nAl termine della stagione 2016, con 56 punti realizzati e nessuna sconfitta in campionato, conquista il suo secondo titolo di campione di Svezia grazie anche all'apporto nel reparto offensivo della danese Pernille Harder, che con 19 reti siglate si aggiudica la classifica marcatori del torneo, e della nazionale svedese Stina Blackstenius (18 reti).\nOrganico.\nRosa 2021.\nRosa, ruoli e numeri di maglia estratti dal sito ufficiale, aggiornati al 15 aprile 2021."}
{"id": "5010306", "revid": "101768", "url": "https://it.wikipedia.org/wiki?curid=5010306", "title": "Christian Dudek", "text": ""}
{"id": "5010334", "revid": "820965", "url": "https://it.wikipedia.org/wiki?curid=5010334", "title": "Bauger FC", "text": ""}
{"id": "5010347", "revid": "125501358", "url": "https://it.wikipedia.org/wiki?curid=5010347", "title": "Harry Harlow", "text": "Biografia.\nDocente di psicologia all'Universit\u00e0 del Wisconsin a Madison, qui fonda il \"Primate Laboratory\", dove conduce delle importanti e pionieristiche ricerche sui primati. In particolare, da suoi esperimenti condotti su scimmie Rhesus dimostr\u00f2 che l'attaccamento infantile tra la madre e il figlio \u00e8 dovuto prettamente a sensazioni tattili e alla vicinanza fisica; inoltre, concluse come l'isolamento totale dalla figura materna comporti una perturbazione deleteria permanente del futuro comportamento sociale e della motivazione.\nHarlow inizi\u00f2 la sua carriera proprio occupandosi (spesso, assieme alla moglie, Clara Mears) di studi sperimentali sui processi cognitivi dei macachi rhesus, dopo aver condotto ricerche sui meccanismi dell'apprendimento. Tra le sue ricerche pi\u00f9 importanti della prima fase del suo lavoro si deve ricordare il \"Winsconsin General Test Apparatus\" (WGTA), una complessa struttura a cubicolo che aveva lo scopo di misurare prestazioni di apprendimento e memoria delle scimmie. Questa sua esperienza con i macachi, gli fece acquisire nel tempo significative competenze nell'allevamento di queste scimmie, comprendendone la psicologia dello sviluppo. \nDivenne cos\u00ec il responsabile di uno dei pi\u00f9 grandi centri di allevamento di macachi destinati a ricerche di carattere scientifico. Poich\u00e9 tale allevamento presentava elevati rischi di infezione, gli sperimentatori furono costretti ad assumere misure preventive drastiche, come ad esempio quella di togliere i piccoli appena nati alle madri naturali, quindi farli crescere in isolamento.\u00a0Ma fu proprio l'osservazione continua dei piccoli di macaco cos\u00ec isolati nelle gabbie a suscitare in Harlow una serie di interrogativi sulla \u201cnatura dell'amore\u201d e sui risvolti di tale isolamento dalle cure materne precoci. In particolare,\u00a0Harlow si accorse che un panno di morbido cotone utilizzato nelle gabbie dei piccoli per motivi igienici diveniva quasi istantaneamente un riferimento affettivo per gli animali, che manifestavano segni di forte irritazione e\u00a0frustrazione ogni volta che il panno veniva rimosso durante le pulizie. In qualche caso, la privazione prolungata del panno di cotone sembr\u00f2 ad Harlow ed ai suoi collaboratori essere stata perfino causa della morte dell'animale. \nA partire da queste osservazioni, Harlow concep\u00ec poi una serie di ingegnosi esperimenti volti a indagare la relazione tra la madre e il piccolo, nonch\u00e9 individuare i processi di formazione dei legami affettivi. In queste ricerche, Harlow chiar\u00ec una cosa fondamentale:\u00a0che la spinta del piccolo verso la madre non ha la sua spiegazione principale nella gratificazione dovuta all'allattamento ma in un bisogno di rassicurazione che trova nel contatto corporeo la fonte di soddisfazione pi\u00f9 importante. \nL'esperimento pi\u00f9 significativo in questo senso \u00e8 stato quello realizzato con le due cosiddette \"madri artificiali\". Sulla base di quanto maturato dalle precedenti osservazioni sui comportamenti dei piccoli di macaco con i\u00a0panni di cotone, Harlow cre\u00f2 due modelli di madre artificiale: una \"morbida\", costruita con un panno di cotone, e una \"dura\", costituita soltanto da un'intelaiatura metallica a mo' di fantoccio.\u00a0Nell'esperimento centrale di questa serie di esperienze, le due madri artificiali erano situate all'interno di uno stesso cubicolo e separate da un\u00a0pannello di legno che ne permetteva tuttavia l'intercomunicazione.\u00a0La madre \u201cdura\u201d (cio\u00e8, solamente in metallo, senza alcun rivestimento in tessuto) era dotata di un biberon di latte con relativa tettarella, mentre la madre \"morbida\", con tessuto spugnoso in cotone, ne era priva. L'esperimento consisteva sostanzialmente nel misurare\u00a0il\u00a0tempo trascorso dai piccoli con ciascuno di questi due surrogati materni. I sorprendenti risultati, come\u00a0ebbe a dire\u00a0lo stesso Harlow, superarono ogni aspettativa: la madre \u201cdura\u201d veniva utilizzata soltanto per nutrirsi, mentre il piccolo passava gran parte del suo tempo con quella \"morbida\". \nNegli Stati Uniti, intorno agli anni\u00a0'20, il\u00a0fondatore del comportamentismo, John Watson, aveva sostenuto che le madri non dovevano coccolare i piccoli, per non generare pericolose forme di attaccamento e dipendenza dei figli nei loro confronti; e anche negli orfanotrofi il comportamento delle infermiere veniva dunque improntato a una ferma distanza dai piccoli. Harlow rovesci\u00f2 fortunatamente, con i suoi pionieristici esperimenti, questa concezione errata e deleteria, dimostrando come padri e madri (e infermiere) dovessero, al contrario, curare il contatto fisico con il piccolo,\u00a0una condizione, questa, che andava considerata un elemento base indispensabile per garantire le condizioni minime di adattamento all'ambiente sia in senso relazionale che psicofisico. I suoi risultati sperimentali vennero particolarmente apprezzati da John Bowlby, che ne fece ampio uso nelle sue ricerche sull'attaccamento. \nTra le opere di Harlow, ricordiamo \"La depressione nei primati\" (1971).\nConsiderazioni etiche.\nGli esperimenti realizzati da Harlow all'universit\u00e0 del Wisconsin con i piccoli dei macachi ebbero una risonanza che and\u00f2 molto oltre gli Stati Uniti. Il documentario della CBS che li descrive, diretto da Harold Mayer, venne trasmesso sulle reti nazionali dei principali paesi europei negli anni '60, con effetti significativi sulla popolazione. \u00a0\nNonostante la loro importanza dal punto di vista scientifico, tuttavia la valutazione etica degli esperimenti di Harlow fu controversa per l'isolamento precoce inflitto ai cuccioli di scimmia per periodi lunghi anche due anni, provocando in questi animali gravissimi disturbi mentali a causa degli stress deliberatamente inflittigli. Alcuni ricercatori citano le conseguenti reazioni pubbliche agli esperimenti di Harlow come una delle principali ragioni della crescita della sensibilit\u00e0 animalista negli Stati Uniti. A tal proposito, una frase dello stesso Harlow venne citata all'epoca come \"epigrafe\" da Richard Ryder in uno dei pi\u00f9 importanti saggi critici verso gli esperimenti animali:\nUna delle pi\u00f9 interessanti e complete discussioni critiche sulle implicazioni etiche del lavoro di Harlow si trova nel saggio di Marga Vicedo, intitolato \"Mothers, machines and morals: Harry Harlow's works on primate love from lab to legend\"."}
{"id": "5010368", "revid": "123591378", "url": "https://it.wikipedia.org/wiki?curid=5010368", "title": "Joe Lala", "text": "\u00c8 stato sposato con la doppiatrice Ginny McSwain da cui ha poi divorziato.\n\u00c8 morto nel 2014 per un cancro ai polmoni."}
{"id": "5010386", "revid": "767487", "url": "https://it.wikipedia.org/wiki?curid=5010386", "title": "Licorina", "text": "La licorina \u00e8 un composto tossico appartenente alla classe degli alcaloidi che si trova in natura in diverse specie di Amaryllidaceae (come i narcisi, le Clivie o i Lycoris).\nLa sintesi della licorina nella pianta avviene nelle foglie, ma la sostanza viene traslocata e accumulata nei bulbi.\nPu\u00f2 essere altamente velenoso, o addirittura letale, se ingerito in grandi quantit\u00e0. I sintomi dell'avvelenamento sono: vomito, diarrea e convulsioni. Inibisce la sintesi proteica e pu\u00f2 inibire la biosintesi di acido ascorbico nei vegetali.\nAlcuni studi degli anni '70 del 1900 sulle attivit\u00e0 inibitorie della licorina hanno evidenziato un ruolo di questa sostanza come inibitore della divisione delle cellule tumorali ed un effetto antivirale."}
{"id": "5010397", "revid": "436907", "url": "https://it.wikipedia.org/wiki?curid=5010397", "title": "Sempre sarai", "text": "Sempre sarai \u00e8 un singolo del rapper italiano Moreno, pubblicato il 14 marzo 2014 come primo estratto dal secondo album in studio \"Incredibile\".\nDescrizione.\nTraccia conclusiva di \"Incredibile\", \"Sempre sarai\" \u00e8 stato prodotto da Takagi Beatz e ha visto la partecipazione vocale della cantante Fiorella Mannoia. Il brano, in scrittura e composizione, ha visto la collaborazione di Moreno, Ermal Meta, Dario Faini e Alessandro Merli.\nMoreno ha eseguito il brano affiancato da Mannoia per la prima volta durante la seconda prova della gara della prima puntata della tredicesima edizione di \"Amici di Maria De Filippi\".\nCopertina.\nLa copertina del singolo, \u00e8 racchiusa nella cornice rossa che rappresenta anche la cornice della copertina dell'album che lo contiene. Dentro la cornice del singolo, appaiono delle sfumature di colori misti con prevalenza di tonalit\u00e0 rosse. In alto appare, con lo stesso stile di \"Incredibile\", in bianco il nome Moreno, mentre appena sotto, sempre in bianco ma in font diverso, il titolo del singolo; in chiusura appare il featuring con Fiorella Mannoia.\nPubblicazione.\nIl titolo del brano \u00e8 stato svelato il 13 marzo 2014 nella pagina Facebook del rapper, mentre il giorno seguente \u00e8 entrato in rotazione radiofonica. Nello stesso giorno, il brano \u00e8 stato reso disponibile per il download digitale sull'iTunes Store all'interno dell'album, mentre il 18 marzo \u00e8 stato pubblicato come singolo digitale attraverso i principali negozi digitali di musica.\nVideo musicale.\nIl 15 marzo 2014 \u00e8 stato pubblicato un lyric video per il brano sul canale YouTube del rapper. Realizzato da Andrea Rebuscini, in esso \u00e8 possibile vedere sfondi di tonalit\u00e0 scure che cambiano durante la riproduzione del brano, accompagnate dal testo di colore esclusivamente bianco."}
{"id": "5010403", "revid": "474175", "url": "https://it.wikipedia.org/wiki?curid=5010403", "title": "Andrea Bianchi (architetto)", "text": "Biografia.\nStudi\u00f2 architettura ed entr\u00f2 nella Compagnia di Ges\u00f9 nel 1716. L'anno seguente venne inviato a Buenos Aires, nel vicereame del Per\u00f9, assieme a Giovanni Battista Primoli, altro architetto gesuita che lo affiancher\u00e0 in diversi lavori.\nFu uno degli architetti pi\u00f9 attivi nella Buenos Aires dei primi tre decenni del XVIII secolo. Progett\u00f2 o collabor\u00f2 alla progettazione di numerosi edifici sacri, come la chiesa di Sant'Ignazio, la Basilica di Nostra Signora del Pilar, la chiesa di San Pedro Telmo e la basilica di Nostra Signora della Mercede. Oltre all'architettura sacra Bianchi si dedic\u00f2 anche a quella civile, suo infatti fu il progetto del Cabildo di Buenos Aires. Fu attivo anche a C\u00f3rdoba, dove progett\u00f2 la cattedrale della citt\u00e0. Come ultimo incarico diresse la costruzione di missioni gesuitiche in Paraguay.\nMor\u00ec a C\u00f3rdoba il giorno di Natale del 1740."}
{"id": "5010430", "revid": "84184", "url": "https://it.wikipedia.org/wiki?curid=5010430", "title": "Giuseppe De Marini", "text": "Dopo l'esordio nel 1798 fu al seguito di Andrea Bianchi prima e di Salvatore Fabbrichesi poi, dopo un breve periodo trascorso al Teatro San Samuele.\nDopo la morte di Fabbrichesi recit\u00f2 al teatro dei Fiorentini di Napoli."}
{"id": "5010435", "revid": "19933", "url": "https://it.wikipedia.org/wiki?curid=5010435", "title": "Marcus Albert Reno", "text": ""}
{"id": "5010441", "revid": "1573940", "url": "https://it.wikipedia.org/wiki?curid=5010441", "title": "Megamastax amblyodus", "text": "Megamastax amblyodus \u00e8 un pesce osseo estinto, appartenente ai sarcotterigi. Visse nel Siluriano superiore (Ludloviano, circa 423 milioni di anni fa) e i suoi resti fossili sono stati ritrovati in Cina. \u00c8 considerato il pi\u00f9 grande pesce predatore del Siluriano finora noto e uno dei sarcotterigi pi\u00f9 antichi.\nDescrizione.\nQuesto animale \u00e8 noto grazie ai resti di due mandibole e una mascella, provenienti da tre esemplari diversi. La mascella completa doveva essere lunga circa 17 centimetri, e ci\u00f2 suggerisce che l'animale completo potesse superare il metro di lunghezza. Ci\u00f2 renderebbe \"Megamastax \"il pi\u00f9 grande vertebrato vissuto prima del Devoniano.\nQuesto animale possedeva file di piccoli denti conici lungo i margini esterni delle fauci, e grandi denti arrotondati e smussati nella parte interna della bocca, sulle ossa coronoidi. Questa disposizione suggerisce che \"Megamastax \"si nutrisse di prede mobili e dal guscio duro. Caratteristiche di \"Megamastax\", che lo denotano come un sarcotterigio, sono la presenza di cosmina e di un lungo prearticolare che affiancava i coronoidi.\nTassonomia.\nDescritto per la prima volta nel 2014, questo animale \u00e8 considerato un rappresentante basale dei sarcotterigi, il grande gruppo di pesci ossei che comprendono gli antenati dei tetrapodi (e in senso cladistico includono anche i tetrapodi stessi). I fossili di \"Megamastax \"provengono dalla formazione Kuanti, in Cina, che ha restituito i fossili di un altro sarcotterigio arcaico (\"Guiyu\"), dei pi\u00f9 antichi placodermi (\"Entelognathus \"e \"Silurolepis\"), di alcuni pesci privi di mascelle (ad esempio i piccoli \"Dunyu\") e di alcuni acantodi. Il nome \"Megamastax \"deriva dal greco e significa \"grande bocca\", mentre l'epiteto specifico \"amblyodus \"significa \"denti smussati\".\nPaleoecologia.\nLe file di piccoli denti aguzzi marginali e i grandi denti arrotondati all'interno della bocca indicano che \"Megamastax \"era specializzato per la cattura di prede mobili e dotate di gusci duri. Vi era una fase di cattura della preda grazie ai piccoli denti aguzzi, seguita da una fase in cui il cibo veniva frantumato (grazie ai denti robusti e smussati). \u00c8 probabile che tra le prede di \"Megamastax \"vi fossero i piccoli pesci privi di mascelle come \"Dunyu\". Questa disposizione dei denti era molto diversa da quella del sarcotterigio contemporaneo \"Guiyu\", il quale possedeva grandi denti aguzzi sul coronoide, simili a zanne. Ci\u00f2 indica che gi\u00e0 nel Siluriano, all'inizio della loro storia evolutiva, gli gnatostomi furono in grado non solo di sviluppare grandi dimensioni, ma di raggiungere diversi gradi di specializzazioni trofiche.\nImplicazioni paleoclimatiche.\nLa scoperta di \"Megamastax \"ha implicazioni sulla comprensione dell'antica atmosfera. Vi sono prove di un innalzamento globale dei livelli di ossigeno (che per la prima volta super\u00f2 o comunque uguagli\u00f2 quelli attuali) verso la met\u00e0 dell'Era Paleozoica, che probabilmente coincise con la diffusione delle piante sulla terraferma. Vi sono due modelli, che suggeriscono il picco di questo innalzamento nel Siluriano superiore (circa 420 milioni di anni fa) o nel Devoniano inferiore (circa 400 milioni di anni fa). L'assenza di grandi pesci predatori nel Siluriano \u00e8 stato visto come un indicatore di bassi livelli di ossigeno in questo periodo (Dahl e Hammarlund, 2011). I pesci attuali tendono ad essere maggiormente sensibili all'anossia rispetto agli invertebrati, e sembra che i grandi pesci predatori abbiano una maggiore necessit\u00e0 di ossigeno rispetto a quelli piccoli. I bassi livelli di ossigeno, quindi, potrebbero aver favorito lo sviluppo di predatori invertebrati come i nautiloidi o gli scorpioni di mare; tuttavia, la scoperta di \"Megamastax \"nella formazione Kuanti riduce la plausibilit\u00e0 del \"modello Devoniano\"."}
{"id": "5010449", "revid": "22356", "url": "https://it.wikipedia.org/wiki?curid=5010449", "title": "Megamastax", "text": ""}
{"id": "5010451", "revid": "767487", "url": "https://it.wikipedia.org/wiki?curid=5010451", "title": "Somewhere Slow", "text": "Somewhere Slow \u00e8 un film del 2013 diretto da Jeremy O'Keefe."}
{"id": "5010457", "revid": "111433", "url": "https://it.wikipedia.org/wiki?curid=5010457", "title": "Dinastia dei Kn\u00fdtlinga", "text": ""}
{"id": "5010471", "revid": "7259", "url": "https://it.wikipedia.org/wiki?curid=5010471", "title": "Episodi di Last Cop - L'ultimo sbirro (quinta stagione)", "text": "La quinta e ultima stagione della serie televisiva Last Cop - L'ultimo sbirro \u00e8 stata trasmessa in prima visione assoluta in Germania da Sat.1 dal 24 aprile al 2 giugno 2014.\nIn Italia la stagione \u00e8 stata trasmessa in prima visione da Rai Premium dal 26 ottobre al 16 novembre 2015.\nVecchi amici.\nTrama.\nA causa del suo comportamento contro le regole, Mick \u00e8 stato trasferito alla stradale, mentre Andreas lavora per la Landeskriminalamt (LKA) insieme a Holger Brawitsch e Lutz G\u00f6rnemann, due ex colleghi di Mick, al comando del commissario Klaus Koller. Un giorno l'uomo viene trovato morto carbonizzato nella sua auto in quello che sembra un suicidio dovuto alla depressione. Secondo la moglie Vera Koller, Brawitsch e G\u00f6rnemann, per\u00f2, Koller si sarebbe suicidato perch\u00e9 Andreas lo ricattava, minacciando di rivelare che alcuni anni prima aveva falsificato dei documenti per proteggere una famiglia armena. Andreas, tuttavia, \u00e8 completamente estraneo alla vicenda e non ha idea del motivo per cui, di punto in bianco, il commissario gli abbia dato trentamila euro prima di morire.\nIl mistero.\nTrama.\nBrawitsch e G\u00f6rnemann denunciano Andreas al nuovo commissario, che lo sospende dal servizio per aver ricattato un collega. Andreas e Mick decidono quindi di collaborare per risolvere il mistero: Andreas scopre che Koller pensava che lui fosse il ricattatore perch\u00e9 aveva visto il dossier falsificato sulla sua scrivania, mentre Mick impedisce a un ladro di rubare un computer portatile da casa Koller e trova la mail del ricattatore. Grazie a questa, Brawitsch e G\u00f6rnemann vengono costretti a ritirare la denuncia contro Andreas, che torna in servizio, mentre Mick chiede loro di raccontargli cosa stia succedendo; dopo averci pensato a lungo, Brawitsch decide di rivelargli tutto, ma viene ucciso prima di poterlo fare. Nella tasca del morto Andreas trova un biglietto con la data di nascita della figlia di Mick.\nVerso la verit\u00e0.\nTrama.\nDopo aver fatto visita a sua figlia Isabelle - che gli nasconde la presenza di un misterioso ospite - Mick fa pressioni su G\u00f6rnemann per spingerlo a rivelare cosa sia successo nel 2002 e l'identit\u00e0 del ricattatore di Koller. Andreas invece viene sollevato dalle indagini sui due omicidi dal commissario Bremme ed affiancato alla collega Anja Russeck per occuparsi di una banda specializzata in furti d'auto di lusso.\nLe sette lettere.\nTrama.\nMick ruba dagli uffici della direzione di polizia di Essen un documento relativo all'operazione di controllo del passaggio dal Marco all'Euro svoltasi a cavallo tra 2001 e 2002. Oltre ai nomi di Koller, Brawitsch e G\u00f6rnemann, trova quelli di Bremme, Ferchert e di un sesto uomo la cui identit\u00e0 \u00e8 stata censurata.\nPolvere dal passato.\nTrama.\nConvinto dal riaffiorare dei ricordi di essere stato presente all'operazione Marco-Euro, Mick indaga per cercare conferme a questa ipotesi. Intanto Andreas e Anja analizzano i documenti della Bundesbank alla ricerca di anomalie.\nUna gita in paradiso.\nTrama.\nMick scappa dall'aeroporto e nonostante sia ricercato per l'omicidio del funzionario della Bundesbank si mette alla ricerca di suo padre, l'unica persona che potrebbe essere disposta a fornirgli informazioni sulla notte di San Silvestro del 2001. Andreas, accusato dai colleghi di aver lasciato fuggire un assassino, cerca di ricostruire le mosse del suo amico.\nLa truffa del secolo.\nTrama.\nFerchert si accorda con Mick per un incontro, lasciando credere a G\u00f6rnemann e Bremme che si tratti di un'imboscata per uccidere Brisgau, ma fornisce ai due poliziotti un'indicazione sbagliata sul luogo dell'appuntamento. Assieme a Meisner spiega a Mick come si svolse il piano per il furto dei Marchi destinati all'inceneritore e la loro sostituzione con dei falsi. Nel frattempo Anja attira Andreas nella tipografia dove fu realizzato il denaro contraffatto, gestita dalla sua compagna Irina.\nTutto in famiglia.\nTrama.\nSaputo da Andreas che Vera Koller ha ritirato tutti i soldi provenienti dalle Isole Cayman, Mick anticipa le mosse della donna andando alla sua abitazione, dove scopre l'identit\u00e0 del ricattatore."}
{"id": "5010492", "revid": "6923", "url": "https://it.wikipedia.org/wiki?curid=5010492", "title": "Antonio Tiberio", "text": "Professore ordinario di Principi e Fondamenti del Servizio Sociale presso l'Universit\u00e0 \"Guglielmo Marconi\" di Roma, all'attivit\u00e0 accademica ha finora affiancato quella di studioso delle scienze psicologiche e sociali, saggista ed editorialista. Tra le sue opere pi\u00f9 note il \"Dizionario del\" \"sociale (2001\"), tra quelle pi\u00f9 nuove \"Principi,valori e fondamenti del servizio sociale(2015)\", \"I Servizi Sociali. Guida per psicologi e operatori sociali(2015)\" e \"Empatia. Guida per psicologi e assistenti sociali(2017)\". Ha inoltre collaborato con la Magistratura, occupandosi di pedofilia e violenza su minori in qualit\u00e0 di magistrato onorario, fornendo strumenti di supporto e aiuto a diverse vittime sofferenti.\nLa prima infanzia.\nNasce a Tollo, un piccolo comune della provincia di Chieti. Fin da piccolo i suoi amati genitori gli trasmettono i sani principi e i giusti valori e, con l'inizio dell'et\u00e0 scolastica, trascorre parte del suo tempo libero a leggere libri immerso nelle campagne di famiglia, dove ha occasione di contemplare il lavoro dei contadini, la bellezza della natura, la vita degli animali. Il futuro Professore, di famiglia benestante ma bambino molto sensibile, ha quindi occasione di riflettere fin dall'infanzia, sull'importanza dell'amore nella famiglia, sulle ingiustizie sociali,sui sacrifici, sulla semplicit\u00e0 delle cose che possono rendere o meno felice. Caratterizzato fin da piccolo da uno spirito molto sensibile e altruista, getta dunque le basi culturali, ideologiche e intellettuali per i suoi futuri studi e ricerche nel sociale.\nLa carriera accademica e l'attivit\u00e0 di ricerca.\nLaureatosi in Scienze Sociali presso l'Universit\u00e0 Ca'Foscari di Venezia,ha portato avanti i suoi studi sulle abilit\u00e0 relazionali e ha esteso la sua attivit\u00e0 di ricerca all'intero settore sociale e alle relazioni d'aiuto. In particolare ha applicato il rapporto empatico in ambito sociosanitario e relazionale nonch\u00e9, per la prima volta in Italia, nei vari settori della scuola e addirittura del lavoro.\nIn una classe con pi\u00f9 empatia tra gli allievi e tra allievi e professori ha trovato meno conflitti, meno assenze e miglior rendimento didattico, con maggiori risultati.\nPer quanto riguarda il settore del lavoro, ha applicato l'empatia, particolarmente, ai casi di separazione e divorzio,nei quali,\ncon un buon rapporto empatico, ha riscontrato maggiore facilitazione nella risoluzione dei conflitti.\n\u00c8 stato autore di numerosi libri e pubblicazioni sia in ambito strettamente sociale che sull'empatia, la comunicazione, le abilit\u00e0 relazionali e le separazioni/divorzi.\nLa teoria dell'empatia.\nIl termine empatia deriva dalla traduzione del termine inglese \"empathy\", coniato da \"Tichener\",nel 1909, come traduzione de termine tedesco \"einfuhlung\", introdotto in psicologia da Lipps. Le idee di Lipps sull'empatia derivavano da un'ampia letteratura esistente, e questo \u00e8 chiaramente dimostrato dal fatto che, allo stesso tempo e in modo indipendente,nel 1897, \"Vernon Lee\" aveva sviluppato una propria teoria dell'empatia. L'empatia risulta, fino al primo decennio del novecento, un concetto di interesse ancora legato alla filosofia estetica, ma con gli scritti di autori come \"Tichener,Scheler e Stein\" diviene oggetto di una riflessione di ordine differente. \"Vischer\" e \"Lipps\" riferivano l'empatia anche agli oggetti inanimati come, ad esempio, un'opera d'arte, mentre in psicologia il termine \u00e8 riferito esclusivamente alle relazioni umane. Letteralmente empatia significa \"sentire dentro\" in quanto \"em\" indica \"in\" o \"dentro\". Il termine non indica semplicemente il mettersi nei panni dell'altro ma, pi\u00f9 esattamente, \u00e8 sinonimo di comprensione profonda dell'altro, delle sue emozioni e dei suoi significati di riferimento pi\u00f9 profondi.\nQuando \"Tichener\" coni\u00f2 il termine \"empathy\" dal tedesco (servendosi del greco) voleva indicare un'identificazione talmente profonda con un altro essere fino a provarne i sentimenti o ad agirli mentalmente. Egli, infatti, scriveva che non solo si potevano vedere le manifestazioni dei sentimenti come la seriet\u00e0, la modestia, l'orgoglio, la cortesia e cos\u00ec via, ma che queste espressioni dei sentimenti potevano essere agite o sperimentate con i \"muscoli della mente\".\nSecondo Antonio Tiberio l'empatia \u00e8 una capacit\u00e0 umana che si sviluppa a partire dalla prima infanzia con l'acquisizione delle competenze relazionali di base e con la capacit\u00e0 di assunzione di ruolo. Si tratta di una capacit\u00e0 che \u00e8 costituita da componenti affettive e cognitive. Per questo motivo \u00e8 possibile parlare di empatia affettiva ed empatia cognitiva come se si trattasse di capacit\u00e0 separate. L'empatia \u00e8 suscettibile di apprendimento attraverso adeguati training di addestramento, e un maggiore o minore sviluppo della capacit\u00e0 empatica pu\u00f2 dipendere da svariati fattori, non ultimi quelli relativi alle relazioni familiari, all'educazione e allo sviluppo normale della personalit\u00e0. La comprensione empatica di un altro individuo attraverso l'esercizio di questa capacit\u00e0 implica lo svolgersi di un processo che segue tipicamente alcune fasi:\nInsieme ad altre competenze relazionali di base, quali il rispetto, la cordialit\u00e0, la concretezza e cos\u00ec via, \u00e8 uno dei fattori\npi\u00f9 potenti per la facilitazione del rapporto interpersonale nelle relazioni d'aiuto. Il concetto di empatia trova una larga applicazione in tutti quei settori (psicoterapia, scuola, medicina, lavoro sociale e cos\u00ec via) dove risulta essenziale una relazione umana significativa.\nIn \"psicoterapia\" trova un largo utilizzo soprattutto in seguito all'importanza attribuitale da \"C.R.Rogers\". Egli, infatti, la considerava uno dei fattori di cambiamento pi\u00f9 potenti nell'ambito delle relazioni d'aiuto. L'ipotesi principale di questo approccio, definito \"centrato sulla persona\", pu\u00f2 essere enunciata brevemente: gli individui hanno in s\u00e9 stessi ampie risorse per auto-comprendersi e per modificare il concetto di s\u00e9, gli atteggiamenti di base e gli orientamenti comportamentali. Queste risorse emergono quando viene fornito un clima definibile di \"atteggiamenti psicologici facilitanti\".\nVi sono tre condizioni che devono essere presenti affinch\u00e9 si stabilisca un clima che determini la crescita:\nIn questa teoria \u00e8 considerato il fattore probabilmente pi\u00f9 potente nell'apportare trasformazioni e apprendimento in una relazione. Essa ha potere curativo per se stessa ed \u00e8 un legame umano essenziale tra le persone. Essere empatici significa percepire lo schema di riferimento interiore di un altro con accuratezza e con le componenti emozionali e di significato ad esso pertinenti, come se una sola fosse la persona, ma senza mai perdere di vista questa condizione di \"\"come se\".\"\nI risultati di un atteggiamento empatico sono positivi anche in altri settori professionali quali le relazioni medico-paziente o docente-alunno. \u00c8 stato dimostrato che gli studenti con insegnanti altamente empatici, confrontati con i colleghi delle classi con insegnanti con un basso livello di empatia, presentano:\n\"a) meno giorni di assenza\"\n\"b) una accresciuta positivit\u00e0 del concetto di s\u00e9\"\n\"c) meno atti di vandalismo\"\n\"d) meno problemi di disciplina\"\nI professionisti che operano nell'ambito dei Servizi Sociali sono consapevoli che l'empatia \u00e8 il legame sostanziale delle relazioni umane, attraverso il quale trasmettono la propria cultura e la propria umanit\u00e0. Il sapere che le persone sperimentano sentimenti simili e condividono gli stessi bisogni costituisce le basi per la fiducia e la relazione con gli altri. Gli operatori del sociale sanno bene che l'empatia \u00e8 un mezzo fondamentale per favorire la crescita e il cambiamento.\nQuesta asserzione \u00e8 un postulato fondamentale delle professioni d'aiuto derivato dall'esperienza. Per gli operatori, infatti, l'empatia non \u00e8 un concetto astratto ma, al contrario, una modalit\u00e0 concretamente collegata alla tecnica e alla professionalit\u00e0. Nell'attivit\u00e0 dell'assistente sociale \u00e8 particolarmente importante un atteggiamento correttamente empatico, proprio al fine di favorire il compito che rientra nella specifica mission di questa figura professionale, cio\u00e8 salvaguardare la salute globale della persona e prendere in considerazione la domanda dell'utente nella sua globalit\u00e0.\nSi comprende come, riferendosi alla soggettivit\u00e0 dell'operatore assistente sociale, l'incontro con l'utenza sia portatore di diversi livelli di complessit\u00e0 che riguarda i bisogni, le motivazioni e le ideologie del professionista. Risulta utile, quindi, applicare ai Servizi sociali la proposta di questo modello di intervento empatico, proprio perch\u00e9 evidenzia l'importanza di sgombrare il campo da premesse mentali che siano caratterizzate da una focalizzazione difensiva su se stessi, invece che da un orientamento verso gli altri. L'incontro con il disagio, la sofferenza o la patologia pu\u00f2 avere effetti evocanti delle difficolt\u00e0 che ogni persona attraversa nel corso del proprio ciclo vitale, oppure pu\u00f2 fare risuonare intensamente emozioni ed esperienze passate. Si possono produrre, cos\u00ec, effetti destabilizzanti nell'operatore e di cronicizzazione dei problemi dell'utente.\nUn operatore che non riesca ad utilizzare le capacit\u00e0 empatiche come uno strumento di lavoro, senza restarne invischiato, rischia di avviarsi a una carriera di infelicit\u00e0 ed assumersi ruoli, come quello del salvatore o del farsi carico di problemi altrui per espiare chiss\u00e0 quali colpe, che utilizzano meccanismi transferali e difensivi piuttosto che l'empatia. Le azioni formative dovrebbero essere mirate, quindi, a stimolare negli allievi il desiderio di confrontarsi e conoscere se stessi e la propria mission, attivando processi di riflessione sul proprio modo di essere.\nSolo un modo di essere veramente empatico potr\u00e0 favorire il riconoscimento nell'utente e nel suo contesto di vita, non solo delle carenze, per colmarle attraverso interventi assistenziali, ma anche delle risorse, per affiancarsi al soggetto senza sostituirlo e aiutarlo a riappropriarsi delle proprie competenze.\nSpessi gli assistenti sociali sono chiamati dai servizi del territorio ad operare in situazioni che rivestono carattere di urgenza e che sollecitano le risorse personali del professionista, soprattutto dal punto di vista emotivo. L'urgenza di situazioni acute pu\u00f2 limitare l'attenzione dell'assistente sociale a interventi immediati, dove l'assistenza materiale e la procedura burocratica occupano tutta la sua attenzione, determinando un'importanza secondaria dell'interazione interpersonale. Cos\u00ec, a volte, la scena interiore \u00e8 occupata esclusivamente dall'obiettivo di erogare il tale contributo alla famiglia, dalla relazione al giudice, dalla preoccupazione di dover affrontare una situazione familiare violenta. Non \u00e8 difficile in questi casi perdere di vista l'obiettivo di essere empatici, presi dalla speranza di arrivare a pi\u00f9 presto alla fine della giornata."}
{"id": "5010493", "revid": "228587", "url": "https://it.wikipedia.org/wiki?curid=5010493", "title": "Manuel Lisa", "text": "Fu tra i fondatori a Saint Louis della Missouri Fur Company, una delle prime ditte di commercio delle pelli. Lisa si guadagn\u00f2 il rispetto delle trib\u00f9 di nativi americani della regione del fiume Missouri, come Teton Sioux, Omaha e Ponca.\nDopo essere stato nominato agente indiano durante la guerra anglo-americana, Lisa utilizz\u00f2 la sua influenza sulle trib\u00f9 per incoraggiarle ad allearsi con gli Stati Uniti e combattere le trib\u00f9 alleate del Regno Unito. Nonostante fosse gi\u00e0 sposato con una donna europeo-americana di St. Louis, dove tenne la residenza, nel 1814 Lisa spos\u00f2 \"Mitain\", figlia di Grande Alce, capo degli Omaha, nel corso di un'alleanza. Ebbero due figli, trattati da Lisa in modo equo rispetto ai figli ufficiali nel suo testamento.\nGiovent\u00f9.\nSi conosce poco dei primi anni di vita di Manuel Lisa, ma si crede che sia nato nel 1772 a New Orleans, allora parte della Louisiana spagnola. Fu ceduta alla Spagna dalla Francia dopo la vittoria britannica nella guerra dei sette anni, quando i britannici ricevettero dalla Spagna la Florida in cambio delle terre francesi ad ovest del fiume Mississippi. Il padre, Christoval de Lisa, nacque in Murcia, in Spagna, mentre la madre, Maria Ignacia Rodriguez, proveniva da una famiglia coloniale di St. Augustine (Florida). \u00c8 probabile che Christoval giunse in Louisiana spagnola al servizio del governatore Alejandro O'Reilly, il quale avvi\u00f2 la propria tenuta nel 1769.\nNel 1789 Manuel Lisa commerciava lungo il Mississippi a New Madrid; la successiva citazione di Manuel Lisa fu di nuovo a New Madrid dopo il ritorno dal commercio sul Wabash.\nMatrimonio e famiglia.\nNel 1796 Lisa spos\u00f2 Polly Charles Chew (m. 1817), una giovane vedova di New Orleans. Dopo aver ottenuto una concessione terriera in Missouri si trasfer\u00ec a Saint Louis, centro del fiorente commercio locale di pelli fondato dai coloni francesi provenienti anche da New Orleans. Polly Lisa visse in citt\u00e0 con i tre figli mentre il marito comp\u00ec lunghe spedizioni in vari territori indiani nella parte alta del fiume Missouri.\nDopo aver fondato Fort Lisa attorno al 1813, dove oggi si trova Omaha, Lisa cerc\u00f2 di stringere alleanze con le trib\u00f9 locali come quella degli Omaha. Dopo essere stato nominato agente indiani della zona dal governatore del territorio del Missouri, nel 1814 Lisa spos\u00f2 \"Mitain\" (scritto anche \"Mitahne\"), figli di Grande Alce, capo degli Omaha fino al 1846. Entrambi lo videro come un'alleanza strategica. Lisa e Mitain ebbero due figli, Rosalie e Christopher, nati negli anni successivi alle spedizioni di Lisa ed al passaggio dell'inverno a Fort Lisa.\n\"Parentele e legami di affinit\u00e0 si dimostrarono pi\u00f9 che utili per i commercianti. Furono una fonte di potere ed un modo per ottenere successo nel commercio\". Solo i commercianti furono scelti per sposare donne di ceto alto, come le figlie dei capi, dato che i capi vedevano in questi matrimoni un modo per incrementare il proprio potere. Avendo gli Omaha un sistema patrilineare, i figli di Lisa e Mitain furono considerati \"bianchi\" come il padre. La trib\u00f9 li protesse, ma a meno che non venissero adottati da qualche uomo della trib\u00f9 non sarebbero stati considerati Omaha e non avrebbero avuto un posto nel clan, l'unit\u00e0 base della famiglia.\nPolly Chew Lisa mor\u00ec nel 1817 a Saint Louis mentre Manuel Lisa era impegnato in una spedizione. Al suo ritorno l'anno dopo, il 5 agosto 1818, Lisa spos\u00f2 la vedova Mary Hempstead Keeny, sorella del suo amico avvocato Edward Hempstead. Essendo vedova era migrata con i genitori ed i fratelli dal Connecticut per unirsi ai quattro fratelli gi\u00e0 in Missouri.\nNel 1819 Lisa port\u00f2 con s\u00e9 la sua nuova moglie Mary in una nuova spedizione e durante l'inverno a Fort Lisa, in Nebraska. Tent\u00f2 di ottenere la custodia dei figli avuti da \"Mitain\". Lei gli permise di riportare Rosalie a Saint Louis l'nno dopo per farla studiare alla scuola cattolica, ma si rifiut\u00f2 di consegnargli Christopher. Lisa cit\u00f2 sia Rosalie che Christopher nel proprio testamento, assieme ai figli della prima moglie Polly Chew. Solo Rosalie Lisa Ely (circa 1815-1904) sopravvisse fino all'et\u00e0 adulta, si spos\u00f2 ed ebbe figli.\nTerra nel territorio della Louisiana.\nNel 1799 Manuel Lisa chiese una concessione terriera. Secondo la sua lettera indirizzata al governatore spagnolo, Manuel l'avrebbe voluta \"su una delle rive del fiume Missouri, in un luogo dopo si potessero trovare piccoli torrenti che sfociavano nel suddetto fiume, in modo da facilitare l'allevamento di bestiame e, nello stesso tempo, poter trasportare la carne salata ed essiccata nella capitale. Dopo aver ricevuto la concessione Manuel Lisa e la moglie si trasferirono a Saint Louis dove acquistarono una casa a Second Street nei pressi del fiume Mississippi.\nPrime spedizioni commerciali.\nLisa si trasfer\u00ec probabilmente a Saint Louis per entrare nel commercio delle pelli, principale commercio della regione. Nel 1802 aveva ottenuto dagli ufficiali francesi il monopolio con la nazione Osage. Il monopolio era stato in precedenza di Auguste Chouteau, il colono francese che per primo si insedi\u00f2 a Saint Louis. Dopo l'acquisto della Louisiana e l'annessione del territorio agli Stati Uniti d'America, la relazione tra Lisa e gli ufficiali governativi non fu cos\u00ec forte. Lott\u00f2 con Pierre Chouteau, importante membro della famiglia fondatrice, che si era guadagnato il titolo di agente indiano. Chouteau ed il fratello era diventati ricchi con il commercio delle pelli.\nLisa aveva una relazione difficile con James Wilkinson, allora governatore del territorio della Louisiana. Wilkinson, che si scopr\u00ec poi essere una spia della corona spagnola, rifiut\u00f2 la richiesta di Lisa di creare rotte commerciali per Santa Fe (Nuovo Messico), allora ancora sotto il dominio spagnolo. Nel 1806 Wilkinson avvis\u00f2 Zebulon Pike, impegnato nella spedizione Pike, di impedire a Lisa di commerciare con Santa Fe.\nContrastato dal governo e dalla famiglia Chouteau, Lisa inizi\u00f2 ad organizzare una spedizione commerciale nella parte alta della regione del Missouri. Nella prima spedizione, partita nell'aprile 1807, Lisa ed i suoi 42 uomini risalirono il Missouri fino a raggiungere la foce dello Yellowstone. Dopo aver risalito lo Yellowstone per circa 260\u00a0km Lisa fond\u00f2 una trading post il 21 novembre alla foce del Bighorn nell'odierno Montana. Chiamato Fort Raymond in onore di suo figlio (noto anche come Fort Manuel), fu il primo avamposto simile nella regione dell'alto Missouri.\nLisa incaric\u00f2 John Colter di esplorare la regione e commerciare con la vicina trib\u00f9 Blackfoot. Durante l'esplorazione Colter divenne il primo europeo conosciuto a visitare l'attuale parco nazionale di Yellowstone. Parl\u00f2 di quello che chiam\u00f2 inferno di Colter (Colter's Hell).\nNel luglio In 1808, dopo un'ottima stagione commerciale, Lisa part\u00ec da Fort Raymond lasciando dietro di s\u00e9 un piccolo gruppo di uomini per l'inverno. Nonostante le operazioni fossero vantaggiose per Lisa, l'avamposto sub\u00ec frequenti attacchi da parte dei Blackfoot. In questi anni di spedizioni di Lisa in alto Missouri la moglie Polly ed i figli vissero a Saint Louis.\nCreazione della Missouri Fur Company.\nAl suo ritorno a Saint Louis nell'agosto del 1808, Lisa fond\u00f2 la Missouri Fur Company (a volte chiamata St. Louis Missouri Fur Company), una joint venture con Jean Pierre Chouteau, Pierre Chouteau Jr., William Clark, Andrew Henry ed altri famosi commercianti di Saint Louis. Jean Pierre Chouteau proveniva da New Orleans, e cos\u00ec i due avevano legami con la locale comunit\u00e0 francese e spagnola creola. La compagnia fu creata come accordo temporaneo, progettata per essere sciolta o riorganizzata dopo tre anni.\nNella primavera del 1809 Lisa torn\u00f2 a Fort Raymond con una grossa spedizione composta da 350 uomini, circa la met\u00e0 dei quali statunitensi, ed il resto franco-canadesi o creoli. Avevano 13 barche e chiatte caricate con cibo, munizioni ed oggetti da scambiare con gli indiani, e la risalita del Missouri fu lenta. Lisa trasfer\u00ec il contenuto del forte alla nuova compagnia ed abbandon\u00f2 l'avamposto.\nCon l'aiuto di buona parte dei suoi uomini Lisa costru\u00ec il primo Fort Lisa (chiamato anche Fort Manuel) nei pressi dell'attuale Bismarck (Dakota del Nord). Si trovava vicino al villaggio di \"Gros Ventre\" tra le foci del Little Missouri e del Knife. Dopo che il nuovo forte fu costruito, Lisa torn\u00f2 a Saint Louis nell'ottobre 1809. L'anno dopo risal\u00ec il fiume fino a Fort Lisa ed inizi\u00f2 il commercio. Torn\u00f2 a Saint Louis nell'autunno del 1810.\nNell'aprile del 1811 Lisa inizi\u00f2 l'ultima spedizione dei primi tre anni della Missouri Fur Company con due obiettivi: trovare l'allora perduto commerciante Andrew Henry e trasportare le propriet\u00e0 rimaste a Fort Lisa fino a Saint Louis. La spedizione divenne famosa quando le sue barche rubarono il Missouri alla rivale spedizione Astor guidata da William Price Hunt per conto della American Fur Company, fondata tre settimane prima. Lisa rimase tra le trib\u00f9 Mandan e Arikara fino al ritorno di Henry, ed insieme a lui torn\u00f2 a Saint Louis alla fine del 1811.\nQuando la Missouri Fur Company fu riorganizzata nell'inverno del 1811-1812, Lisa divenne il pi\u00f9 importante tra i soci. Quell'anno costru\u00ec una casa in mattoni a Saint Louis per sottolineare il proprio successo. In precedenza aveva costruito un magazzino in pietra per la propria ditta di pelli, rimasto in piedi fino alla fine degli anni 1930 quando fu demolito per permettere nuovi sviluppi.\nNel maggio 1812 Lisa torn\u00f2 a Fort Lisa e vi commerci\u00f2 fino al ritorno a Saint Louis il 1\u00ba giugno 1813. Lisa si trovava a Fort Lisa in Dakota del Nord quando \"Sacajawea\", storica interprete e guida della spedizione di Lewis e Clark, mor\u00ec nel forte il 20 dicembre 1812. Fu sepolta qui.\nDurante il viaggio costru\u00ec un nuovo forte a valle del fiume, chiamato anch'esso Fort Lisa in quella che oggi \u00e8 Omaha. In quel periodo Lisa divenne il primo colo statunitense conosciuto del Nebraska. Il suo avamposto divenne uno dei pi\u00f9 importanti della regione e la base per il successivo sviluppo della principale citt\u00e0 del Nebraska.\nGuerra anglo-americana.\nNel giugno 1812 il Congresso degli Stati Uniti d'America decise di dichiarare guerra al Regno Unito. Dopo il suo ritorno a Saint Louis nel 1813, Lisa seppe del timore che gli agenti britannici convincessero le trib\u00f9 dell'alto Missouri ad attaccare gli insediamenti nei territori settentrionali ed occidentali. La guerra fece crollare il commercio delle pelli con le trib\u00f9 settentrionali su entrambi i lati del confine. Nel 1813 i britannici ed i loro alleati nativi americani bruciarono il Fort Lisa del Dakota del Nord. Come altri commercianti Lisa dovette sospendere le operazioni durante la guerra.\nAll'inizio del 1814 William Clark, governatore del territorio del Missouri, nomin\u00f2 Lisa agente indiano per le trib\u00f9 situate sopra la foce del Kansas con un salario annuo di 548 dollari. Lisa part\u00ec per Fort Lisa in Nebraska, dove strinse un'alleanza tra Stati Uniti d'America e le trib\u00f9 indiane del Missouri quali Omaha e Ponca. Fu particolarmente efficace tra i Teton Sioux a monte del fiume nell'attuale Minnesota, che si prepararono ad attaccare le trib\u00f9 alleate con i britannici. Mentre si accordava con queste trib\u00f9, nel 1814 Lisa spos\u00f2 \"Mitain\". Era la figlia di Grande Alce, principale capo degli Omaha. Lisa era ancora sposato legalmente con Polly, la prima moglie, ma gli europei-americani prendevano spesso mogli locali per farrorzare i legami con i nativi.\nIn seguito il governo statunitense riconobbe a Lisa il suo lavoro come \"grande servizio nell'evitare l'influenza britannica\" nell'area settentrionale. Dopo la fine della guerra nel 1815, Lisa riprese il commercio passando ogni inverno a Fort Lisa, Nebraska. Alla fine ebbe due figli da \"Mitain\": Rosalie e Christopher.\nVecchiaia.\nDopo la guerra la reputazione di Lisa a Saint Louis miglior\u00f2 grazie al successo nel commercio delle pelli e per aver aiutato gli statunitensi. Nel 1815 invit\u00f2 in citt\u00e0 43 capi nativi di varie trib\u00f9 che abitavano la zona tra il Mississippi ed il Missouri in modo da rafforzare l'alleanza, e li ospit\u00f2 per tre settimane. Li condusse a Portage des Sioux per incontrare i commissari William Clark, Edwards e Auguste Chouteau e firmare trattati di amicizia. Circa due settimane dopo ospit\u00f2 altri 24 capi Pawnee, Missouri e Sioux prima della firma di un nuovo trattato.\nA Saint Louis Lisa era considerato un alleato della \u00e9lite terriera. Divenne pi\u00f9 amico degli importanti statunitensi di Saint Louis, compresi Edward Hempstead, avvocato e proprietario terriero e Thomas Hart Benton, editore del \"St. Louis Enquirer\". Nell'autunno del 1817, mentre il commerciante era impegnato in una spedizione lungo il Missouri, la prima moglie Polly Lisa mor\u00ec.\nNel 1818 Lisa era fra i residenti di Saint Louis che decisero di dare il benvenuto al neo arrivato vescovo Louis William Du Bourg. Decise di rendere Saint Louis la sede episcopale della diocesi di Louisiana e Florida. Lisa ed altre famiglie creole racimolarono i soldi per la costruzione di una chiesa (oggi chiamata vecchia cattedrale) nei pressi del fiume. Dopo il ritorno dalla spedizione di quell'anno, il 5 agosto 1818, Lisa spos\u00f2 la vedova Mary Hempstead Keeny (sorella di Edward Hempstead). Come segno del livello sociale di Lisa, Pierre Chouteau fu suo testimone nel suo secondo matrimonio.\nDopo aver vissuto un anno a Saint Louis Lisa port\u00f2 Mary con s\u00e9 a passare l'inverno del 1819-1820 a Fort Lisa in Nebraska (Mary Lisa divenne la prima donna di discendenza europea a risalire cos\u00ec tanto il fiume Missouri). Quando i due arrivarono, Lisa fece allontanare dal forte la seconda moglie \"Mitain\".\nAl tempo della sua spedizione del 1819 Lisa aveva sviluppato forti legami con Omaha, Ponca, Yankton e Teton Sioux, Mandan ed Arikara. Fu importante per l'espansione del \"confine commerciale di Saint Louis\" fino ai fiumi Yellowstone e Bighorn ed alle trib\u00f9 in precedenza sotto l'influenza britannica. Nel 1829 la Missouri Fur Company aveva investito un capitale di circa 10\u00a0000 dollari, il valore pi\u00f9 alto tra le ditte del tempo.\nNonostante Lisa sia tornato a Saint Louis in buona salute nell'aprile 1820, si ammal\u00f2 poco dopo. La sconosciuta malattia ne provoc\u00f2 la morte a Sulphur Springs (oggi parte di Saint Louis) il 12 agosto 1820. Fu sepolto nel cimitero di Bellefontaine nella cappella della famiglia Hempstead. Nonostante il suo testamento prevedesse 2000 dollari per ogni figlio al raggiungimento della maggiore et\u00e0 (compresi i figli avuti da \"Mitain\"), non esistono prove che questi ricevettero del denaro. Lo storico Chittenden crede che Lisa avesse lasciato pochi beni nella sua tenuta.\nDopo la sua morte Joshua Pilcher guid\u00f2 la Missouri Fur Company con vari nomi fino al 1830 circa. Nel 1830 John Jacob Astor acquis\u00ec il monopolio con la propria American Fur Company. Quando il commercio delle pelli sub\u00ec un declino Pilcher sciolse la Missouri Fur Company."}
{"id": "5010497", "revid": "991694", "url": "https://it.wikipedia.org/wiki?curid=5010497", "title": "Link\u00f6pings FC", "text": ""}
{"id": "5010504", "revid": "714843", "url": "https://it.wikipedia.org/wiki?curid=5010504", "title": "Musica molisana", "text": ""}
{"id": "5010506", "revid": "1924342", "url": "https://it.wikipedia.org/wiki?curid=5010506", "title": "La Grange (singolo)", "text": "La Grange \u00e8 un singolo del gruppo musicale statunitense ZZ Top, pubblicato nel 1973 come unico estratto dal terzo album in studio \"Tres Hombres\".\n\u00c8 una delle canzoni di maggior successo del gruppo, e la rivista Rolling Stone l'ha inclusa nella lista \"100 Greatest Guitar Songs of All Time\" classificandola alla posizione 74.\nIl riff principale presenta una spiccata somiglianza con Shake Your Hips."}
{"id": "5010507", "revid": "686936", "url": "https://it.wikipedia.org/wiki?curid=5010507", "title": "Universit\u00e0 statale dell'Oklahoma", "text": ""}
{"id": "5010515", "revid": "36426", "url": "https://it.wikipedia.org/wiki?curid=5010515", "title": "Gabinetto dei Disegni e Stampe", "text": ""}
{"id": "5010525", "revid": "196390", "url": "https://it.wikipedia.org/wiki?curid=5010525", "title": "Giovanni di Mandeville", "text": ""}
{"id": "5010526", "revid": "585241", "url": "https://it.wikipedia.org/wiki?curid=5010526", "title": "Sadoc", "text": "Egli aiut\u00f2 il re Davide durante la rivolta del figlio Assalonne e fu quindi determinante nel portare al trono il re Salomone. Dopo che Salomone ebbe eretto il Tempio di Gerusalemme, Sadoc ne fu il primo Sommo sacerdote.\nIl profeta Ezechiele loda i figli di Sadoc come strenui oppositori del paganesimo durante il periodo del culto verso dei stranieri ed indica i loro diritti ereditari e privilegi come unici nel futuro tempio.\nBibbia ebraica.\nSadoc discendeva in linea paterna da Eleazaro (o Lazzaro), figlio di Aronne, il primo sommo sacerdote. La relazione con Sadoc \u00e8 presentata nella discendenza di Esdra come la nona generazione, in linea paterna diretta, discendente da Fineas, figlio di Eleazaro.\nIn ordine cronologico Sadoc \u00e8 citato per la prima volta come sostenitore di Davide a Hebron. Durante la ribellione di Assalonne, viene citato Sadoc, che, portando con s\u00e9 l'Arca dell'Alleanza insieme ai Leviti, voleva accompagnare il fuggitivo Davide; il re li convinse a rimanere a Gerusalemme, ove gli sarebbero stati pi\u00f9 utili, cosi effettivamente capit\u00f2 che Achimaaz, il figlio di Sadoc, insieme a Gionata, figlio di Abiatar, portassero al re fuggitivo un messaggio che gli salv\u00f2 la vita.\nSia Sadoc sia Abiatar si alternarono in Gerusalemme, durante il frettoloso esilio di re Davide, nella funzione di Sommo sacerdote. Ma quando re Davide chiese consiglio ad Urim e Tummim tramite Abiatar, non ebbe la risposta divina, il che port\u00f2 alle dimissioni di Abiatar dalla funzione di Sommo sacerdote. Successivamente, quando Adonia si adoper\u00f2 per succedere in trono a Davide, Abiatar si schier\u00f2 dalla sua parte, Salomone, figlio di Davide, lo espulse da Gerusalemme e rafforz\u00f2 l'alto ministero sacerdotale di Sadoc, che, insieme a Natan il profeta, sostenne l'ascesa al trono di Salomone.\nUnzione di Salomone.\nSecondo il \"I Libro dei Re\" 1:39, Sadoc offici\u00f2 la funzione di unzione di Salomone come re.\nI rotoli del Mar Morto.\nI \"manoscritti del Mar Morto\" prevedono un ruolo centrale per i figli del sacerdote Sadoc all'interno della comunit\u00e0; il Maestro di Giustizia (\"Moreh Zedek\"), citato come fondatore potrebbe puntare ai sadochiti, mentre la frase \u00abEssere come uno che segue la Legge e [condivide] benessere e riconciliazione [basato sulla] con la bocca dei figli di Sadoc, il contraente dell'alleanza.\u00bb dal documento della Regola della Comunit\u00e0, suggerisce che i capi della medesima fossero figli di Sadoc.\nNella letteratura rabbinica.\nI commentatori rabbinici spiegano che la continuit\u00e0 del gran sacerdozio \u00e8 proposta ai discendenti di Fileas da questi noti versetti. Secondo alcuni commentatori rabbinici Fineas pecc\u00f2 a causa della sua mancata disponibilit\u00e0 a perseguire l'\"istruzione sulla Torah\" alle masse ai tempi che condussero alla battaglia di Gibeah. Inoltre egli manc\u00f2 nell'individuare la necessit\u00e0 di sciogliere Jefte dal suo voto. Di conseguenza il sommo sacerdozio gli venne tolto e dato alle generazioni di Itamar, sostanzialmente Eli ed i suoi figli.\nTransizione sacerdotale.\nDopo il peccato dei figli di Eli, Ofni e Finehas, comparve ad Eli un uomo che gli profetizz\u00f2 la perdita, per le sue generazioni future, del sommo sacerdozio:\nNumerosi studiosi indicano che Sadoc era il soggetto della profezia quando Sadoc della progenie di Eleazaro venne infine nominato sommo sacerdote. \nSadoc, come discendente in linea paterna da Fineas (figlio di Eleazar) recuper\u00f2 il sommo sacerdozio. I suoi figli, Aimaaz e Azariah, tennero il sommo sacerdozio, seguiti dai loro discendenti fino alla distruzione del Primo Tempio di Gerusalemme e, seguendo la costruzione del Secondo Tempio, ripresero la carica con Giosu\u00e8 il Gran Sacerdote, appartenendo alla linea sadochita. \nIl tentativo di tracciare una genealogia risalendo fino ad Eleazaro, il terzo figlio di Aronne, in contrapposizione ad Abiatar, suo contemporaneo e collega, che era visto come discendente di Eli e considerato membro del casato di Ithamar, fu compiuto dal Cronista (I Cronache, 5: 30-34) assumendo come preminenti gli Sadoc sui discendenti di Eli. All'inizio egli venne associato ad Abiatar ed a suo figlio. \u00c8 stata di conseguenza avanzata l'ipotesi che Sadoc officiasse nel Tabernacolo di Gibeon. Tale suddivisione di funzioni appere piuttosto dubbia comunque ed \u00e8 pi\u00f9 plausibile supporre che Sadoc abbia raggiunto gradualmente la parit\u00e0 di rango con i successori di Eli, grazie alla buona fortuna nell'ottenere i favori di Davide.\nSecondo il I Libro delle Cronache, un certo Sadoc, come giovane uomo, era stato uno di quelli che raggiunsero Davide ad Hebron e lo aiutarono a conquistare la corona su tutto Israele, con la corte che ora comprendeva ventidue capitani, e Flavio Giuseppe identifica espressamente tale Sadoc con l'omonimo Gran sacerdote.\nSoppressa la rivolta il re invi\u00f2 Sadoc ed Abiatar dagli anziani di Giuda, sollecitandoli ad affrettarsi a far rientrare il re in patria Sadoc manifest\u00f2 ancora una volta la sua fedelt\u00e0 al re, allorch\u00e9 spos\u00f2 la causa di Salomone contro Adonia. \nNella sua narrazione Flavio Giuseppe sostiene che Sadoc era un appartenente al casato di Fineas e quindi discendente di Eleazaro.\nLa dinastia dei sadochiti.\nLe date storiche mostrano che il Sommo sacerdozio rimase alla schiatta di sadochiti dal tempo di Sadoc, fino al sorgere dei Maccabei, verso il 167 a.C.. I discendenti di Sadoc crebbero in rango ed influenza, cosicch\u00e9 suo figlio Azaria fu uno dei dignitari di Salomone ed Aimaaz, che spos\u00f2 una figlia di Salomone, Bosmat, era probabilmente un altro dei figli di Sadoc. O Sadoc stesso o suo nipote era il capo dei preti Aronnidi e Jerusha, madre di Jotham, \u00e8 apparentemente definita figlia di Sadoc per sottolinearne il nobile lignaggio, poich\u00e9 il padre pu\u00f2 essere stato un discendente del primo Sadoc,\nUn Sadoc \u00e8 anche citato nella genealogia di Giuseppe, il padre putativo di Ges\u00f9.\nUn Rabbi Zadok \u00e8 citato nel Talmud (Bavli Gittin 56B) come salvato da Yohanan ben Zakkai, quando ebbe rapporti con Vespasiano.\nIl casato di Sadoc detenne il sommo sacerdozio per gran parte del periodo del Secondo Tempio, da Jehoshua ben Jehozadak dopo l'esilio, gi\u00f9 fino a Simone II, al suo figlio pi\u00f9 anziano Onias III e all'emergente figlio cadetto Giasone (o Giosu\u00e8), che introdusse il programma di ellenizzazione, che condusse infine alla rivolta dei Maccabei.\nFlavio Giuseppe scrive che Onias IV and\u00f2 a Leontopolis nel nomo di Eliopoli con un seguito significativo e allo scopo di fornire aiuto militare al faraone tolemaico; gli venne assegnata terra per erigere un tempio che rivaleggiasse con quello di Gerusalemme (sebbene Flavio Giuseppe ascriva anche questo ad Onias III, mentre la datazione suggerisce che il progetto fosse di Onias II). \u00c8 stato anche ipotizzato che Onias o membri del suo casato sadochita possano aver fondato la comunit\u00e0 a Qumran.\nLegame con i Sadducei.\nIl popolare fondatore dell'ebraismo riformato, Abraham Geiger, riteneva che la setta giudaica dei Sadducei prendesse il nome da Sadoc, con i capi proposti della setta i discendenti del medesimo.\nComunque, in base alle fonti chazaliche, le origini dei Sadducei furono contemporanee a quelle del gruppo Boethusiano, con i loro fondatori, Sadoc e Boethus, entrambi studenti dell'Antigono di Sokho, che precedette l'era Zugot durante il periodo del Secondo Tempio (\"Avoth deRabbi Nathan\", 5:2).\nLa letteratura chazalica tenne una visione fioca sia dei gruppi sadducei che di quelli boethusiani, non solo a causa del loro approccio, percepito come spensierato, di attenersi alla Torah scritta ed a quella orale, ma anche a causa dei loro tentativi di persuadere la gente comune a passare nei loro ranghi (Sifre al Deuteronomio).\nMos\u00e8 Maimonide, nel suo trattato \"Pirkei Avot\", Vede i sadducei come \"Gonvei Da'at\" (\"Ladri di conoscenza\") della grande nazione giudaica e dei negatori intenzionali della interpretazione chazalica della Torah (\"Torah Shebal Peh Rambam to Avoth\", cap. 2). Parimenti, nel suo trattato Mishneh Torah, il \"Ramban\" definisce I Sadducei come \u00ab\u2026danneggianti Israele e cause dell'abbandono, da parte della nazione, del seguire Iddio\u00bb (\"Hilchoth Avodah Zarah\", 10:2).\nAltre teorie.\nSi \u00e8 anche immaginato che, poich\u00e9 Sadoc non compare del testo di Samuele fino a dopo la conquista di Gerusalemme, egli fosse in realt\u00e0 un sacerdote gebuseo cooptato nella religione nazionale israeliana. \nIl professore della Harvard Divinity School, Frank Moore Cross chiama questa l'\"ipotesi gebusea\", la critica ampiamente, ma la definisce come punto di vista dominante fra gli studiosi contemporanei, in \"Canaanite Myth and Hebrew Epic: Essays in the History of the Religion of Israel\".\nUlteriore sostegno all'\"ipotesi gebusea\" pu\u00f2 venire dalla partecipazione di Sadoc nella cospirazione fra i nativi Gerusalemiti (cio\u00e8, Gebusei), comprendenti Natan e Batsheba, che soppiantarono l'anziano erede non-Gerusalemita al trono di re Davide, Adonia, in favore del figlio di Betsabea, Salomone, sottraendo cos\u00ec trono e successione a favore del partito dei cospiratori.\nAltrove nella Bibbia i Gebusei sono descritti in modo tale da suggerire che essi rendessero il culto allo stesso Dio degli israeliti, nel caso di Melchisedek. Ulteriore sostegno a questa teoria proviene dal fatto che altri Gebusei o residenti della Gerusalemme pre-israelitica portavano nomi che evocavano il principio o il dio Zedek (\"Tzedek\", vedi ad esempio Mechizedec e Adonizedek). Secondo questa teoria la linea di Aronne attribuita a Sadoc \u00e8 un'interpolazione tardiva ed anacronistica."}
{"id": "5010532", "revid": "71433", "url": "https://it.wikipedia.org/wiki?curid=5010532", "title": "Top of the Lake", "text": ""}
{"id": "5010536", "revid": "1543377", "url": "https://it.wikipedia.org/wiki?curid=5010536", "title": "Giulio Boninsegni", "text": " \nBiografia.\nNacque a Borgo Sansepolcro da Luigi e Domenica Beccherini. Si arruol\u00f2 nell'esercito come guardia nobile napoleonica, ma fu poi ordinato sacerdote. Nominato vicario generale della diocesi di Ravenna, divenne arcidiacono della metropolitana di Pisa. Dal 1832 al 1841 insegn\u00f2 storia ecclesiastica all'Universit\u00e0 di Pisa, cattedra da lui inaugurata il 10 ottobre 1832. Subentr\u00f2 a Gaetano Giorgini nella carica di provveditore generale della stessa Universit\u00e0, con decreto granducale del 3 ottobre 1841. Dalla fine del 1847 fu incaricato dal Granduca Leopoldo II di condurre una trattativa diplomatica col pontefice nel tentativo di costituzione di una lega politica italiana comprendente anche il Piemonte e stipulando un concordato fra la Toscana e la Santa Sede. Nel giugno 1848 venne eletto deputato nel collegio di Sansepolcro al Consiglio generale. Tra la fine del 1848 e l'inizio del 1849 cur\u00f2 a Pisa la riorganizzazione del battaglione universitario che aveva partecipato nel maggio alla battaglia di Curtatone e Montanara. Dopo la restaurazione granducale si dimise dalla carica di provveditore dell'Universit\u00e0 di Pisa per divenire priore della chiesa conventuale dell'Ordine dei Cavalieri di Santo Stefano.\nArchivio.\nPresso la Biblioteca Nazionale Centrale di Firenze \u00e8 conservato un fondo d'archivio contenente 420 lettere ricevute da Giulio Boninsegni tra il 1834 e il 1857, raccolte in 270 fascicoli. Altri due fascicoli contengono documenti di affari del 1856-1857 e atti, datati 1858, relativi all'eredit\u00e0 di Boninsegni. Il carteggio fu donato alla Biblioteca nel 1906 da Elvira Rosatelli, erede dello scrittore Giulio Piccini (Jarro), a sua volta discendente, tramite la madre Elisabetta Boninsegni, del destinatario delle lettere."}
{"id": "5010537", "revid": "729019", "url": "https://it.wikipedia.org/wiki?curid=5010537", "title": "Stazione di Colonna (SFV)", "text": "La stazione di Colonna \u00e8 una stazione ferroviaria dismessa posta sul tracciato della ferrovia Roma-Fiuggi-Alatri-Frosinone, soppressa dal 1984. Nelle vicinanze \u00e8 presente la fermata RFI di Colonna Galleria posta sulla ferrovia Roma-Cassino-Napoli.\nStoria.\nLa stazione venne inaugurata il 12 giugno 1916 in concomitanza con l'apertura al servizio del tronco da Roma a Genezzano della ferrovia Roma-Frosinone.\nVenne soppressa nel febbraio del 1984 con la chiusura del tronco San Cesareo-Pantano Borghese.\nStrutture e impianti.\nLa stazione possiede un fabbricato viaggiatori, uno scalo merci e tre binari di cui uno al servizio anche della banchina dello scalo.\nLo scalo \u00e8 composto da un magazzino, che sotto il tetto esterno ospitava anche le mensole della linea aerea (ancora esistenti), e da un piano caricatore.\nIl piazzale binari dispone di 6 binari tra cui 2 tronchi. Il binario 4, originariamente passante, con la sistemazione del piazzale nel 2006 divenne tronco.\nMuseo ferroviario.\nDal 2008 ha sede presso l'impianto la Ferrovia-museo della stazione di Colonna, museo fondato da Giuseppe Arena, deceduto nello stesso anno.\nI primi due rotabili sono giunti nella stazione, allora in stato di abbandono dopo quasi vent'anni dalla soppressione del servizio extraurbano, nel 2006: le locomotive 434 e 04 accompagnate dal tram 402 e da carri merci di vario tipo.\nNegli anni successivi arrivarono al museo anche altri rotabili tra cui l'elettrotreno 801, restaurato e riportato in livrea originaria Isabella.\nMovimento.\nLa stazione negli anni di servizio fu interessata da traffico sia passeggeri sia merci, tutti e due espletati dalla STEFER.\nServizi.\nLa stazione disponeva di:"}
{"id": "5010538", "revid": "35804", "url": "https://it.wikipedia.org/wiki?curid=5010538", "title": "Coppa del mondo CONIFA 2014", "text": "La Coppa del mondo CONIFA 2014 (inglese: 2014 CONIFA World Football Cup) \u00e8 stata la 1\u00aa edizione della Coppa del mondo CONIFA organizzata dalla CONIFA, federazione internazionale di calcio fondata nel 2013 alla quale sono affiliate squadre che rappresentano le nazioni, le dipendenze, gli Stati senza un riconoscimento internazionale, le minoranze etniche, i popoli senza Stato, le regioni e le micronazioni non affiliate alla FIFA, e si \u00e8 svolta dal 1 giugno all'8 giugno 2014\nIl torneo \u00e8 stato vinto dalla . \u00e8 arrivato secondo nella competizione.\nInfrastrutture.\nStadi.\nNel maggio 2013, la CONIFA ha annunciato che la Lapponia \u00e8 stata scelta per ospitare l'edizione inaugurale della Coppa del mondo CONIFA a \u00d6stersund, in Svezia. Era un torneo a invito giocato tra l'1 e l'8 giugno 2014, con tutte le partite che si sono svolte nella J\u00e4mtkraft Arena che ha una capacit\u00e0 di posti."}
{"id": "5010548", "revid": "287204", "url": "https://it.wikipedia.org/wiki?curid=5010548", "title": "Shiro Hamaguchi", "text": ""}
{"id": "5010550", "revid": "404449", "url": "https://it.wikipedia.org/wiki?curid=5010550", "title": "Casoli (Bagni di Lucca)", "text": "Casoli (gi\u00e0 \"Casoli in Val di Lima\") \u00e8 una frazione del comune italiano di Bagni di Lucca, nella provincia di Lucca, in Toscana.\nGeografia fisica.\nIl borgo di Casoli si trova su un colle, con la parte alta (\"Castello\") esposta a sud, a 500 m sul livello del mare: l'abitato \u00e8 sulla sponda sinistra del torrente Lima. Il colle domina 200 m sopra la strada statale 12 dell'Abetone e del Brennero. Verso sud sulla destra \u00e8 presente il Monte Prato Fiorito (m. 1297) e sulla sinistra la Penna di Lucchio. Da questo lato abbondano i castagneti i quali producono le castagne dolci carpinesi, adatte per ricavarne farina di castagne (pane dei poveri).\nLa frazione dista circa 12 km dal capoluogo comunale e circa 40 km da Lucca.\nStoria.\nIl borgo di Casoli \u00e8 ricordato per la prima volta come villa in un documento del 943, inserito sotto la giurisdizione di Vico Pancellorum. Qui venne realizzato un castello nell'XI secolo. Si contano due statuti della comunit\u00e0 di Casoli: uno redatto nel 1639 e l'altro nel 1782."}
{"id": "5010555", "revid": "287204", "url": "https://it.wikipedia.org/wiki?curid=5010555", "title": "Tomas Gudmundsson", "text": ""}
{"id": "5010559", "revid": "767487", "url": "https://it.wikipedia.org/wiki?curid=5010559", "title": "Whiplash (film 2014)", "text": "Whiplash \u00e8 un film del 2014 diretto da Damien Chazelle e interpretato da Miles Teller e J. K. Simmons.\nPer la sua interpretazione, Simmons ha vinto numerosi premi, tra cui un Oscar al miglior attore non protagonista.\nTrama.\nIl giovane Andrew Neiman sogna di diventare uno dei migliori batteristi jazz della sua generazione battendo la feroce concorrenza all'interno del prestigioso conservatorio Shaffer di Manhattan dove studia, e a tale scopo intende entrare nella principale orchestra dell'istituto, diretta dall'inflessibile e spietato Terence Fletcher, dove riesce a entrare come riserva continuando a esercitarsi incessantemente. Nel frattempo conosce Nicole, una ragazza che vende popcorn al cinema che Andrew frequenta molto spesso con il padre Jim: dopo poco, per\u00f2, le comunica di non volerla pi\u00f9 frequentare, perch\u00e9 se la loro relazione diventasse troppo seria non potrebbe concentrarsi appieno sulla sua carriera.\nLa band di Fletcher si presenta quindi ad un concorso e Andrew \u00e8 ancora la riserva: durante l'intervallo tra primo e secondo tempo, questi perde la cartelletta con gli spartiti che il primo batterista Tanner gli aveva affidato, e poich\u00e9 quest'ultimo non si ricorda la parte a memoria \u00e8 costretto a cedere il posto ad Andrew, che invece aveva imparato a menadito il brano \"Whiplash\". L'esibizione di tutta l'orchestra, Andrew compreso, \u00e8 perfetta e vale al suo gruppo il primo posto, e Andrew diviene quindi il nuovo primo batterista, ma Fletcher gli rende la vita ancora pi\u00f9 difficile chiamando un nuovo batterista, Connelly; dopo un lungo provino, prolungato appositamente dal direttore fino a tarda notte finch\u00e9 le sue disumane aspettative non vengono soddisfatte, Andrew viene comunque confermato primo batterista per un altro concorso.\nAndrew si presenta alla nuova pi\u00e8ce trafelato e appena in tempo in quanto l'autobus che doveva portarlo al conservatorio ha forato una ruota e il ragazzo ha dovuto prendere a noleggio un'auto, ma dato che ha dimenticato le sue bacchette nella concessionaria, Fletcher decide di far suonare Connelly. Andrew non ci sta e ha un breve alterco con lo stesso Fletcher; quest'ultimo gli d\u00e0 un ultimatum: o si presenta per tempo ed si esibisce in maniera impeccabile oppure sar\u00e0 espulso dall'orchestra. Il ragazzo corre quindi all'autonoleggio a prendere le bacchette ma nel tornare al conservatorio ha un incidente con un camion e rimane ferito, eppure sale comunque sul palco ma, anche a causa delle ferite, la sua esibizione \u00e8 comprensibilmente insufficiente e Fletcher \u00e8 costretto a interromperla scusandosi e cacciando via Andrew; il giovane, travolto dalla rabbia, gli salta addosso e lo insulta venendo poi portato via dagli ormai ex compagni. Jim convince quindi Andrew a denunciare anonimamente Fletcher per le molestie psicologiche subite che probabilmente erano state la causa del suicidio del suo ex studente Sean Casey, un trombettista giunto alla fama internazionale ma reso fragile e depresso proprio a causa dei suoi metodi crudeli. La carriera di Andrew sembra finire qui: la sua amata batteria finisce nell'armadio e non intravede pi\u00f9 alcuna meta nella sua vita.\nQualche tempo dopo, girando per le strade di New York al termine del suo turno di lavoro, Andrew arriva ad un locale dove avrebbe suonato Fletcher; decide quindi di entrare e i due cominciano a parlare delle loro nuove vite: l'ex maestro gli rivela che \u00e8 stato cacciato dallo Shaffer a causa di una lettera anonima ma che comunque non si pente dei suoi metodi perch\u00e9 il suo obiettivo \u00e8 sempre stato quello di tirare fuori il massimo dai suoi studenti. Fletcher invita quindi l'ex allievo a suonare una settimana dopo al JVC, un famoso festival jazz, dato che il batterista della sua band \u00e8 a suo dire un po' fiacco e che Andrew conosce molto bene il repertorio; tornato a casa questi decide di rifarsi vivo con Nicole e la invita al festival, ma lei nel frattempo si \u00e8 fidanzata con un altro e gli fa capire di non voler aver pi\u00f9 niente a che fare con lui.\nArriva il grande giorno ma le prove per Andrew non sono ancora finite, perch\u00e9 appena prima dell'esibizione, Fletcher gli rivela di sapere che la lettera che caus\u00f2 la sua espulsione dallo Shaffer l'aveva scritta lui e poco dopo annuncia un brano che Andrew non conosce e nel quale quest'ultimo improvvisa ma con risultati pessimi. Rammaricato, il giovane si rifugia dietro le quinte dove c'\u00e8 suo padre a consolarlo; Andrew per\u00f2 vuole ritentare quindi ritorna sul palco e, mentre Fletcher sta per presentare il nuovo brano, incomincia a suonare staccando il tempo per tutta la band: l'esecuzione del brano \"Caravan\" \u00e8 perfetta e Andrew si rivela impeccabile, e continua a suonare anche quando il brano \u00e8 finito in un assolo, mentre Fletcher si avvicina guardandolo con approvazione crescente e seguendolo con le mani in una pulsione ritmica che decresce per poi ricrescere fino a raggiungere livelli di virtuosismo notevoli. Inizialmente infuriato, l'inflessibile maestro d'orchestra si \u00e8 reso conto di aver finalmente coronato il suo sogno: ha trovato \"il suo Charlie Parker\", ovvero un musicista dal talento innato ma soprattutto disposto a tutto pur di farlo emergere. Con un sorriso d'intesa finale, i due concludono con uno stacco magistrale insieme all'orchestra.\nProduzione.\nIl film \u00e8 stato realizzato con un budget di 3,3 milioni di dollari.\nDistribuzione.\nIl film \u00e8 stato proiettato in anteprima il 16 gennaio come apertura dell'edizione 2014 del Sundance Film Festival.\nIn Italia \u00e8 uscito il 12 febbraio 2015.\nAccoglienza.\nIl 15 marzo 2015 il film ha incassato quasi 48 milioni di dollari in tutto il mondo, di cui 13 milioni in patria. \nSu Rotten Tomatoes ha ottenuto un gradimento da parte del 94% delle critiche, sulla base di 296 reviews recensioni. Su Metacritic ha un voto di 88 su 100 con critiche molto positive, mentre su Mymovies.it ha invece un voto di 3,9 su 5."}
{"id": "5010561", "revid": "767487", "url": "https://it.wikipedia.org/wiki?curid=5010561", "title": "The Country Cousin (film 1919)", "text": "The Country Cousin \u00e8 un film muto del 1919 diretto da Alan Crosland. La sceneggiatura di R. Cecil Smith si basa sul lavoro teatrale \"The Country Cousin\" di Booth Tarkington e Julian Street che aveva debuttato al Gaiety Theatre di Broadway il 3 settembre 1917.\nTrama.\nNancy lascia la sua azienda agricola in Ohio per accompagnare la cugina Eleanor, erede di una grossa fortuna, a New York. Le due ragazze sono ospiti del padre di Eleanor e della sua seconda moglie, Maude. Quest'ultima per\u00f2, insieme ai suoi sofisticati amici, non dimostra grande cortesia nei confronti di Nancy quando la ragazza scopre che i raffinati newyorkesi cercano di indurre Eleanor a spendere i suoi soldi in maniera avventata, chiedendole regali costosi come abiti e gioielli. George Tewksbury Reynolds, uno della cerchia di Maude, dopo aver avuto a che fare con Nancy, si sente attratto da lei, ma lei lo respinge. Eleanor, poi, sta per restare coinvolta in uno scandalo quando Archie Gore, un altro degli amici di Maude, la compromette dopo averla ubriacata. La ragazza viene salvata dalla cugina, che sacrifica la propria reputazione per lei. Vedendo che la vita di citt\u00e0 non fa per loro, le due giovani decidono di tornarsene in Ohio, dove Eleanor riprende a frequentare un suo vecchio innamorato, Sammy Wilson. Nancy, dal canto suo, vede arrivare da New York Reynolds, che, dopo aver deciso di fare l'agricoltore, ha lasciato per lei le brutte abitudini cittadine.\nProduzione.\nIl film fu prodotto dalla Selznick Pictures Corporation.\nDistribuzione.\nIl copyright del film, richiesto dalla Selznick Pictures Corp., fu registrato il 26 ottobre 1919 con il numero LP14366.\nDistribuito dalla Select Pictures Corporation, il film usc\u00ec nelle sale cinematografiche statunitensi il 2 novembre 1919."}
{"id": "5010570", "revid": "163662", "url": "https://it.wikipedia.org/wiki?curid=5010570", "title": "Grote Markt (Anversa)", "text": "Il Grote Markt, o letteralmente in italiano \"Mercato Grande\", \u00e8 la piazza principale della citt\u00e0 fiamminga di Anversa, in Belgio.\nArchitettura e descrizione.\nPresenta una forma quadrangolare e vi si affacciano i principali monumenti cittadini, in uno scenario costituito da un susseguirsi di architetture ora gotiche e ora rinascimentali.\nAl centro della piazza \u00e8 la celebre \"Fontana di Brabone\", del 1887, dedicata al leggendario fondatore della citt\u00e0.\nTutto il lato occidentale \u00e8 occupato dal Municipio di Anversa, splendido esempio dell'Architettura rinascimentale nelle Fiandre. Il lato sud \u00e8 dominato dall'alto campanile della Cattedrale di Nostra Signora, il quale fungeva anche da beffroi.\nLe case delle Corporazioni.\nI lati settentrionale, orientale e meridionale, sono chiusi dalle antiche case delle corporazioni, di cui le pi\u00f9 mirabili sono disposte sul lato nord:"}
{"id": "5010571", "revid": "2091899", "url": "https://it.wikipedia.org/wiki?curid=5010571", "title": "Backend as a service", "text": "Backend come un servizio (in inglese \"backend as a service\" o in sigla BaaS), noto anche come \"mobile backend as a service\" (mBaaS), \u00e8 un modello per fornire a sviluppatori di app web o mobili un modo per collegare le loro applicazioni a un backend cloud storage e API (interfacce di programmazione di un'applicazione) esposte da applicazioni backend, fornendo allo stesso tempo funzioni quali la gestione degli utenti, le notifiche push, e l'integrazione con servizi di rete sociale. Questi servizi sono forniti attraverso l'uso di kit di sviluppo software personalizzato (SDK) e interfacce di programmazione delle applicazioni (APIs). Baas \u00e8 uno sviluppo relativamente recente nel \"cloud computing\", con la maggior parte delle startup Baas risalente dal 2011 in poi. Anche se \u00e8 un settore piuttosto nascente, le tendenze indicano che questi servizi stanno guadagnando rilevanza e popolarit\u00e0 con i consumatori aziendali.\nIl mercato globale Baas nel 2012 aveva un valore stimato di 216,5 milioni di dollari e un valore previsto entro il 2017 fino a 7,7 miliardi di dollari. Alcuni esempi di fornitori di backend di consumo sono Parse (acquisita da Facebook), Apigee, Backendless, Baasbox, Kii, built.io e Firebase. Fornitori di backend aziendali includono Encore.io, Appear Networks, Appcelerator, AnyPresence, Kidozen, Kinvey, e FeedHenry. Syncano \u00e8 un esempio di un fornitore di backend che funziona sia con consumatori e clienti aziendali. Alcuni dei pi\u00f9 grandi fornitori di tecnologia stanno cercando di riempire il divario tra i due.\nScopo.\nApplicazioni web e mobile richiedono un analogo insieme di funzionalit\u00e0 sul backend, comprese le notifiche push, l'integrazione con le reti sociali e il \"cloud storage\". Ognuno di questi servizi ha la propria API che deve essere incorporate singolarmente in una app, un processo complicato che pu\u00f2 richiedere molto tempo per gli sviluppatori di applicazioni. I provider di BaaS formano un ponte tra il frontend di un'applicazione e vari cloud-based backend tramite una API unificata e SDK (pacchetto di sviluppo per applicazioni).\nFornire un metodo costante e coerente per gestire i dati di backend significa che gli sviluppatori non hanno bisogno di sviluppare pi\u00f9 volte il proprio backend per ciascuno dei servizi che le loro applicazioni hanno bisogno di accedere, potenzialmente risparmiando tempo e denaro.\nAnche se \u00e8 simile ad altri strumenti di sviluppo di \"cloud computing\", come il \u2018software as a service\u2019 (SaaS),' Infrastructure as a Service' (IaaS) e \u2018Platform as a Service\u2019 (PaaS), Baas si distingue da questi altri servizi poich\u00e9 riguarda in particolare le esigenze del \"cloud computing\" di sviluppatori di applicazioni web e mobile, fornendo uno strumento unificato per collegare le loro applicazioni ai servizi cloud.\nI fornitori di servizi.\nOgni fornitore Baas offre una serie leggermente diversa di strumenti di backend e di risorse. Tra i servizi pi\u00f9 comuni offerti ci sono le notifiche push, l'archiviazione e la condivisione di file, l'integrazione con i social network, servizi di localizzazione, funzioni di messaggistica e di chat, la gestione degli utenti, esecuzione di logica di business e strumenti di analisi di utilizzo.\nI fornitori Baas hanno un centro di attenzione molto ampio, fornendo SDK e le APIs che lavorano per lo sviluppo di applicazioni su pi\u00f9 piattaforme, come iOS, Android, Blackberry, Windows Phone, HTML5, e altri. I fornitori possono anche offrire collegamenti a diverse opzioni di \"storage backend\", come Microsoft Azure, Rackspace e Amazon EC2.\nModello di business.\nI fornitori Baas generano un ricavato dai loro servizi in vari modi, utilizzando spesso un modello freemium. Secondo questo modello, un cliente riceve un certo numero di utenti attivi liberi o chiamate API al mese, e paga una tariffa per ogni utente o chiamata oltre questo limite. In alternativa, i clienti possono pagare una tariffa fissa per un pacchetto che consente un maggior numero di chiamate o di utenti attivi al mese."}
{"id": "5010574", "revid": "228587", "url": "https://it.wikipedia.org/wiki?curid=5010574", "title": "Damnesia", "text": "Damnesia \u00e8 un album della band punk rock Alkaline Trio, pubblicato il 12 luglio 2011 attraverso la loro etichetta Heart &amp; Skull, una societ\u00e0 mista tra Epitaph Records. Questo album, quasi totalmente acustico, consiste in una \"selezione delle canzoni pi\u00f9 amate dai fan e presentate in una versione semi-unplugged\". L'album include due nuove canzoni, \"Olde English 800\" e \"I Remember a Rooftop\", anche una cover della canzone \"I Held Her in My Arms\" dei Violent Femmes'. \u00c8 stato pubblicato un video che consiste in un cortometraggio per la canzone \"Clavicle\", e la band ha effettuato un tour per il loro quindicesimo anniversario negli Stati Uniti, anche per pubblicizzare il nuovo album."}
{"id": "5010576", "revid": "287204", "url": "https://it.wikipedia.org/wiki?curid=5010576", "title": "Fortitudo Agrigento 2013-2014", "text": "La stagione 2013-2014 della Fortitudo Agrigento \u00e8 stata la seconda consecutiva disputata in Divisione Nazionale A Silver.\nSponsorizzata dalla Moncada, la societ\u00e0 agrigentina si \u00e8 classificata al primo posto in campionato ed \u00e8 stata promossa in DNA Gold.\nVerdetti stagionali.\nCompetizioni nazionali\nDirigenza.\nLa dirigenza \u00e8 composta da:"}
{"id": "5010581", "revid": "486946", "url": "https://it.wikipedia.org/wiki?curid=5010581", "title": "Saarbr\u00fccken Zoo", "text": ""}
{"id": "5010585", "revid": "767487", "url": "https://it.wikipedia.org/wiki?curid=5010585", "title": "Brown of Harvard (film 1918)", "text": "Brown of Harvard \u00e8 un film muto del 1918 diretto da Harry Beaumont. La sceneggiatura scritta dallo stesso regista si basa sul lavoro teatrale di Rida Johnson Young e sul suo omonimo romanzo scritto insieme a Gilbert Colman. La commedia originale debutt\u00f2 a Broadway al Princess Theatre il 26 febbraio 1906, interpretata da Henry Woodruff e da Laura Hope Crews. Nel 1926, ne venne fatto un remake diretto da Jack Conway e distribuito in Italia con il titolo \"Lo studente\".\nTrama.\nEvelyn Ames \u00e8 la fidanzata di Tom Brown, il pi\u00f9 popolare studente di Harvard. Un giorno che lei lo va a trovare per fargli una sorpresa, sorprende nella sua stanza un'altra donna, Marian Thorne. Convinta che Tom la stia tradendo, rompe il fidanzamento. In realt\u00e0, anche se lei non lo sa, quella \u00e8 sua cognata che sta cercando il marito: Marian, infatti, \u00e8 segretamente sposata con Wilton, il fratello di Evelyn, un giovanotto piuttosto inaffidabile e senza spina dorsale che, pieno di debiti a causa del vizio del gioco, si fa spesso prestare i soldi da Tom. Uno dei suoi creditori, Victor Colton, volendo far perdere la squadra di canottaggio di Harvard, cerca il modo di eliminare dalla squadra Gerald, il fratello di Marian. Sfrutta cos\u00ec la storia (inesistente) tra Marian e Tom, minacciando di raccontarla a tutti e infangando la reputazione della ragazza, se Gerald parteciper\u00e0 alla gara. Furibondo, Gerald abbandona la competizione per andare dalla sorella. Il suo posto viene preso da Tom che, portando alla vittoria l'equipaggio di Harvard, diventa l'eroe del giorno. L'entusiasmo di tutti si spegne quando riappare Gerald che accusa pubblicamente Tom di avere tradito sua sorella. Finalmente Winton trova il coraggio di confessare il suo matrimonio con Marian, scagionando da ogni accusa l'amico. A questo punto Evelyn, vergognandosi di non avere avuto fiducia nell'innocenza del fidanzato, gli chiede perdono.\nProduzione.\nIl film fu prodotto dalla Perfection Pictures e dalla Selig Polyscope Company con il titolo di lavorazione \"Tom Brown at Harvard\".\nVenne girato a Boston, nel Massachusetts alla Harvard University.\nDistribuzione.\nIl copyright del film, richiesto dalla Selig Polyscope Co., fu registrato il 22 dicembre 1917 con il numero LP11888.&lt;br&gt;Distribuito dalla George Kleine System, il film - presentato da William N. Selig - usc\u00ec nelle sale cinematografiche statunitensi il 27 dicembre 1918. Nel 1919, fu ripresentato nelle sale USA.\nIn Francia, distribuito dalla Path\u00e9 Fr\u00e8res il 23 aprile 1920, prese il titolo \"Entre l'amour et l'amiti\u00e9\".\nConservazione.\nNon si conoscono copie ancora esistenti della pellicola che viene considerata presumibilmente perduta."}
{"id": "5010587", "revid": "228587", "url": "https://it.wikipedia.org/wiki?curid=5010587", "title": "Stanley Cup playoff 1998", "text": "I playoff della Stanley Cup 1998 del campionato NHL 1997-1998 hanno avuto inizio il 22 aprile 1998. Le sedici squadre qualificate per i playoff, otto da ciascuna Conference, hanno giocato una serie di partite al meglio di sette per i quarti di finale, semifinali e finali di Conference. I vincitori delle due Conference hanno disputato una serie di partite al meglio di sette per la conquista della Stanley Cup. I campioni di ciascuna Division conservarono il proprio ranking per l'intera durata dei playoff, mentre le altre squadre furono ricollocate nella graduatoria dopo ciascun turno.\nNelle semifinali della Eastern Conference i Buffalo Sabres furono la prima squadra nella storia della NHL a eliminare per 4-0 in una serie di playoff i Montreal Canadiens sul loro ghiaccio casalingo. Per la prima volta entrambe le squadre di New York, Islanders e Rangers, mancarono l'accesso ai playoff, cos\u00ec come i Chicago Blackhawks che non si qualificarono per la prima volta dal 1969.\nSquadre partecipanti.\nTabellone.\nIn ciascun turno la squadra con il ranking pi\u00f9 alto si sfid\u00f2 con quella dal posizionamento pi\u00f9 basso, usufruendo anche del vantaggio del fattore campo. Nella finale di Stanley Cup il fattore campo fu determinato dai punti ottenuti in stagione regolare dalle due squadre. Ciascuna serie, al meglio delle sette gare, segu\u00ec il formato 2\u20132\u20131\u20131\u20131: la squadra migliore in stagione regolare avrebbe disputato in casa Gara-1 e 2, (se necessario anche Gara-5 e 7), mentre quella posizionata peggio avrebbe giocato nel proprio palazzetto Gara-3 e 4 (se necessario anche Gara-6).\nFinale Stanley Cup.\nLa finale della Stanley Cup 1998 \u00e8 stata una serie al meglio delle sette gare che ha determinato il campione della National Hockey League per la stagione 1997-1998. I Detroit Red Wings hanno sconfitto i Washington Capitals in quattro partite e si sono aggiudicati la Stanley Cup per la nona volta nella loro storia, la seconda consecutiva. Per i Red Wings si tratt\u00f2 della ventunesima partecipazione alla finale, mentre per i Capitals si tratt\u00f2 della prima finale disputata.\nStatistiche.\nClassifica marcatori.\nLa seguente lista elenca i migliori marcatori al termine dei playoff.\nClassifica portieri.\nQuesta \u00e8 una tabella che combina i cinque migliori portieri dei playoff per media di gol subiti a gara con i cinque migliori portieri per percentuale di parate, con almeno quattro partite disputate. La tabella \u00e8 ordinata per la media gol subiti, e i criteri di inclusione sono in grassetto."}
{"id": "5010590", "revid": "110157", "url": "https://it.wikipedia.org/wiki?curid=5010590", "title": "Doll Domination Tour", "text": "Il Doll Domination Tour \u00e8 una tourn\u00e9e intrapresa nel 2009 dal gruppo pop statunitense Pussycat Dolls a sostegno del loro secondo album di studio, \"Doll Domination\" (2008).\nLa scaletta dei concerti includeva canzoni tratte dai due album del gruppo, \"Doll Domination\" e \"PCD\" (2005), nonch\u00e9 alcune cover di canzoni come \"Big Spender\" di Shirley Bassey.\nInformazioni sul tour.\nIl tour inizi\u00f2 il 18 gennaio 2009 a Aberdeen, nel Regno Unito, e le Pussycat Dolls visitarono prima l'Europa. Proseguirono i concerti in Oceania, Asia e Nord America. Il gruppo ritorn\u00f2 in Europa e in questa seconda visita al vecchio continente parteciparono a vari festival sparsi tra Irlanda, Regno Unito e Danimarca, come \"Summer Pops Festival\" o il \"Newmarket Nights\".\nInoltre la band apr\u00ec 25 concerti nel Nord America del tour di Britney Spears, ().\nMolti furono gli artisti che aprirono i concerti del \"Doll Domination Tour\": Lady Gaga apr\u00ec parte dei concerti in Europa e in Oceania, Ne-Yo apr\u00ec le tappe nel Regno Unito. La cantante ceca Victoria apr\u00ec il concerto di Praga, mentre il gruppo coreano After School e la cantante Son Dam-bi aprirono i concerti nella Corea del Sud, gli artisti Mari\u00e1n \u010cekovsk\u00fd e Laci Strike aprirono il concerto a Bratislava; infine il duo \"Q-York\" aprirono il concerto nelle Filippine.\nFurono cancellati tre concerti: \nRecensioni.\nI concerti del tour ricevettero recensioni positive in Gran Bretagna e Irlanda. Recensendo il concerto inaugurale ad Aberdeen, Colene McKessick di \"The Press and Journal\" lo defin\u00ec uno \"show da far saltare il tetto\", lodandolo per le \"mosse di ballo os\u00e9 e l'energia contagiosa\", l'abilit\u00e0 di Nicole Scherzinger di sostenere la maggior parte delle parti cantate e il talento canoro degli altri membri della band. Sally Hind di \"Evening Express\" recens\u00ec lo stesso concerto scrivendo \"sono venute per dominare ed \u00e8 quello che hanno fatto\". Aggiunse: \"le cinque feline non si sono mai fermate a prendere fiato. Si sono dimenate dal momento in cui sono comparse sul palco a bordo di motociclette scintillanti fino all'inchino finale\" e lod\u00f2 i costumi di scena per aver \"attirato l'attenzione di tutti\". In una recensione di \"Evening Times\" Maureen Ellis defin\u00ec lo spettacolo \"un numero adrenalinico\" e sottoline\u00f2 che sebbene le performer avessero \"tentato di mettere in evidenza ciascun membro della band con sezioni soliste, \u00e8 stato lo show di Nicole dall'inizio alla fine\". Barbara Hodgson del \"Journal\" etichett\u00f2 lo show \"tre ore abbondanti di puro intrattenimento\". Una recensione di \"Evening Chronicle\" not\u00f2 che Lady Gaga e Ne-Yo avevano alzato il livello forse troppo, ma lod\u00f2 ugualmente l'esibizione delle Pussycat Dolls. Lauren Richards del \"Birmingham Mail\" defin\u00ec lo show \"spettacolare, dinamico e divertente\". Zoe Kirk del \"Nottingham Post\" scrisse: \"Questa \u00e8 pi\u00f9 di una girl band qualunque: \u00e8 l'incarnazione del lavoro di alcuni dei migliori coreografi, beat-maker e autori pop che il mainstream ha in serbo. [...] Ecco la \"Doll Domination\" del titolo del loro ultimo album\". Andy Nicholls del \"Bournemouth Echo\" scrisse: \"[Nicole Scherzinger] avr\u00e0 pure occupato il centro del palco per molte delle canzoni, ma anche Ashley, Jessica, Melody e Kimberly si sono dimostrate degne del titolo di star\". Alex Macpherson di \"The Guardian\" al contrario scrisse che le altre quattro Pussycat Dolls \"non sono altro che coriste e ballerine di fila\", scrivendo invece della Scherzinger: \"una rivelazione, una \"performer\" di grido, di una precisione militare\". Scelse \"I Hate This Part\" come miglior canzone della serata. Eamon Sweeney di \"Irish Independent\" scrisse: \"Nonostante un'entrata in scena degna di questo nome a bordo di motociclette, la primissima parte dello show \u00e8 fortemente anticlimatica\" precisando che poi le Pussycat Dolls \"hanno presto carburato\". Comment\u00f2 che i loro precedenti concerti all'O2 di Dublino erano migliori dal punto di vista musicale, \"ma pochi altri artisti riuscirebbero a compensare con la sola presenza scenica\". Il \"Belfast Telegraph\" etichett\u00f2 il concerto come \"eccellente\".\nI concerti in Oceania ricevettero recensioni prevalentemente negative. Joanna Hunkin del \"New Zealand Herald\" recens\u00ec il concerto di Auckland commentando che Lady Gaga aveva \"superato le Dolls nel canto, nella presenza e nel sex appeal, nella met\u00e0 del tempo e prendenosi met\u00e0 del palco\". Defin\u00ec la band delle \"ragazze da poster\" e critic\u00f2 la produzione scadente e la mancanza di musicisti dal vivo del concerto, etichettandolo come \"un karaoke con molte pretese [...] da \"strip club\"\". Concluse scrivendo: \"le Dolls non dominano proprio niente\". Anche Marissa Calligeros del \"Sydney Morning Herald\" scrisse che Lady Gaga aveva superato \"il gruppo costruito a tavolino\", definendo le Pussycat Dolls \"un gruppo di ballo per adolescenti allo spettacolo del liceo\"; sottoline\u00f2 come durante il concerto molti tra il pubblico non fossero reattivi per colpa del basso troppo forte. Lod\u00f2 per\u00f2 i vocalizzi della Scherzinger che defin\u00ec \"notevoli\". Cameron Adams dell\"'Herald Sun\" lod\u00f2 la prestazione canora e interpretativa di Lady Gaga al pianoforte ma critic\u00f2 le Pussycat Dolls per un concerto eccessivamente costoso che sembrava pi\u00f9 \"un'esibizione da centro commerciale che uno show in una arena\".\nRegistrazioni.\nSecondo il giornale \"Metro\", le Pussycat Dolls avevano in programma di realizzare un documentario che mostrasse il dietro le quinte e la vita della band durante i concerti. Stando ad un portavoce del gruppo, le riprese erano iniziate; ma nonostante questa dichiarazione, non venne pubblicato nessun materiale relativo il tour\nScaletta del tour.\nLa seguente scaletta non porta le modifiche effettuate durante lo svolgimento del tour stesso."}
{"id": "5010592", "revid": "767487", "url": "https://it.wikipedia.org/wiki?curid=5010592", "title": "Castello di Ama", "text": "Il castello di Ama si trova a Ama, nel comune di Gaiole in Chianti, in provincia di Siena.\nStoria.\nIl toponimo e i rinvenimenti fanno risalire l'insediamento in localit\u00e0 Ama agli etruschi. La prima menzione del luogo risale comunque al X secolo, quando un documento cartaceo ne ricorda la donazione (fittizia, legata solo alla creazione una protezione giuridica formale dei luoghi) da parte del marchese Ugo di Toscana alla badia di Poggio Marturi. In quell'occasione si ricorda ad Ama un \"casale\", che significava un piccolo borgo fortificato munito di residenza signorile, case per i servi e i contadini, e una cappella. Entro la fine del XII secolo il borgo doveva essersi trasformato in un vero e proprio castello, come testimonia un documento datato 13 dicembre 1219, per le necessit\u00e0 di controllo del confine del territorio fiorentino, tra le fortificazioni di Lecchi e San Polo. Tale legame con Firenze, e non con Siena, era ribadito anche dalla cura religiosa, essendo la cappella sotto la diocesi di Fiesole.\nIn quegli anni Ama risulta posseduto dalla famiglia Da Cacchiano, vassalli dei Ricasoli: sempre nel documento del 1219 le famiglie sono ricordate per la vendita del castello alla Badia di Coltibuono per 80 lire senesi. In seguito ne furono feudatari i Firidolfi e nel corso del XV secolo fu pi\u00f9 volte attaccato e anche distrutto dagli Aragonesi, nel quadro degli interminabili conflitti tra fiorentini e senesi.\nLa ricostruzione del fortilizio avvenne soltanto in tempo di pace, quando ormai Siena era caduta nelle mani dei Medici. Tra XVII e XVIII secolo, persa ormai ogni funzione militare, i resti del castello vennero adattati a formare due ville, dei Pianigiani e dei Ricucci. Nel 1706 Valerio Pianigiani rifond\u00f2 la cappella gentilizia, dedicandola alla Madonna del Carmine. In quegli anni and\u00f2 anche sviluppandosi fortemente la viticultura, tanto che nel 1773 il granduca Pietro Leopoldo, in visita ad Ama, sentenzi\u00f2, nella sua \"Relazione sul governo della Toscana\":\"\u201cLe vigne di Ama sono ben esposte, assolative, tutte tenute ottimamente e come giardini: questa parte \u00e8 la pi\u00f9 fertile e la pi\u00f9 rinomata del Chianti\u201d\".\nNel 1863 villa e cappella passarono al nobile Pietro Bonci Casucci, marito dell'ultima erede Pianigiani, e nel 1979 il complesso venne acquistato da quattro famiglie che cedettero al fascino del luogo, prendendo a sfida l'obiettivo di riportare Ama agli antichi fasti. Sebasti, Tradico, Carini e Cavanna, questi i nomi dei quattro amici che si avviarono a creare quella che ad oggi \u00e8 considerata una delle aziende pi\u00f9 importanti d'Italia, si impegnarono, con investimenti e ristrutturazioni, a restituire al luogo la grandezza che meritava.\nNel settembre 1982, proprio a ridosso della vendemmia, fece ingresso come enologo un giovane fiorentino: Marco Pallanti.\nMarco Pallanti \u00e8 stato insignito del titolo di Enologo dell'anno nel 2003 dalla Guida dei Vini Gambero Rosso. Nel 2004 l'Azienda riceve il premio Impresa e Cultura, promosso da Confindustria, Ice, Sviluppo Italia e Comune di Palermo, per il \u201cmiglior curriculum di investimenti in cultura\u201d e un anno dopo, nel 2005, l'Azienda \u00e8 stata dichiarata la Migliore dell'anno. \u00c8 stato per due mandati successivi, dal 2006 al 2012, presidente del Consorzio del Vino Chianti Classico.\nNel 2014 giunge un altro importante premio internazionale: il vino \"San Lorenzo\" 2010, con 95/100 punti, viene eletto sesto al mondo nella TOP100 dalla nota rivista Wine Spectator, decretandolo primo fra i vini italiani di quell'anno.\nDescrizione.\nIl complesso \u00e8 composto da pi\u00f9 edifici aggregati che, sebbene sorti in epoche diverse, hanno in comune l'uso della pietra come materiale edilizio. Il borgo, con le sue case di origine medioevale, si sviluppa lungo l'asse della via principale, quasi protetto, ai due estremi, da due ville. La villa principale, gi\u00e0 Ricucci, \u00e8 l'unica che ha conservato pressoch\u00e9 inalterati gli originali caratteri settecenteschi, mentre completamente rinnovata in forme vagamente neoclassiche \u00e8 villa Pianigiani. Villa Ricucci mostra un fronte affacciato su un giardino e composto da una scala a doppia rampa seicentesca che porta al portale al piano nobile; ai lati si aprono le finestre simmetriche incorniciate di pietra e disposte su quattro assi, per un totale di tre livelli compreso quello terreno. Al di sotto della scala un secondo portale bugnato porta ai locali di servizio che si trovavano al piano terra. Esisteva anche una loggia, nascosta poi da un intervento di restauro.\nDi particolare interesse sono le tre piccole cappelle, una intitolata alla Santissima Vergine del Carmine, presso la villa Pianigiani, la seconda, lungo la via principale, dedicata a San Lorenzo e la terza, intitolata a San Venazio, nel giardino di villa Riccucci. Le due cappelle situate nei giardini delle Ville ospitano inoltre due installazioni in situ di grandi artisti di Arte Contemporanea: \"Aima\" di Anish Kapoor, nella cappella di Villa Pianigiani; \"Confession of Zero\" di Hiroshi Sugimoto, in quella di Villa Ricucci.\nIl giardino sul lato sud \u00e8 modesto, con siepi di bosso che creano aiuole geometriche, sebbene arricchito da una superba veduta sulla campagna del Chianti.\nCastello di Ama per l'Arte contemporanea.\nNel 1999, per la passione di Lorenza Sebasti e Marco Pallanti, si inaugur\u00f2 il progetto \"Castello di Ama per l'Arte Contemporanea\", con l'appoggio e l'amicizia della Galleria Continua di San Gimignano.\nOltre ai gi\u00e0 citati Kapoor e Sugimoto, sono presenti Louise Bourgeois, con un lavoro (\"Topiary\") in una cisterna in pietra collocata nella cantina di invecchiamento di Villa Pianigiani; Michelangelo Pistoletto, che \u00e8 stato l'iniziatore del progetto col proprio \"L'albero di Ama: moltiplicazione e divisione dello specchio\"; Kendell Geers, con \"Revolution/love\" collocata, nella cantina di invecchiamento, proprio di fronte alle botti contenenti \"L'Apparita\"; Giulio Paolini, con \"Paradigma\"; Chen Zhen, che tra le barriques della cantina \u00e8 rappresentato dall'opera postuma \"La lumi\u00e8re int\u00e9rieur du corps humain\"; Carlos Garaicoa, artista cubano che ha rappresentato la difficolt\u00e0 della separazione politica con la propria \"Yo no quiero ver mas a mis vecinos\"; Daniel Buren, la cui opera \"Sulle Vigne: punti di vista\" \u00e8 diventata l'immagine simbolo del castello di Ama; Nedko Solakov, che ha rivisitato per mezzo della propria lente due stanze della settecentesca villa Ricucci con i suoi \"Amadoodles\"; Cristina Iglesias, con la propria installazione \"Towards the ground\" immersa nella natura; Ilya &amp; Emilia Kabakov, con \"The Observer\"; Pascale Marthine Tayou, che ha portato i colori del suo Camerun con la propria \"Le Chemin du bonheur\"."}
{"id": "5010593", "revid": "228587", "url": "https://it.wikipedia.org/wiki?curid=5010593", "title": "The Penguins of Madagascar", "text": ""}
{"id": "5010594", "revid": "2134764", "url": "https://it.wikipedia.org/wiki?curid=5010594", "title": "Marko Rada\u0161", "text": "Carriera.\nClub.\nIl 1\u00ba luglio 2011 viene acquistato a titolo definitivo dalla squadra albanese dello , conquistando gi\u00e0 al suo primo anno la Kategoria Superiore.\nStatistiche.\nPresenze e reti nei club.\n\"Statistiche aggiornate al 22 dicembre 2017.\""}
{"id": "5010595", "revid": "339392", "url": "https://it.wikipedia.org/wiki?curid=5010595", "title": "Badia di Poggio Marturi", "text": ""}
{"id": "5010596", "revid": "599013", "url": "https://it.wikipedia.org/wiki?curid=5010596", "title": "Abbazia di San Michele Arcangelo a Mart\u00f9ri", "text": ""}
{"id": "5010598", "revid": "3115", "url": "https://it.wikipedia.org/wiki?curid=5010598", "title": "Marcello Nardis", "text": "Biografia.\nSi \u00e8 diplomato in pianoforte, in canto e in musica vocale da camera e si \u00e8 laureato con il massimo dei voti e lode in Lettere classiche, Archeologia cristiana e Pedagogia musicale.\nAlla fine del 2001, appena diplomato, a conclusione del Centenario verdiano, esordisce debuttando al Teatro dell'Opera di Hanoi con Rigoletto e La traviata. Da quel momento ha iniziato una carriera concertistica che lo impegna in Italia, Europa, Stati Uniti e Giappone, sotto la bacchetta di direttori di fama internazionale e con un repertorio che spazia da Pergolesi a Stravinskij. Nell'ottobre del 2005 ha interpretato il ruolo di Riccardo di Salinguerra per la prima rappresentazione in Giappone dell'opera Oberto, Conte di San Bonifacio presso il Nuovo Teatro Nazionale di Tokyo e nel gennaio del 2006 all'Accademia Nazionale di Santa Cecilia \u00e8 stato protagonista di un programma interamente dedicato a Mendelssohn.\nNel 2012 ha preso parte alla prima esecuzione italiana dell'opera Lou Salom\u00e8 di Giuseppe Sinopoli, al Teatro La Fenice di Venezia sotto la direzione di Lothar Zagro\u0161ek, con la regia di Franco Ripa di Meana e Luca Ronconi. Nel 2013, in occasione del Bicentenario wagneriano, \u00e8 stato il primo tenore a presentare in Italia per voce maschile il ciclo dei Wesendonck-Lieder. Nello stesso anno ha debuttato alla Carnegie Hall di New York interpretando gli stessi Lieder nella originale versificazione italiana di Arrigo Boito. Nel 2015 ha interpretato il ruolo di Gennaro Esposito nella prima esecuzione italiana dell'opera Gisela! di Hans Werner Henze al teatro Massimo Vittorio Emanuele di Palermo per la direzione di Constantin Trinks e la regia di Emma Dante. Nel settembre dello stesso anno ha preso parte - nel ruolo del sommo sacerdote Amon - alla prima italiana dell'opera Akhnaten di Philip Glass. L'opera, inserita nella programmazione del festival MiTo, \u00e8 stata eseguita in forma di concerto all'auditorium Agnelli di Torino e al Piccolo Teatro Strehler di Milano. Nel 2016 al Teatro dell'Opera di Firenze prende parte - nei ruoli di Dioniso di Siracusa e di Due Calzini - alla prima esecuzione assoluta dell'urban art dance opera Lo specchio Magico composta da Fabio Vacchi su libretto di Aldo Nove e diretta da John Axelrod. Nello stesso anno al Teatro La Fenice di Venezia interpreta il ruolo del conte d'Albafiorita nella rara messa in scena dell'opera Mirandolina del compositore ceco Bohuslav Martin\u016f, per la regia di Gian Maria Aliverta e la direzione d'orchestra di John Axelrod.\n\u00c8 membro onorario della International Schubert Society di New York e ha all'attivo, solo in Italia, oltre 80 esecuzioni pubbliche del ciclo di Lied Winterreise, talvolta nella doppia veste di pianista e cantante. Tra i pianisti con i quali collabora vi sono Andrea Bacchetti, Paul Badura-Skoda, Roberto Prosseda, Antonio Ballista, Bruno Canino, Michele Campanella, Laura De Fusco, Norman Shetler, Aldo Tramma, Andrew West, Maurizio Zanini.\nIn alcuni concerti ha avuto modo di esibirsi suonando il pianoforte e cantando allo stesso tempo; tiene corsi di perfezionamento rivolti sia a cantanti sia a pianisti sulla interpretazione del repertorio liederistico."}
{"id": "5010600", "revid": "1652635", "url": "https://it.wikipedia.org/wiki?curid=5010600", "title": "Michele Criscitiello", "text": "Carriera.\nAttivo nel campo del giornalismo sportivo, inizia la propria carriera a cavallo degli anni 1990 e 2000 occupandosi di pallacanestro e calcio nelle TV locali campane Telenostra e Primativv\u00f9. Poco pi\u00f9 che maggiorenne, si fa notare per alcuni pezzi contro il presidente dell', Pasquale Casillo, il quale, adirato, gli vieta l'ingresso allo stadio. Entra in seguito nella redazione del canale tematico nazionale Sportitalia, dove segue NHL, NFL, rugby e basket prima di tornare nuovamente al calcio. Diviene quindi conduttore dello spazio \"all-news\" Si Live 24 e dei programmi \"Solo Calcio\" e, assieme al collega Alfredo Pedull\u00e0, \"Speciale Calciomercato\". Nel frattempo, nel 2006 diventa giornalista professionista, iscritto all'Ordine della Lombardia.\nAll'et\u00e0 di venticinque anni, viene posto a capo della redazione calcistica di Sportitalia. Con il fallimento della stessa sul finire del 2013, il giornalista partecipa al neonato progetto editoriale di Sport Uno, dove conduce la trasmissione \"Football Clan\". Il nuovo canale ha tuttavia vita breve, cessando di esistere gi\u00e0 nel febbraio 2014. Pochi mesi dopo, proprio Criscitiello \u00e8 tra i fautori del ritorno in onda di Sportitalia, dove assume il ruolo di direttore di rete e torna a condurre \"Speciale Calciomercato\".\nDal punto di vista professionale, il suo operato \u00e8 sovente incentrato, in televisione come in rete, sul calciomercato: Criscitiello ha trasformato questo argomento in un segu\u00ecto \"format\" giornalistico, che tuttavia incontra vari pareri negativi da parte della critica nonch\u00e9 dagli stessi addetti ai lavori, finendo anche al centro di polemiche con diversi di questi (tra cui Antonino Pulvirenti, Gianfelice Facchetti e Gabriele Oriali).\nAl di fuori dell'attivit\u00e0 giornalistica, \u00e8 direttore del sito Tuttomercatoweb.com e fondatore della societ\u00e0 Micri Communication, attraverso la quale \u00e8 responsabile, tra l'altro, della comunicazione di alcuni club calcistici. Dal 2016 al 2021, insieme alla moglie Paola De Salvo, ha detenuto pariteticamente, con Tarak Ben Ammar, Italia Sport Communication, societ\u00e0 che gestisce Sportitalia; nel gennaio 2021 ha acquistato da Ben Ammar anche le quote restanti, ottenendo brevemente la totalit\u00e0 del controllo dell'emittente, prima di cedere a sua volta, nel marzo seguente, il 50% di Sportitalia a GM Comunicazione.\nCome dirigente sportivo, dal 2016 \u00e8 presidente del club dilettantistico della .\nVita privata.\n\u00c8 sposato con Paola, sorella del dirigente calcistico Massimo De Salvo; la coppia ha due figli."}
{"id": "5010611", "revid": "889336", "url": "https://it.wikipedia.org/wiki?curid=5010611", "title": "Danito Parraque", "text": ""}
{"id": "5010612", "revid": "15756", "url": "https://it.wikipedia.org/wiki?curid=5010612", "title": "WiMu", "text": "Il museo del vino o WiMu (acrononimo di \"Wine Museum\") \u00e8 uno spazio espositivo storico, artistico e multimediale dedicato al vino e alla civilt\u00e0 enoica. E ubicato nelle sale del castello duecentesco della famiglia Falletti, ora di propriet\u00e0 del comune di Barolo, nei pressi di Cuneo.\nIl museo fu inaugurato il 13 settembre 2010. La museografia ideata da Fran\u00e7ois Confino \u00e8 un invito a un'immersione simbolica, emozionale e sensoriale nella cultura del vino. La visita - che si snoda attraverso venticinque sale con concetti espositivi differenti in ogni sala - inizia dal piano superiore per poi scendere nei piani inferiori: il terzo piano \u00e8 consacrato ai tempi del vino dove il visitatore viene trasportato alle radice della vite.\nIl secondo piano si concentra sul secolare rapporto tra il vino e le arti: arti visive, letteratura, musica, cinema ed arti culinarie. Il piano nobile rende omaggio alla storia del castello e ai personaggi illustri (la marchesa Giulia di Barolo e il patriota Silvio Pellico) che lo hanno abitato nonch\u00e9 una biblioteca sulla storia del vino Barolo.\nLa visita si termina al piano interrato dove si pu\u00f2 scoprire e degustare dei \"grand cru\" di Barolo.\nInoltre, il WiMu \u00e8 uno delle \"location\" per il \"Wine Tasting Experience\" (Esperienza degustazione di vini \"italiani\")."}
{"id": "5010614", "revid": "1272592", "url": "https://it.wikipedia.org/wiki?curid=5010614", "title": "Klubi Sportiv Sk\u00ebnderbeu 2013-2014", "text": ""}
{"id": "5010615", "revid": "562499", "url": "https://it.wikipedia.org/wiki?curid=5010615", "title": "Victoria Libertas Pesaro", "text": ""}
{"id": "5010616", "revid": "80030", "url": "https://it.wikipedia.org/wiki?curid=5010616", "title": "Municipio di Gent", "text": ""}
{"id": "5010617", "revid": "767487", "url": "https://it.wikipedia.org/wiki?curid=5010617", "title": "Futboll Klub Kuk\u00ebsi 2013-2014", "text": ""}
{"id": "5010618", "revid": "1543377", "url": "https://it.wikipedia.org/wiki?curid=5010618", "title": "The Bill Engvall Show", "text": "The Bill Engvall Show \u00e8 una sitcom statunitense trasmessa dal canale TBS dal 17 luglio 2007 al 5 settembre 2009. La serie \u00e8 interpretata dall'attore Bill Engvall ed \u00e8 stata scritta e creata dallo stesso Engvall insieme a Michael Leeson. La serie \u00e8 stata cancellata il 25 settembre 2009.\nIl 9 giugno 2008 la serie \u00e8 stato trasmesso su CBS.\nTrama.\nAmbientata nella periferia di Louisville, la serie racconta la storia del consulente familiare Bill Pearson e della sua famiglia composta da moglie e tre figli."}
{"id": "5010635", "revid": "709565", "url": "https://it.wikipedia.org/wiki?curid=5010635", "title": "Episodi di The Bill Engvall Show", "text": ""}
{"id": "5010651", "revid": "94088196", "url": "https://it.wikipedia.org/wiki?curid=5010651", "title": "Howard William Kennard", "text": "Biografia.\nEntr\u00f2 i diplomazia nel 1901 e comp\u00ec il suo apprendistato a Roma, Teheran, Washington, L'Avana e Tangeri. Nel 1920 si spos\u00f2 con l'americana Harriet Norris, da cui ebbe un figlio. Nel 1925 divenne ministro plenipotenziario britannico in Jugoslavia, dove rimase fino al 1929. Dal 1929 al 1931 fu ministro plenipotenziario in Svezia, poi dal 1931 al 1935 in Svizzera. Dal 1939 fu ambasciatore straordinario e plenipotenziario presso il governo polacco, continuando la sua funzione fino al 1941, presso il governo polacco in esilio a Londra.\nDurante la crisi dell'agosto 1939, che porto allo scoppio della seconda guerra mondiale, fu uno dei protagonisti, riuscendo a manovrare con molta efficacia affinch\u00e9 la Polonia si mostrasse moderata di fronte alle provocazioni tedesche e portando Gran Bretagna e Polonia alla firma dell'accordo firmato pochi giorni prima dello scoppio della guerra, garantendo cos\u00ec l'intervento anglo-francese al fianco dei polacchi."}
{"id": "5010656", "revid": "365417", "url": "https://it.wikipedia.org/wiki?curid=5010656", "title": "Episodi di Homicide (quarta stagione)", "text": "Il reduce.\nTrama.\nQuesto episodio conclude un crossover con Law &amp; Order - I due volti della giustizia, che inizia nell'episodio \"\"A Baltimora e New York\".\""}
{"id": "5010663", "revid": "599013", "url": "https://it.wikipedia.org/wiki?curid=5010663", "title": "Diocesi di Fionia", "text": "La diocesi di Fionia (in danese: \"Fyens Stift\") \u00e8 una diocesi della chiesa di Danimarca. La sede vescovile \u00e8 presso la cattedrale di San Canuto, ad Odense, nel Syddanmark, Danimarca.\nStoria.\nLa diocesi \u00e8 stata fondata nel 988 come \"diocesi di Othinia\" (nome latino di Odense). Nel corso dell'XI secolo la giurisdizione sulla diocesi \u00e8 stata contesa tra gli arcivescovi di Amburgo-Brema e gli arcivescovi di Canterbury. Dal 1104 la diocesi \u00e8 appartenuta alla diocesi di Lund, allora suffraganea dell'Arcivescovado di Amburgo-Brema.\nDopo la Riforma, la diocesi \u00e8 stata sostituita da una diocesi luterana. Nel 1803 ha ceduto parte del suo territorio in favore dell'erezione della diocesi di Lolland-Falster."}
{"id": "5010668", "revid": "729019", "url": "https://it.wikipedia.org/wiki?curid=5010668", "title": "Ferrovia Tortona-Castelnuovo Scrivia", "text": "La ferrovia Tortona-Castelnuovo Scrivia era una ferrovia locale che collegava le citt\u00e0 di Tortona e Castelnuovo Scrivia dal 1895 al 1933, cosiddetta economica, realizzata cio\u00e8 con caratteristiche tranviarie.\nStoria.\nI primi progetti di strade ferrate attorno a Tortona risalgono al 1878, quando l'ingegnere Pietro Frascaroli pubblic\u00f2 una relazione sulla costruzione di una serie di tranvie a vapore tra Tortona, Serravalle Scrivia, Volpedo, Sale e Castelnuovo Scrivia. Tale relazione fu appoggiata dal comune di Tortona, dalla Banca dei Piccoli Prestiti e Cassa di Risparmio di Tortona e dai comuni del circondario.\nNel 1885 il Circolo del Commercio di Castelnuovo Scrivia propose la costruzione di una tranvia che collegasse la citt\u00e0, maggior centro del circondario di Tortona dopo il capoluogo, alla stazione di Pontecurone: la proposta fu respinta. Maggior successo ebbe la proposta fatta nel 1889 dal comune di Castelnuovo Scrivia a quello di Tortona per l'apertura di una ferrovia economica; nel 1893 i due comuni costituirono un consorzio per la costruzione di una ferrovia economica a scartamento normale, ad esso concessa l'anno successivo.\nI lavori, affidati all'impresa Callegaris di Bologna, terminarono il 7 ottobre 1895; la linea fu inaugurata il successivo 20 ottobre. Nel 1903 la ferrovia effettuava cinque coppie di corse giornaliere (pi\u00f9 una coppia supplementare il sabato), percorrendo la tratta in 25 minuti.\nNel 1914 il Consorzio che gestiva la ferrovia decise di cedere l'esercizio e la propriet\u00e0 della linea alla Societ\u00e0 Anonima delle Tramvie a Vapore della Provincia di Alessandria, anche nota come la \"Belga\", che nella provincia di Alessandria gestiva le linee Alessandria-Sale, Marengo-Mandrogne e Alessandria-Casale, oltre alle tranvie Tortona-Sale e Tortona-Monleale, da essa rilevate nello stesso anno.\nCol passare del tempo la linea, ormai in pessime condizioni, non fu pi\u00f9 in grado di soddisfare i bisogni delle popolazioni locali. Si pens\u00f2 di elettrificare la linea o di impiegare motrici ad accumulatori, ma ci\u00f2 non fu possibile. La linea chiuse il 10 marzo 1933 e fu sostituita dal successivo 1\u00ba agosto da autobus della Societ\u00e0 Autotrasporti Alessandria (SAA). La concessione fu risolta solo nel 1944.\nCaratteristiche.\nLa ferrovia era a binario singolo a scartamento ordinario di 1435\u00a0mm, interamente in sede propria. Si sviluppava per 8,692\u00a0km. Il raggio di curvatura era di 200 metri, la pendenza massima del 16,7 per mille. I convogli potevano toccare una velocit\u00e0 massima di 25\u00a0km/h.\nPercorso.\nIl capolinea assieme a quelli di Tranvia Tortona-Sale e Tranvia Tortona-Monleale si trovava a Tortona nei pressi di Porta Milano; inaugurato nel 1889, sostituiva la precedente stazione tranviaria, costruita per la Tortona-Sale e situata nei pressi dei giardini pubblici.\nPoco dopo il capolinea la linea sottopassava la ferrovia Alessandria-Piacenza e seguendo un percorso rettilineo a nord, toccava le localit\u00e0 di Ronco, Ova e Cascinotti prima di giungere al capolinea situato alla periferia sud di Castelnuovo Scrivia, in via Tortona, dotato di fabbricato per i viaggiatori e di una rimessa.\nNel 1894 era stato realizzato un raccordo tra la stazione tranviaria di Tortona e lo scalo merci di Stazione di Tortona.\nMateriale rotabile.\nSulla ferrovia prestarono servizio cinque locomotive a vapore bidirezionali di tipo tranviario a due assi, realizzate tra il 1881 e il 1882 dalla Schweizerische Lokomotiv- und Maschinenfabrik e dalla Krauss. Come usuale all'epoca, furono battezzate con nomi: rispettivamente \"Tortona\", \"Camilla\", \"Roma\", \"Mafalda\" e \"Jolanda\".\nIl materiale trainato era costituito da 18 carrozze passeggeri a due assi e 14 carri merci; tutto il materiale rotabile era usato promiscuamente anche sulle tranvie per Sale e Monleale.\nCon l'assorbimento delle linee tortonesi da parte della \"Belga\" il materiale rotabile fu usato anche sulle altre linee sociali; nel 1931 il parco rotabili della \"Belga\" per il servizio sulla Tortona-Castelnuovo Scrivia risultava composto da una locomotiva a vapore, 5 rimorchiate a due assi e 6 carri merci."}
{"id": "5010670", "revid": "767487", "url": "https://it.wikipedia.org/wiki?curid=5010670", "title": "Young Blood (The Coasters)", "text": "Young Blood, talvolta indicata come Youngblood, \u00e8 una canzone dei Coasters composta da Jerry Leiber, Mike Stoller e Doc Pomus.\nLa canzone.\nStruttura.\nHa una struttura tipica dei blues in chiave minore; il testo \u00e8 anch'esso tipico del R&amp;R: un ragazzo incontra una ragazza, ed in seguito il padre di quest'ultimo, che per\u00f2 disapprova il primo, il quale deve interrompere la relazione, ma continua a pensarci.\nLa versione dei Coasters.\nIl pezzo venne originariamente registrato dai Coasters nel 1957 e pubblicato dalla Atco Records su un 45 giri, avente sull'altra facciata \"Searchin\"', con il numero di serie 45-6087. La loro versione \u00e8 arrivata all'ottava posizione di Billboard ed alla prima della classifica R&amp;B, ed \u00e8 stata inclusa in numerose \"compilation\" della \"band\". Sulla lista delle 500 migliori canzoni secondo Rolling Stone, il brano \u00e8 arrivato al 421\u00ba posto.\nLa versione dei Beatles.\nI Beatles, nei primi anni della loro attivit\u00e0, eseguivano \"cover\" sia di \"Young Blood\" che di \"Searchin'\". Della prima esiste una versione registrata al Cavern Club; ora in mano di Paul McCartney, venne venduta nel 1985 in un'asta Sotheby's a Londra, assieme ad altri 17 pezzi. Presumibilmente, questi nastri sono stati registrati a met\u00e0 1962, ma non sono mai stati pubblicati ufficialmente.\nIl 1\u00ba giugno 1963, il gruppo registr\u00f2 una seconda versione di \"Young Blood\" per il programma della BBC \"Pop Go the Beatles\"; la canzone, incisa ai BBC Paris Studio di Londra, venne trasmessa per la prima volta l'11 dello stesso mese. George Harrison ha la linea vocale principale, sostenuta dai cori di Lennon e McCartney. Questa versione \u00e8 stata inclusa nell'album \"Live at the BBC\" del 1994.\nLa versione di Leon Russell.\nLeon Russell utilizzava il \"medley\" \"Jumpin' Jack Flash/Young Blood\" come suo cavallo di battaglia dei suoi \"lives\" all'inizio degli anni settanta. Per unire i due brani, sono presenti varie parti parlate, scritte da Russell. Il musicista americano suon\u00f2 il \"medley\" nel corso del \"Concert for Bangla Desh\"; l'esibizione, pubblicata anche sull'omonimo album del 1973, presenta Don Preston (che esegue anche un piccolo intervento vocale), George Harrison ed Eric Clapton sulle chitarre."}
{"id": "5010671", "revid": "599013", "url": "https://it.wikipedia.org/wiki?curid=5010671", "title": "Diocesi di Lolland-Falster", "text": "La diocesi di Lolland-Falster (in danese: \"Lolland-Falsters Stift\") \u00e8 una diocesi della chiesa di Danimarca. Il vescovo titolare \u00e8 Steen Skovsgaard.\nTerritorio.\nLa diocesi si compone delle isole di Lolland e Falster, nonch\u00e9 un certo numero di isole minori nella parte sud-orientale della Danimarca. La sede vescovile \u00e8 presso la cattedrale di Nostra Signora, a Maribo, in Selandia, Danimarca. Il vescovo risiede a Nyk\u00f8bing Falster.\nStoria.\nLa diocesi \u00e8 stata disgiunta dalla diocesi di Fionia nel 1803 ed \u00e8 la pi\u00f9 piccola delle 10 diocesi all'interno della chiesa di stato danese."}
{"id": "5010677", "revid": "61051", "url": "https://it.wikipedia.org/wiki?curid=5010677", "title": "Associazione Sportiva Dilettantistica Cervia Calcio Femminile", "text": ""}
{"id": "5010684", "revid": "481666", "url": "https://it.wikipedia.org/wiki?curid=5010684", "title": "William N. Selig", "text": ""}
{"id": "5010685", "revid": "116316113", "url": "https://it.wikipedia.org/wiki?curid=5010685", "title": "Diocesi di Groenlandia", "text": "La diocesi di Groenlandia (in danese: \" Gr\u00f8nlands Stift\") (in Groenlandese: kalaallit nunaat biskoppeqarfik) \u00e8 una diocesi della chiesa di Danimarca. La sede vescovile \u00e8 presso la cattedrale del Salvatore, a Nuuk, in Groenlandia, Danimarca.\nIl 1\u00ba aprile 1905 \u00e8 stata fondata la chiesa di Groenlandia, costituitasi nel 1993 in diocesi nell'ambito della chiesa nazionale danese e andandosi ad aggiungere alle dieci diocesi gi\u00e0 esistenti. In termini di legislazione e finanziamenti la diocesi di Groenlandia \u00e8 rimasta sotto la diretta giurisdizione della Groenlandia. Vescovo della diocesi \u00e8 dal 1995 Sofie Petersen."}
{"id": "5010688", "revid": "1543377", "url": "https://it.wikipedia.org/wiki?curid=5010688", "title": "Colazione in pelliccia", "text": "Colazione in pelliccia (D\u00e9jeuner en fourrure) \u00e8 una scultura del 1936 realizzata da Meret Oppenheim.\nViene ricordata per essere la pi\u00f9 citata delle sculture surrealiste.\nStoria.\nIl nome dell'opera \u00e8 ispirato ad una conversazione fra Oppenheim (allora ventitreenne), Pablo Picasso e la sua allieva Dora Maar in un locale parigino dove si discusse del ruolo sociale dei caff\u00e8. Picasso dichiar\u00f2 che qualunque cosa poteva essere rivestita di pelliccia, mentre la Oppenheim ribatt\u00e9 che ci\u00f2 poteva essere fatto \"anche con questa tazza e il suo piattino\".\nOppenheim cre\u00f2 ed esib\u00ec l'opera come parte della prima esibizione della \"Exposition surr\u00e9aliste d'objets\" tenuta nella Galerie Charles Ratton. L'opera venne originalmente nominata da Oppenheim \"Tazza, piattino e cucchiaio ricoperti di pelliccia\", tuttavia Andr\u00e9 Breton decise di rinominarla con un titolo che fa riferimento alla \"Colazione sull'erba\" di \u00c9douard Manet.\nPi\u00f9 tardi, nel 1936, l'opera venne esibita nella \"London International Surrealist Exhibition\", dove venne notata da Alfred H. Barr Jr. Egli la fece successivamente esporre nella mostra \"Fantastic Art, Dada, Surrealism\", che venne tenuta nel MoMA di New York durante l'inverno a cavallo fra il 1936 e il 1937. I visitatori definirono il lavoro di Oppenheim \"la quintessenza dell'oggetto surrealista\". Successivamente Barr la acquist\u00f2 per cederla al museo dove divenne parte della sua collezione permanente. Cos\u00ec come era accaduto nella \"Exposition\" parigina, la \"Colazione in pelliccia\" godette un grande successo anche a New York.\nDescrizione.\n\"Colazione in pelliccia\" consiste in una tazza da te, munita di cucchiaio e piattino, interamente ricoperta di pelliccia. Cos\u00ec come in altre opere surrealiste, viene adottato un calembour visivo, mentre viene messa in risalto l'incongruenza e l'impraticabilit\u00e0 della combinazione tazza/pelliccia.\nInoltre, il lavoro si concilia con le teorie di Breton sulla \"crisi dell'oggetto\".\nSeguendo prettamente il metodo del ready-made, i tre elementi che compongono l'opera sono oggetti comuni che vennero acquistati al Monoprix, una grande distribuzione organizzata di Parigi, mentre la pelliccia che li riveste proviene invece da una procapra."}
{"id": "5010692", "revid": "72811", "url": "https://it.wikipedia.org/wiki?curid=5010692", "title": "Toukiden", "text": ""}
{"id": "5010698", "revid": "61051", "url": "https://it.wikipedia.org/wiki?curid=5010698", "title": "Linda Tucceri Cimini", "text": "Carriera.\nClub.\nLinda Tucceri Cimini si approccia fin da giovanissima al mondo del calcio tesserandosi con la Lazio all'et\u00e0 di soli 10 anni. Con le biancocelesti segue tutta la trafila delle giovanili arrivando a disputare il Campionato Primavera.\nNell'estate 2007 decide di accettare l'offerta dell'Aquila, societ\u00e0 che in quel periodo \u00e8 iscritta alla Serie B la quale, dopo aver raggiunto il quarto posto nella stagione appena conclusa, la 2006-2007, punta al raggiungimento del successivo livello del campionato italiano di calcio femminile, la Serie A2 (secondo livello). Con le aquilane rimane due stagioni, le quali patiscono gi\u00e0 alla prima (2007-2008) la retrocessione in Serie C.\nIl salto di categoria le viene offerto dalla dirigenza del Cervia che, contattatala nell'estate 2009, la convince a firmare un contratto per giocare in Serie A2. La societ\u00e0 \u00e8 tra le protagoniste del campionato 2009-2010 e con la maglia gialloblu Tucceri Cimini riesce a conquistare il quarto posto giocando 18 partite.\nAl termine del campionato la societ\u00e0 decide di fondersi con la Dinamo Ravenna per dare origine alla Riviera di Romagna ereditandone i colori sociali. Tucceri Cimini \u00e8 tra le atlete che vengono scelte per vestire la nuova maglia della societ\u00e0, che rimante sempre con la sede a Cervia. Con il Riviera di Romagna disputa le successive tre stagioni collezionando 6 gol su 65 presenze in campionato e riuscendo, al termine della stagione 2011-2012, a conquistare il vertice del campionato nazionale, la Serie A.\nNell'estate 2013 decide di firmare un contratto con la Torres; con la societ\u00e0 sassarese, che aveva concluso la stagione con la conquista del settimo Scudetto, approda per la prima volta ad un torneo internazionale, l'UEFA Women's Champions League 2013-2014, dove raggiunge i quarti di finale. Le vicende societarie influiscono nella decisione di lasciare le rossoblu dopo una sola stagione, concludendo la sua parentesi isolana con 27 presenze e un gol realizzato.\nNell'agosto 2014 viene annunciato il suo ritorno in terra romagnola dopo l'accordo che la far\u00e0 vestire la maglietta gialloblu delle cervesi con cui aveva gi\u00e0 disputato tre stagioni. Sotto la guida del mister Enrico Buonocore rimane solo la stagione 2014-2015, alla cui fine la squadra viene retrocessa in Serie B dopo i play-out con il San Zaccaria, congedandosi dalla societ\u00e0 con un tabellino personale di 7 reti su 21 presenze, suo record personale di marcature in una sola stagione.\nDurante il calciomercato estivo 2015 Tucceri Cimini coglie l'opportunit\u00e0 di rimanere in Serie A accordandosi con il San Zaccaria, che la inserisce in rosa dalla stagione 2015-2016 sotto la guida del mister Marinella Piolanti, gi\u00e0 sua compagna di squadra nel Riviera di Romagna.\nNell'estate del 2018 viene ingaggiata dalla societ\u00e0 rossonera del Milan.\nNazionale.\nIl commissario tecnico Antonio Cabrini la seleziona per la rosa delle atlete della Nazionale italiana che il 28 maggio 2015 incontrarono in una partita amichevole il Giappone, formazione che al Mondiale di Canada 2015 conquister\u00e0 il secondo posto, venendo sconfitta per 1-0. In quell'occasione, Tucceri Cimini scende in campo da titolare.\nIl suo debutto in una partita ufficiale avviene il 14 aprile 2016, al Mapei Stadium - Citt\u00e0 del Tricolore di Reggio nell'Emilia, in occasione delle qualificazioni all'europeo 2017, quando l'Italia, inserita nel gruppo 6, vince l'incontro per 3-1 sulle avversare dell'Irlanda del Nord.\nNel novembre 2016 viene nuovamente convocata da Antonio Cabrini per far parte della selezione che partecipa al \"Torneo Internazionale Manaus 2016\", in programma dal 7 al 18 dicembre 2016.\nStatistiche.\nPresenze e reti nei club.\n\"Statistiche aggiornate al 23 maggio 2021.\""}
{"id": "5010706", "revid": "587728", "url": "https://it.wikipedia.org/wiki?curid=5010706", "title": "Bandiera dello Stato Islamico", "text": "La bandiera dello Stato Islamico, finora usata sempre nella sua variante di guerra, \u00e8 nera, con una scritta bianca in lingua araba tracciata nella parte superiore, sotto alla quale vi \u00e8 una figura circolare di color bianco con all'interno una scritta nera sempre in lingua araba.\nLa scritta superiore riproduce la prima parte della Shah\u0101dah \"\"La il\u00e0ha illa All\u00e0h\", ossia \"Non c'\u00e8 dio se non Allah\"\".\nNel cerchio sottostante figura, partendo dal basso verso l'alto, \u00e8 riportata la seconda parte dell'attestazione di fede islamica \"Mu\u1e25ammad ras\u00f9l All\u00e0h\", ossia \"Maometto \u00e8 il suo profeta\"."}
{"id": "5010709", "revid": "287204", "url": "https://it.wikipedia.org/wiki?curid=5010709", "title": "Some Other Guy", "text": "Some Other Guy \u00e8 un brano composto da Jerry Leiber, Mike Stoller e Richard Barrett, e pubblicato da quest'ultimo su un singolo nel 1962. I Beatles hanno eseguito varie volte il pezzo dal vivo.\nLe covers del brano.\nI Beatles.\nI Beatles hanno incluso \"Some Other Guy\" nelle scalette dei loro concerti. Il singolo di Barrett era stato scoperto al negozio di Brian Epstein, cos\u00ec come vari di Arthur Alexander. Una versione dal vivo venne registrata, al Cavern Club, dalla Granada Television di Manchester, il 22 agosto 1962 in un'esecuzione mattutina. Il video, girato da differenti angolazioni da pi\u00f9 telecamere, in modo da ottenerne pi\u00f9 di uno, \u00e8 l'unico sopravvissuto di un \"live\" della \"band\" al Cavern; doveva apparire, assieme ad una \"performance\" di \"Kansas City/Hey-Hey-Hey-Hey!\", nel programma \"Know the North\", ma venne trasmesso solo quando il gruppo raggiunse la fama nazionale, il 6 novembre dell'anno dopo, sulla trasmissione \"Granada's Scene at 6.30\". Alla fine del filmato, si sente urlare un \"fan\" \"We want Pete!\" (\"Noi vogliamo Pete!\"): infatti, solo il giorno prima Ringo Starr aveva rimpiazzato il precedente batterista Pete Best. Nel negozio di Epstein a Liverpool, circolarono differenti acetati dell'esecuzione: due di essi sono stati inclusi sull'album \"I Saw Her Standing There\" del 2013.\nI Beatles registrarono tre volte il brano per la BBC:\nAnche Pete Best registr\u00f2 una \"cover\" di \"Some Other Guy\" per il suo album \"Best of the Beatles\" del 1966. La canzone venne omaggiata da John Lennon da solista: il suo brano \"Instant Karma!\" del febbraio 1970 inizia con gli stessi due accordi. Fra i musicisti che hanno registrato il pezzo, figura George Harrison e vari oramai ex-collaboratori della \"band\", quali Mal Evans e Billy Preston.\nAltre versioni.\nInoltre, un adattamento in lingua francese, scritto da Ralph Bernet, \u00e8 stato pubblicato dai Lionceaux con il titolo \"Un autre gars\" nel 1963."}
{"id": "5010714", "revid": "1442080", "url": "https://it.wikipedia.org/wiki?curid=5010714", "title": "Internationale W\u00fcrttembergische Hallenmeisterschaften FEMA Ladies Cup 2006 - Doppio", "text": "Il doppio del torneo di tennis Internationale W\u00fcrttembergische Hallenmeisterschaften FEMA Ladies Cup 2006, facente parte della categoria ITF Women's Circuit, ha avuto come vincitrici Il tabellone di doppio dell'Internationale W\u00fcrttembergische Hallenmeisterschaften FEMA Ladies Cup 2006, torneo di tennis che faceva parte dell'ITF Women's Circuit nell'ambito dell'ITF Women's Circuit 2006, \u00e8 stato vinto da Darija Jurak e Renata Vor\u00e1\u010dov\u00e1 (tds n. 1). In finale hanno sconfitto la coppia formata da Kildine Chevalier e Julie Coin (tds n. 4) con il punteggio di 7-5, 6-2."}
{"id": "5010737", "revid": "481666", "url": "https://it.wikipedia.org/wiki?curid=5010737", "title": "Arthur Hausman", "text": ""}
{"id": "5010749", "revid": "767487", "url": "https://it.wikipedia.org/wiki?curid=5010749", "title": "Clarabella (brano musicale)", "text": "Clarabella \u00e8 un brano dei The Jodimars composto da Frank Pingatore. Il gruppo, formato da ex-membri delle Comets di Bill Haley, pubblic\u00f2 il pezzo come loro quinto singolo, ma non ebbe successo in alcun modo. Riusc\u00ec per\u00f2 a finire tra le mani dei Beatles, che registrarono una versione pi\u00f9 \"rocker\", con lo stile di Elvis Presley e di Little Richard, il 2 luglio 1963 per il programma della BBC \"Pop Go the Beatles\"; la loro \"cover\" venne trasmessa per la prima volta il 16 dello stesso mese. Paul McCartney, \"vocalist\" della canzone, ha ipotizzato che sia stata suonata al produttore George Martin come possibile \"cover\" per un album. La versione dei Beatles \u00e8 stata inclusa sull'album \"Live at the BBC\" del 1994.\nFormazione.\nRiferito alla versione dei Beatles."}
{"id": "5010766", "revid": "339392", "url": "https://it.wikipedia.org/wiki?curid=5010766", "title": "City of Leeds", "text": ""}
{"id": "5010767", "revid": "890623", "url": "https://it.wikipedia.org/wiki?curid=5010767", "title": "City of Salford", "text": ""}
{"id": "5010768", "revid": "890623", "url": "https://it.wikipedia.org/wiki?curid=5010768", "title": "City of Durham", "text": ""}
{"id": "5010773", "revid": "584834", "url": "https://it.wikipedia.org/wiki?curid=5010773", "title": "S\u00e4ntis-Bahn", "text": ""}
{"id": "5010782", "revid": "584834", "url": "https://it.wikipedia.org/wiki?curid=5010782", "title": "Appenzell-Weissbad-Wasserauen Bahn", "text": ""}
{"id": "5010783", "revid": "584834", "url": "https://it.wikipedia.org/wiki?curid=5010783", "title": "Ferrovia Appenzell-Weissbad-Wasserauen", "text": ""}
{"id": "5010784", "revid": "584834", "url": "https://it.wikipedia.org/wiki?curid=5010784", "title": "Ferrovia Appenzello-Weissbad-Wasserauen", "text": ""}
{"id": "5010787", "revid": "1318658", "url": "https://it.wikipedia.org/wiki?curid=5010787", "title": "Karel Va\u0161\u00e1k", "text": "Nato in Cecoslovacchia, si trasfer\u00ec in seguito in Francia per studiare diritto. Decise di rimanere l\u00e0 dopo l'invasione sovietica di Praga nel febbraio 1948. Ottenne la cittadinanza francese e lavor\u00f2 per il Consiglio d'Europa in vari incarichi.\nNel 1969, Va\u0161\u00e1k divenne il primo segretario generale dell'Istituto internazionale dei diritti umani a Strasburgo, una posizione che mantenne fino al 1980. Prest\u00f2 servizio come direttore della Divisione dei diritti umani e della pace e in seguito come consigliere legale dell'UNESCO e dell'Organizzazione mondiale del turismo.\nNel 1979, Va\u0161\u00e1k propose per primo una suddivisione dei diritti umani in tre generazioni, ispirata agli ideali della Rivoluzione francese: libert\u00e0, uguaglianza, fraternit\u00e0.\nTra le opere, da ricordare (come curatore): \"The International Dimensions of Human Rights\", Grenwood Press, 1982. ISBN 0-313-23394-2."}
{"id": "5010791", "revid": "599013", "url": "https://it.wikipedia.org/wiki?curid=5010791", "title": "Cattedrale di San Giuda (Iqaluit)", "text": "La cattedrale di San Giuda, formalmente cattedrale di San Simone e San Giuda (in inglese \"Cathedral of St. Simon and St. Jude \"), si trova a Iqaluit, nel territorio di Nunavut, in Canada. La chiesa \u00e8 cattedrale della diocesi dell'Artico per la chiesa anglicana del Canada.\nStoria.\nL'edificio attuale, a forma di igloo e informalmente chiamato anche Igloo Cathedral, \u00e8 stato inaugurato il 3 giugno 2012.\nLa prima cattedrale di San Giuda era stato progettato da Ronald Thom nel 1970 e costruita nel 1972 da volontari locali. La chiesa \u00e8 stata demolita nel giugno del 2006, dopo che un incendio doloso nel novembre 2005 aveva distrutto gran parte della struttura. La chiesa era ben nota per le sue decorazioni, la maggior parte prodotti dell'artigianato degli Inuit, inclusi arazzi, tessuti, una croce fatta di zanne di narvalo e un fonte battesimale scolpito in pietra ollare dedicato da Elisabetta II, regina del Canada, durante una visita a Iqaluit."}
{"id": "5010792", "revid": "298229", "url": "https://it.wikipedia.org/wiki?curid=5010792", "title": "Yuliya Leantsiuk", "text": ""}
{"id": "5010794", "revid": "767487", "url": "https://it.wikipedia.org/wiki?curid=5010794", "title": "Made in Heaven (film 1921)", "text": "Made in Heaven \u00e8 un film muto del 1921 diretto da Victor Schertzinger.\nTrama.\nWilliam Lowry, un immigrato irlandese, salva da un incendio Claudia Royce. Parlando con la ragazza, viene a sapere che i suoi vogliono costringerla a sposarsi con il ricco Leland, un uomo che lei non ama. William, allora, le propone un matrimonio di convenienza con lui in modo da sottrarre la giovane all'odioso legame con Leland. Lei accetta ma poco tempo dopo, si innamora di Davidge. Quando chiede a William il divorzio, lui rifiuta. Il giovane fa fortuna brevettando un palo per le caserme dei vigili del fuoco e, con i soldi guadagnati, compera una casa per Claudia. La donna, allora, si rende conto che il marito \u00e8 innamorato di lei e che anche lei lo ama. Il loro si trasforma adesso in un vero matrimonio.\nProduzione.\nLa Goldwyn Pictures Corporation produsse il film la cui lavorazione inizi\u00f2 nel gennaio 1921.\nDistribuzione.\nIl copyright del film, richiesto dalla Goldwyn Pictures Corp., fu registrato il 17 aprile 1921 con il numero LP16546.\nIl film usc\u00ec nelle sale cinematografiche statunitensi nel maggio 1921.\nNon si conoscono copie ancora esistenti della pellicola che viene considerata presumibilmente perduta."}
{"id": "5010796", "revid": "1305772", "url": "https://it.wikipedia.org/wiki?curid=5010796", "title": "I'm Gonna Sit Right Down and Cry (Over You)", "text": "I'm Gonna Sit Right Down and Cry (Over You) \u00e8 una canzone composta nel 1953 da Joe Thomas ed Howard Biggs ed originariamente interpretata da Roy Hamilton. \u00c8 conosciuta grazie ad Elvis Presley ed i Beatle: ambedue registrarono il pezzo per la BBC.\nLe covers della canzone.\nI Beatles.\nMentre la versione di Elvis era rockabilly e country, la loro \u00e8 pi\u00f9 incentrata sul rock and roll. In particolar modo, spicca la parte di batteria suonata da Ringo Starr: il \"drummer\" odiava gli assoli dello strumento, ma caratterizza il pezzo con \"fill\" virtuosi.\nSono state pubblicate due versioni di \"I'm Gonna Sit Right Down and Cry\":"}
{"id": "5010803", "revid": "226458", "url": "https://it.wikipedia.org/wiki?curid=5010803", "title": "Reparata", "text": "Origine e diffusione.\nRappresenta la continuazione del tardo nome latino \"Reparata\" (al maschile \"Reparatus\"), participio perfetto del verbo \"reparare\", \"recuperare, riavere\", che pu\u00f2 far riferimento al recupero della salvezza cristiana o al valore compensativo di un figlio \"recuperato\" all'affetto dei genitori, avuto dopo la morte di un fratello. Il significato \u00e8 analogo a Restituta.\n\u00c8 diffuso principalmente in Abruzzo e Campania, dove riflette il culto di santa Reparata di Cesarea, patrona di Atri e Casoli.\nOnomastico.\nL'onomastico si festeggia l'8 ottobre, festa di santa Reparata di Cesarea di Palestina"}
{"id": "5010806", "revid": "1573940", "url": "https://it.wikipedia.org/wiki?curid=5010806", "title": "Cattedrale di San Giuda apostolo (St. Petersburg)", "text": "La cattedrale di San Giuda apostolo (in inglese \"Cathedral of Saint Jude the Apostle\") si trova a St. Petersburg, in Florida, negli Stati Uniti d'America. La chiesa \u00e8 cattedrale cattolica della diocesi di Saint Petersburg.\nLa parrocchia \u00e8 stata fondata nel 1953. L'attuale chiesa \u00e8 stata costruita nel 1963. Quando papa Paolo VI ha istituito la diocesi di Saint Petersburg il 2 marzo 1968, la chiesa \u00e8 stata elevata a cattedrale della nuova diocesi."}
{"id": "5010808", "revid": "599013", "url": "https://it.wikipedia.org/wiki?curid=5010808", "title": "Operazione Keyhole", "text": "L'operazione Keyhole fu l'occupazione britannica della base scientifico/militare \"Corbeta Uruguay\" sull'isola di Thule delle isole Sandwich Australi durante la guerra delle Falkland.\nStoria.\nLa base venne stabilita nel novembre 1976 dal governo argentino per supportare le rivendicazioni territoriali sulle isole Falkland e Sandwich Australi, ma scoperta dai britannici solo nel dicembre dello stesso anno; ci\u00f2 nonostante il Regno Unito si limit\u00f2 a proteste formali e a cercare di ricomporre la vertenza per vie diplomatiche. Il nome deriva dalla corvetta ARA \"Uruguay\" che recuper\u00f2 Nordenskj\u00f6ld e l'equipaggio della nave \"Antarctic\" naufragato nella baia antartica \"Erebus e Terror\" il 12 febbraio 1903.\nI fatti.\nAllo scoppio della guerra delle Falkland, un gruppo di 32 membri delle forze speciali della Marina argentina venne inviato sulla nave rompighiaccio ARA \"Bah\u00eda Paraiso\" verso la Georgia del Sud per cooperare alla sua occupazione, e sbarc\u00f2 a Leith Harbour il 25 marzo 1982. La base venne giudicata irrilevante dai britannici nella programmazione della riconquista delle isole (operazione Corporate) e la sua neutralizzazione venne rimandata al termine della campagna principale.\nIl 15 giugno 1982, dopo la resa delle forze argentine rimaste a Port Stanley firmata dal generale Menendez, la compagnia M del 42 Commando dei Royal Marines venne incaricata di occupare la base, che nominalmente non era sottoposta alla giurisdizione del generale Menendez e quindi non si era arresa; parte della compagnia era gi\u00e0 partita con il rompighiaccio HMS \"Endurance\" ed il rimorchiatore oceanico \"Salvageman\". Il resto del reparto venne prelevato dalla Georgia del Sud, dove aveva partecipato alla sua riconquista, dalla fregata HMS \"Yarmouth\" e dal rifornitore RFA \"Olmeda\" e, arrivati sul posto il 20 giugno, un gruppo venne sbarcato dall'elicottero Westland Wasp della \"Endurance\" ed accett\u00f2 la resa della guarnigione senza spargimento di sangue, e senza il bisogno del preordinato supporto di fuoco da parte della \"Yarmouth\""}
{"id": "5010810", "revid": "119677244", "url": "https://it.wikipedia.org/wiki?curid=5010810", "title": "Episodi di Orange Is the New Black (seconda stagione)", "text": "La seconda stagione della serie televisiva Orange Is the New Black \u00e8 stata pubblicata sulla piattaforma statunitense on demand Netflix il 6 giugno 2014.\nIn Italia la stagione \u00e8 andata in onda sul canale Mya di Mediaset Premium dal 4 novembre 2014; tutti gli episodi sono inoltre stati pubblicati sulla piattaforma on demand InfinityTV il 14 novembre 2014.\nA partire da questa stagione entrano nel cast principale Uzo Aduba, Danielle Brooks, Natasha Lyonne e Taryn Manning. Tuttavia, la stessa Lyonne esce dal cast principale al termine della stagione insieme a Jason Biggs. Laura Prepon ricompare come guest star.\nL'uccellino assetato.\nTrama.\nPiper Chapman, dopo un mese di isolamento, viene trasferita nel Centro di Detenzione metropolitano di Chicago. Durante il volo conosce Lolly alla quale racconta del suo probabile omicidio e altri uomini, detenuti come loro che ritrover\u00e0 nel centro di detenzione. Intanto nei flashback vediamo una Piper bambina giudiziosa e rispettosa delle regole imposte dal padre ma un giorno scopre la sua relazione extraconiugale. Visti i suoi principi decide di raccontarlo alla madre che cambia argomento e la mette in punizione. Ritornando nel presente vediamo le detenute che escono in cortile per l'ora d'aria, concessa una volta a settimana ma, dopo una piccola rissa, le guardie le fanno rientrare e nella confusione Chapman vede Alex. Grazie ad un detenuto le manda un messaggio cos\u00ec riescono ad incontrarsi. Alex le racconta che non ha ucciso Pennsatucky e che si trovano l\u00ec per il processo su Kubra, il boss di Alex; le consiglia di dire che entrambe non lo conoscono perch\u00e9 un giorno potrebbe vendicarsi; quindi mentire per proteggersi. Ritorna un flashback dove Piper racconta il tradimento del padre e la reazione della madre alla nonna che le consiglia che, a volte, \u00e8 meglio tenere un segreto. Grazie a questo ricordo Piper, sempre pi\u00f9 decisa a dire la verit\u00e0, cambia idea e mente sotto giuramento ed \u00e8 proprio per questo motivo che il suo avvocato, il padre di Larry, lascia il caso. All'uscita dall'aula Alex le dice che non ha potuto mentire, che le dispiace, che le spiegher\u00e0 tutto e viene portata via dall'avvocato lasciando Piper da sola tra le urla di disperazione e rabbia.\nFlashback.\nVediamo una Piper bambina giudiziosa e rispettosa delle regole imposte dal padre ma un giorno scopre la sua relazione extraconiugale. Visti i suoi principi decide di raccontarlo alla madre che cambia argomento e la mette in punizione. Piper racconta il tradimento del padre e la reazione della madre alla nonna che le consiglia che, a volte, \u00e8 meglio tenere un segreto.\n\u00c8 blu ma sa di rosso.\nTrama.\nNel carcere, durante la fiera del lavoro, alcune detenute prendono parte all'evento \"vestirsi per il successo\" indossando gli abiti adatti per un ipotetico colloquio di lavoro. Red, rimasta sola dopo l'incidente provocato a Gina, viene invitata al tavolo delle anziane ma declina l'invito anche se qualche giorno dopo riusciranno a conquistarla diventando sue amiche. Penn Dogget ritorna, dopo un mese di isolamento. Viene convocata da Healy per ricordarle che la sera dell'incidente con Piper lui non ha visto niente ma la ragazza vuole qualcosa in cambio per il suo silenzio, la ricostruzione di tutti i denti. Taystee crede che vincendo la fiera del lavoro le troveranno un lavoro vero, quindi con l'aiuto delle sue amiche cerca di fare del suo meglio ma, dopo aver vinto, scopre che sono solo chiacchiere e per non deluderla ulteriormente Figueroa le aggiunge 10$ sul suo conto ma una sorpresa l'attende alle sue spalle e voltandosi vede Vee, la donna che l'aveva coinvolta nello spaccio di droga. La puntata si conclude inquadrando il viso incupito, sbalordito e preoccupato di Taystee.\nFlashback.\nQuesta puntata si concentra sul passato di Tasha \"Taystee\" Jefferson e del suo primo incontro con Vee, una spacciatrice, che invita l'orfana a far parte della sua \"famiglia\", ma la bambina rifiuta. Diventata per\u00f2 maggiorenne senza essere adottata e costretta a lasciare l'orfanotrofio, accetter\u00e0 l'offerta di Vee, andando a vivere con lei e gli altri ragazzi utilizzati come corrieri.\nGli abbracci possono ingannare.\nTrama.\nLa puntata si apre con il ritorno di Piper a Litchfield e l'ingresso di nuove detenute tra le quali Soso e Vee. Quest'ultima \u00e8 una vecchia conoscenza di Red che corre da Sophia per farsi sistemare e sembrare, a suo dire, \"aggressiva\". Tra le due vediamo un abbraccio amichevole e la confessione da parte di Vee di mantenere un profilo basso ma come vedremo la vita a Litchfiel, dopo il suo arrivo, sar\u00e0 complicato soprattutto per Red. Poco dopo avviene anche l'incontro con Taystee che l'accusa di averla abbandonata quando era uscita dal carcere ma Vee ha gi\u00e0 in mente un piano per riconquistare il suo cuore. Grazie a Suzanne riesce ad ottenere un pacco di sigarette che dar\u00e0 come merce di scambio alle ispaniche per una torta, la preferita di Taystee che viene cos\u00ec agganciata insieme al suo gruppo. Daya, intanto, chiede a Bennet le cure necessarie per il loro bambino altrimenti sar\u00e0 costretta a dirlo alla direzione, cos\u00ec Bennet decide di introdurre le pillole nascondendole nella protesi. Morello, tramite una telefonata della sorella, scopre che il suo Christofer sta per sposarsi mentre Larry ha un appuntamento con Nance, un giornalista che dopo aver ascoltato l'intervista di Larry, vuole scoprire dove vanno a finire i soldi stanziati per il carcere chiedendo l'aiuto di Piper mentre Penn viene abbandonata dal suo gruppo.\nFlashback.\nViene mostrata l'infanzia di Suzanne, adottata da una coppia bianca e esclusa fin da piccola dai giochi degli altri bambini per via dei suoi strani modi di fare.\nTutto un altro buco.\nTrama.\nMorello accompagna Rosa per la sua consueta visita di chemioterapia e si ritrova sola nel furgone; decide cos\u00ec di andare a casa di Christopher, avendo saputo che \u00e8 in procinto di sposarsi. Dopo essersi introdotta in casa, \u00e8 presa dalla disperazione nel vedere i segni della nuova vita di lui. Mentre fa un bagno nella sua vasca da bagno con indosso il velo da sposa della sua fidanzata, si addormenta; \u00e8 svegliata dalla voce di Christopher stesso dal piano di sotto e scappa dalla finestra in accappatoio riuscendo a tornare in tempo all'ospedale. Poussey inventa uno strumento, costituito da un imbuto e un tubo di plastica legati insieme, che permette alle donne di urinare stando in piedi. Ne nasce una discussione sull'anatomia femminile che rivela quanto poco le carcerate conoscano il loro corpo. Sophia spiegher\u00e0 loro la corretta posizione dell'uretra e l'intera anatomia della vagina. Quando le viene chiesto come faccia a conoscere tutto questo, lei risponde con nonchalance di aver \"progettato da s\u00e9 la propria vagina\".\nFlashback.\nLa puntata si concentra sulla storia di Lorna Morello e del suo primo incontro con Christopher. Vediamo una Lorna impegnata in truffe telematiche: in una scena Lorna chiama per chiedere un risarcimento per uno paio di scarpe di Prada a suo dire mai ricevute ma che invece vediamo da lei indossate nello stesso momento della chiamata. Scopriamo anche il motivo per cui Lorna si trova in carcere: accusata di stalking nei confronti di Christopher, colpevole di non averla pi\u00f9 richiamata dopo il primo appuntamento ed essere andato avanti con la sua vita. \nLa citt\u00e0 della bassa autostima.\nTrama.\nI bagni che utilizzano Mendoza e le sue ragazze hanno problemi idraulici e dalle fognature delle docce provengono feci. Le latine cos\u00ec si infiltrano nei bagni del Ghetto, scatenando il fastidio di Vee che si mette testa a testa con Mendoza. Fig, l'assistente del direttore, si rifiuta di sistemare le docce delle latine per problemi di budget e limita la durata delle docce a 30 secondi a detenuta, come soluzione. La tensione fra le latine e le nere sale, Vee e Mendoza stringono un accordo per calmare le acque. Grazie a questo accordo, Vee far\u00e0 s\u00ec che tutte le ragazze nere, tranne Poussey, vadano a lavorare in manutenzione, dove poi inizier\u00e0 il contrabbando di sigarette. Nel frattempo Cal e la mamma di Piper le fanno visita in prigione e la informano che la nonna sta morendo. Piper \u00e8 devastata e chiede ad Healy un permesso speciale. Boo e Nicky continuano la loro gara su chi fa pi\u00f9 conquiste sessuali, segnando punti. Mentre Boo si accontenta delle detenute poco quotate, Nicky passa il suo tempo a sedurre la guardia carceraria Fisher, senza alcun risultato. \nFlashback.\nViene rivelato che Mendoza \u00e8 stata vittima di violenza domestica e che \u00e8 stata arrestata per aver commesso frode con buoni pasto negoziati all'interno del suo negozio.\nPuoi avere una pizza.\nTrama.\nLe detenute si preparano per la festa di San Valentino. \nRed, con la complicit\u00e0 di suo figlio, Vasily, inizia il contrabbando di oggetti attraverso la condotta di scarico della serra. \nLarry chiede a Piper di essere la sua talpa in prigione, cos\u00ec lui potr\u00e0 scrivere una serie di articoli sui bilanci del carcere. Piper comincia a fare domande alle altre prigioniere e alle guardie per capire come vengano realmente impiegati i finanziamenti dati alla prigione. \nAlla festa di San Valentino a Litchfield, Pennsatucky viene esclusa dal suo gruppo di amiche. Poussey e Taystee litigano. Flaca e Maritza condividono un momento insieme in cucina, cos\u00ec come Pennsatucky e Healy fuori dalla prigione. Larry va a trovare Polly portando con s\u00e9 le cose di Piper e i due si baciano proprio pochi momenti prima del ritorno a casa di Pete dopo un viaggio. Caputo invita Fischer a un concerto della sua band in un locale, lei a sua volta invita anche Luschek, Bell e O'Neill. In seguito, mentre sta suonando, Caputo si accorge che Jimmy, un'anziana detenuta che soffre di demenza senile, \u00e8 fuggita di prigione ed \u00e8 seduta nel bar per assistere al concerto.\nFlashback.\nSi racconta la storia d'amore tra Poussey e Franzi, una ragazza tedesca, nata quando entrambe vivevano in una base militare in Germania. Il padre della ragazza le scopre mentre fanno l'amore e decide quindi di separare le due ragazze facendo trasferire nuovamente Poussey e la sua famiglia negli Stati Uniti. Poussey decide di affrontarlo, pronta a tirare fuori una pistola per attaccarlo, ma suo padre la ferma in tempo.\nIl ricatto.\nTrama.\nA causa della fuga di Jimmy, Caputo chiede al personale di controllare in maniera pi\u00f9 restrittiva le detenute e impone alle guardie una quota minima di richiami scritti. \nTaystee d\u00e0 a Nicky una sigaretta in cambio di francobolli per conto di Vee. Red fa entrare di contrabbando prodotti cosmetici e altre cose per Sophia come pagamento per il suo restyling. Le ispaniche continuano a richiedere a Bennett di far entrare merce di contrabbando utilizzando il suo nascondiglio all'interno della protesi. Stanco di essere sfruttato e ricattato, la guardia le minaccia, ne manda una in isolamento provocando la rabbia di Daya.\nLe ragazze di Vee continuano a scambiare le sigarette di contrabbando con le altre detenute. Daya, Flaca e Morello chiedono a Piper di poter collaborare alla redazione del giornale del penitenziario che lei ha progettato. Poussey si rifiuta di entrare nel giro di contrabbando di Vee, ma Nicky la incoraggia a vedere i vantaggi che il rapporto con la donna potrebbero portarle. Polly si presenta a casa di Larry in uno stato di confusione e i due hanno un rapporto sessuale.\nJimmy lascia la prigione con un \"rilascio compassionevole\": verr\u00e0 accompagnata alla stazione dei pullman e abbandonata a se stessa.\nFlashback.\nBlack Cindy prima di essere arrestata era un'agente di sicurezza aeroportuale. Al controllo bagagli, mentre sta controllando alcune valigie, trova un Ipad con la copertina rosa e se ne appropria per regalarlo alla sorellina per il compleanno (in seguito durante la puntata si scopre che la bambina \u00e8 la figlia di Black Cindy, che per\u00f2 \u00e8 stata cresciuta dalla nonna e non sa che la sua vera madre \u00e8 proprio la detenuta).\nVasi di dimensioni appropriate.\nTrama.\nPiper deve affrontare nuovi contrasti a causa di privilegi speciali; ha infatti ottenuto un permesso per uscire 2 giorni dal carcere per andare a trovare la nonna in fin di vita. \nCaputo vuole fare in modo che Fischer venga mandata via e continua a indurire le misure di sorveglianza e contenimento delle detenute. Si rende conto che in carcere continua ad entrare merce di contrabbando e, sospettando di Red, si reca alla serra per trovare delle prove. Comincia a svasare piante e distruggere i vasi, ma per fortuna Gloria aveva rimosso tutta la merce di contrabbando in precedenza. \nPiper chiede a Healy di revocare il permesso accordatole, perch\u00e9 le altre detenute sono invidiose e la trattano male, ma Healy le spiega che ha dovuto lottare molto per farglielo avere e non intende tornare sui suoi passi. Piper telefona alla madre per comunicarle del permesso, ma scopre che la nonna \u00e8 morta il giorno precedente. Fischer viene licenziata da Caputo.\nFlashback.\nViene mostrato il passato di miss Rosa, che si scopre essere stata membro di una banda di rapinatori di banche formata da lei e tre uomini. I flashback mostrano varie rapine in banca, la sensazione che Rosa provava ogni volta e la relazione che aveva con i suoi compagni di scorribande.\n40 ore di permesso.\nTrama.\nPiper esce dal carcere, ad attenderla all'esterno il fratello che la accompagna a casa di Larry. La relazione tra i due sembra essere molto tesa. Piper partecipa al funerale della nonna che improvvisamente si trasforma nel matrimonio del fratello. Piper tenta di fare l'amore con Larry, ma lui la blocca e le confessa di avere avuto un rapporto sessuale con un'altra donna che lei conosce, ma Piper non vuole sapere il nome. \nNel frattempo in prigione Red riesce a farsi perdonare dal suo vecchio gruppo.\nMendez ritorna a Litchfield, con sgomento di tutti. Bennet rivela a Caputo che Daya \u00e8 incinta e che Mendez \u00e8 il padre del bambino.\nFlashback.\nSi scopre la storia passata tra Vee e Red a Litchfield grazie ad una serie di flashback, l'ultimo dei quali fa capire che Vee aveva preso il comando delle detenute di colore con l'intenzione di usurpare il traffico di contrabbando in cucina di Red per far entrare la droga, e al suo rifiuto la fa picchiare dalla sua gang.\nUna stronzetta con i baffi.\nTrama.\nLe guardie diventano pi\u00f9 dure per cercare di rivelare il contrabbando all'interno della prigione. Christopher fa visita a Morello per chiederle di ammettere di essersi infiltrata a casa sua e la accusa di stalking. La gravidanza di Daya \u00e8 ormai rivelata e Mendez viene licenziato ed arrestato perch\u00e9 ritenuto essere il padre del bambino. I flashback approfondiscono la storia della relazione tra Piper e Alex. \nPiper scopre che Larry \u00e8 andato a letto con Polly. Vee cerca di appropriarsi del traffico di contrabbando di Red nella serra. Poussey si ubriaca e insulta Vee, quindi Suzanne la picchia in un attacco di rabbia. \nNicky decide di portare a Red l'eroina che Taystee le ha dato. Healy d\u00e0 avvio a un gruppo di sostegno, chiamato \"posto sicuro\", per cercare di dare sostegno psicologico alle detenute. \nPrendi una pausa dai tuoi valori.\nTrama.\nPiper telefona ad Alex e viene a sapere che Kubra non \u00e8 stato incarcerato. Lo sciopero della fame di Soso attira nuovi sostenitori. Polly lascia Pete per Larry. Il giornale del carcere viene chiuso. Healy comunica a Piper che verr\u00e0 trasferita in un carcere in Virginia. Sorella Ingalls si unisce allo sciopero della fame. Il gruppo delle anziane, senza informare Red, formula un piano per uccidere Vee. Il piano fallisce perch\u00e9 viene accoltellata la detenuta sbagliata.\nFlashback.\nI flashback mostrano Jane Ingalls, gi\u00e0 suora, che si unisce alla sua prima manifestazione e la sua scomunica da parte della Chiesa.\nEra la menopausa.\nTrama.\nLa rivalit\u00e0 tra Vee e Red continua in diversi confronti sui loro traffici all'interno della prigione. Le detenute sono costrette a lasciare i dormitori e rifugiarsi nella mensa poich\u00e9 a causa di una tempesta l'impianto idraulico \u00e8 straripato, allagando il carcere. Red e il suo gruppo sono preoccupate di un possibile attacco notturno da parte del gruppo di Vee, e dall'altra parte anche Vee allerta le sue compagne riguardo a Red. La notte prosegue e Lorna condivide un momento molto personale con Rosa ormai in fin di vita e Pennsatucky si avvicina a Big Boo per cercare di scoprire dettagli riguardo all'agenda gay che Healy le aveva descritto. Figueroa riceve molte telefonate di un arrabbiatissimo Caputo e scopre una scomoda verit\u00e0 riguardo al marito. \nRed attacca Vee mentre sono fuori da sole, cercando di strangolarla con un imballaggio di plastica, ma non ci riesce. Le due parlano e concordano sul fatto che Litchfield le ha cambiate e dichiarano una tregua. Alla fine della nottata, Piper sgattaiola fuori dalla mensa per cercare di trovare prove delle frodi di Figueroa nel suo ufficio, ma viene scoperta da Caputo appena torna la corrente elettrica. La mattina seguente, mentre sta ripulendo nella serra il disastro creato dalla tormenta, Red viene attaccata alle spalle da Vee e picchiata e ferita gravemente.\nNoi siamo ben educate.\nTrama.\nIl gruppo di Vee le si rivolta contro e la isola dopo che il furto dell'eroina da parte di Nicky l'ha fatta diventare paranoica e dopo che Vee cerca di far incolpare Suzanne di quanto accaduto a Red. Piper rivela quello che sa sulle appropriazioni indebite di Figueroa a Caputo, il quale lo riporta al direttore della prigione e poi cerca un confronto con la donna. Figueroa cerca di comprare il silenzio di Caputo con del sesso orale, ma inutilmente cos\u00ec rassegna le dimissioni. Caputo ottiene cos\u00ec il ruolo ad interim di vice direttore ma con un inizio un po' tempestoso, poich\u00e9 Bennett gli confessa che il figlio di Daya in realt\u00e0 \u00e8 suo. Caputo decide di nascondere la confessione, per evitare uno scandalo sotto la sua amministrazione. Sorella Ingalls decide di terminare lo sciopero della fame e Red parla con Healy, il quale fa firmare a Luschek un finto ordine di lavoro per scagionare Suzanne e far riprendere le indagini su Vee. Vee, sola e senza amici, scappa dalla prigione attraverso la fogna posta al di sotto della serra. \nIl dottore comunica a Rosa che la chemio non sta funzionando e che le rimangono solamente da 3 a 6 settimane di vita. Al ritorno alla prigione, Morello lascia deliberatamente le chiavi inserite nel furgone e Rosa si impossessa del veicolo e fugge dalla prigione per provare di nuovo la libert\u00e0 nei suoi ultimi giorni di vita. Nella fuga, intravede Vee a bordo strada e la investe intenzionalmente con il furgone mentre la radio suona \"(Don't fear) the reaper\"."}
{"id": "5010812", "revid": "1305772", "url": "https://it.wikipedia.org/wiki?curid=5010812", "title": "Cattedrale di San Giuda", "text": ""}
{"id": "5010813", "revid": "880827", "url": "https://it.wikipedia.org/wiki?curid=5010813", "title": "Cattedrale di San Giuda apostolo", "text": ""}
{"id": "5010815", "revid": "83531", "url": "https://it.wikipedia.org/wiki?curid=5010815", "title": "Giro di Svizzera 2014", "text": "Il Giro di Svizzera 2014, settantottesima edizione della corsa, valido come diciassettesima prova dell'UCI World Tour 2014, si \u00e8 svolto dal 14 al 22 giugno 2014 su un percorso di 1\u00a0321,9\u00a0km suddivisi in un prologo pi\u00f9 8 tappe, con partenza da Bellinzona ed arrivo finale a Saas-Fee. La gara \u00e8 stata vinta per il terzo anno consecutivo dal portoghese Rui Alberto Faria da Costa, che ha concluso in 33h08'35\" alla media di 39,88\u00a0km/h, secondo lo svizzero Mathias Frank e a completare il podio l'olandese Bauke Mollema terzo."}
{"id": "5010817", "revid": "436907", "url": "https://it.wikipedia.org/wiki?curid=5010817", "title": "V.I.P. - Vera impronta popolare", "text": "V.I.P. - Vera impronta popolare \u00e8 il secondo album in studio del rapper italiano Vincenzo da Via Anfossi, pubblicato il 24 giugno 2014 dalla Universal Music Group."}
{"id": "5010824", "revid": "72396", "url": "https://it.wikipedia.org/wiki?curid=5010824", "title": "Marcus Paus", "text": "Il suo lavoro comprende musica da camera, opere corali, opere orchestrali, opere liriche e sinfonie, lavori per il teatro, il cinema e la televisione. Nel 2010, \u00e8 stato direttore artistico del Teatro dell'Opera dell'Oslo Festival."}
{"id": "5010826", "revid": "1442080", "url": "https://it.wikipedia.org/wiki?curid=5010826", "title": "Continental Basketball Association 1990-1991", "text": "La stagione CBA 1990-91 fu la 45\u00aa della Continental Basketball Association. Parteciparono 16 squadre divise in quattro gironi.\nRispetto alla stagione precedente si aggiunsero gli Oklahoma City Cavalry. I Topeka Sizzlers si trasferirono a Yakima, cambiando nome in Yakima Sun Kings. I Santa Barbara Islanders fallirono."}
{"id": "5010827", "revid": "175335", "url": "https://it.wikipedia.org/wiki?curid=5010827", "title": "La citt\u00e0 degli angeli", "text": ""}
{"id": "5010830", "revid": "287204", "url": "https://it.wikipedia.org/wiki?curid=5010830", "title": "Lonesome Tears in My Eyes", "text": "Lonesome Tears in My Eyes \u00e8 un pezzo di Johnny Burnette &amp; His Rock 'n' Roll Trio, scritto dal primo, da suo fratello Dorsey, da Paul Burlison e da Al Mortimer.\nLe covers del pezzo.\nI Beatles.\n\"Lonesome Tears in My Eyes\" venne inciso il 10 luglio 1963 all'Aeoloan Hall di Londra, per la sesta edizione del programma della BBC \"Pop Go the Beatles\", trasmesso tredici giorni dopo. Questa \"cover\", prodotta da Terry Henebery, \u00e8 stata inclusa sul disco \"Live at the BBC\" del 1994. John Lennon introdusse cos\u00ec il pezzo:\nLa traccia parlata \"1822!\" compare anch'essa su \"Live at the BBC\". Per il brano \"The Ballad of John and Yoko\" del 1969, registrato dai soli Lennon e McCartney, i due si ispirarono sia per la linea di basso che per il \"riff\" di chitarra a \"Lonesome Tears in My Eyes\"."}
{"id": "5010833", "revid": "767487", "url": "https://it.wikipedia.org/wiki?curid=5010833", "title": "Henry Uche", "text": ""}
{"id": "5010834", "revid": "1305772", "url": "https://it.wikipedia.org/wiki?curid=5010834", "title": "So How Come (No One Loves Me)", "text": "So How Come (No One Loves Me) \u00e8 un brano degli Everly Brothers, pubblicato sull'album di notevole successo commerciale \"A Date With the Everly Brothers\" del 1960. La canzone, composta da Felice e Boudleaux Bryant, venne incisa anche dai Beatles. La \"band\" ne registr\u00f2 una \"cover\" per la sesta edizione del programma della BBC \"Pop Go the Beatles\" il 10 luglio 1963 all'Aeolian Hall di Londra; la trasmissione venne messa in onda il 23 dello stesso mese. Questa versione appare sull'album \"Live at the BBC\" della fine del 1994.\nFormazione.\nRiferita alla \"cover\" dei Beatles."}
{"id": "5010835", "revid": "31886", "url": "https://it.wikipedia.org/wiki?curid=5010835", "title": "LEGO Scacchi", "text": "LEGO Scacchi \u00e8 un videogioco di simulazione di scacchi per computer che utilizza per i pezzi minifigure LEGO.\nModalit\u00e0 di gioco.\nModalit\u00e0 Storia.\nNella modalit\u00e0 Storia, il giocatore pu\u00f2 scegliere tra un tema western o dei pirati. Dopo aver selezionato il tema, cominciano tre tornei di partite a scacchi contro l'intelligenza artificiale. Nel primo gioco l'IA \u00e8 al 25% di difficolt\u00e0, nel secondo gioco l'IA \u00e8 al 50% difficolt\u00e0 e nella terza ed ultima partita l'IA \u00e8 al 75% difficolt\u00e0. Prima di ogni partita si vede una scena animata, la quale mostra che i protagonisti hanno un compito da completare. Nel tema western, uno sceriffo sta cercando di catturare tre rapinatori di banche, mentre nel tema dei pirati un soldato sta cercando di battere alcuni pirati per un tesoro. Dopo che ogni partita \u00e8 terminata, si vede un'altra cutscene con i protagonisti che hanno avuto successo o hanno fallito nell'operazione, a seconda dell'esito della partita. (Utilizzando lo stesso esempio, se lo sceriffo cattura un bandito, tutti gli altri banditi si danno alla fuga.) Dopo aver completato la storia, il giocatore viene premiato con un certificato stampabile.\nModalit\u00e0 Tutorial.\nLa modalit\u00e0 tutorial insegna a giocare a scacchi, da come i vari pezzi si muovono sulla scacchiera fino a tecniche di gioco avanzate. Il giocatore ascolta gli insegnamenti da \"The King Chess\", un omino Lego Re, che parla come Elvis, il quale presumibilmente comanda l'esercito bianco, e modernizza un po' le spiegazioni dei pezzi. Ad esempio, egli dice che la ragione per cui i cavalieri possono saltare gli altri pezzi \u00e8 perch\u00e9 cavalcano biciclette BMX a motore. Il re sul suo trono era anche un set Lego confezionato con la prima versione del gioco.\nVersus Mode.\nIn questa modalit\u00e0, il giocatore pu\u00f2 scegliere la difficolt\u00e0 del gioco quando si gioca contro l'IA. Qui pu\u00f2 anche essere scelto il multi-giocatore, oppure si pu\u00f2 guardare il computer giocare contro se stesso. Inoltre, un terzo set di scacchi tradizionale (anche se ancora costruito da mattoncini Lego) pu\u00f2 essere scelto, e tutti i tre set possono essere miscelati (pirati giocano contro western, per esempio), tuttavia, le animazioni cutscene quando si gioca con i set misti sono disabilitate. I giocatori possono anche rimuovere o aggiungere pezzi da gioco prima o durante il gioco.\nModalit\u00e0 di gioco.\nLe regole del gioco possono essere modificate per soddisfare molte variazioni popolari, se le regole pi\u00f9 comuni di scacchi sono impostate di default. Durante una partita, cliccando su un pezzo mostrer\u00e0 i posti disponibili per spostarsi, e se un pezzo viene catturato, parte un breve video comico che mostra il personaggio catturato che viene preso, ad ogni cattura corrisponde uno specifico mini filmato (e raramente queste clip hanno qualcosa di correlato agli scacchi). Le pedine, i cavalieri, le torri, i re, le regine e gli alfieri hanno tutte le clip separate per la cattura di altri pedoni, cavalieri, torri, re, regina e alfieri. Ci sono 140 clip totali: 60 a tema western (2 set di 30, a seconda della squadra di cattura), 60 a tema pirati (2 set di 30, a seconda della squadra di cattura), una speciale quando si completa la modalit\u00e0 tutorial, 3 a tema western modalit\u00e0 storia; 3 western vincenti; 3 western perdenti, 3 a tema pirata; 3 pirata vincenti, 3 pirata perdenti, e un cartone per l'introduzione."}
{"id": "5010836", "revid": "287204", "url": "https://it.wikipedia.org/wiki?curid=5010836", "title": "Karel Vasak", "text": ""}
{"id": "5010837", "revid": "1310927", "url": "https://it.wikipedia.org/wiki?curid=5010837", "title": "Pierre Boya", "text": ""}
{"id": "5010844", "revid": "1610933", "url": "https://it.wikipedia.org/wiki?curid=5010844", "title": "Maria Adelaide Raschini", "text": "L'itinerario filosofico.\nA Genova nel '48 ha terminato il suo corso di studi universitari, iniziati all'Universit\u00e0 di Pavia, laureandosi con Michele Federico Sciacca che nel '38 vi era andato in cattedra. L'argomento della sua dissertazione \u00e8 stato \"La dottrina morale nelle \"Enneadi\"\": tale lavoro \u00e8 stato parzialmente pubblicato nel suo volume \"Studi su Platone e Plotino \"(Venezia, Marsilio, 2000). Divenuta assistente di Sciacca nel '60, pubblica l'importante volume \"Il principio dialettico nella filosofia di A. Rosmini \"(Milano, Marzorati, 1961; poi integrato in \"Dialettica e poiesi nel pensiero di Rosmini\", Venezia, Marsilio, 1996). Intensissima la sua collaborazione col maestro, a cominciare dai Convegni internazionali dell'Istituto Culturale italo-tedesco in Alto Adige, a Merano (dal '60 al '68). A tutte le sue successive iniziative ha collaborato insieme con Pier Paolo Ottonello, anch'egli scolaro e assistente di Sciacca: la fondazione e la conduzione (come membri a vita del suo Comitato promotore) del Centro Internazionale di Studi Rosminiani fondato nel '66 da Sciacca a Stresa nel palazzo dove Rosmini aveva a lungo abitato ed era morto; la redazione e poi la condirezione del bimestrale internazionale \"Giornale di Metafisica\", fondato da Sciacca nel '46; la coordinazione di dieci grossi volumi della \"Grande Antologia Filosofica \"anch'essa diretta da Sciacca (Milano, Marzorati, 1975-78). Conseguita la libera docenza in Storia della filosofia moderna e contemporanea (1964), nell'Universit\u00e0 di Genova ne tiene 1'insegnamento, e, vinta la cattedra nel '70, quella di Storia della Filosofia; alla morte del maestro (1975) gli succede sulla cattedra di Filosofia teoretica. Intanto ha pubblicato, fra l'altro, il primo volume in assoluto su Michelstaedter, che sollecit\u00f2 un'ampia serie di studi (\"Carlo Michelstaedter\", Milano, Marzorati, 1961: riedito in terza edizione a Venezia, Marsilio, 2000) e l'importante opera \"Interpretazioni socratiche \"(Milano, Marzorati, 1970; ried. Venezia, Marsilio, 2000). Certo fra le opere pi\u00f9 valide nel settore spicca l'ampio volume \"Da Bacone a Kant \"(Milano, Marzorati, 1973; poi in riedizione accresciuta col titolo \"La filosofia dell'illuminismo\", Venezia, Marsilio, 2000, di 584 pp.). Per un decennio dopo il conseguimento della cattedra \u00e8 Direttore del \"Centro di Ricerca sulla filosofia italiana e francese dell'800 e del '900\" del Consiglio Nazionale delle Ricerche, fondato da Sciacca nel '66, incrementandone la ricca collana di una ventina di volumi. Dal '75, inoltre, condirige il \"Giornale di Metafisica\", su mandato del suo fondatore, sino al '77, insieme con Pier Paolo Ottonello, ora suo Coniuge. Nel '78 gravi ragioni li inducono a continuare privatamente il periodico di Sciacca, con la collaborazione di coloro che da tutto il mondo vi avevano pubblicato, ma sotto la testata \"Filosofia Oggi\" (1978-2012). Nel '77 hanno inoltre fondato la \"Societ\u00e0 degli Amici di M. F. Sciacca\", organizzando congressi e pubblicando il periodico \u201cStudi Sciacchiani\u201d (1985-2009) e numerosi volumi sul pensiero del comune maestro. \nNell'82 fonda e dirige il Gruppo universitario di ricerca \"Genesi, fenomenologia e storia delle categorie costitutive dell'idea di Europa\", realizzando fra l'altro due congressi internazionali (Genova 1986 e Roma 1988) con relativi atti, e la collana \"Categorie europee\", in 36 volumi dall'86 al '94. Nell'89 fonda e dirige il Centro Interdipartimentale di Ricerca per la Paideia Europea, nell'ambito dell'Universit\u00e0 di Genova, con una fitta e feconda attivit\u00e0 di convegni e pubblicazioni. In ambito privato, invece, fondano nel '90 la \"Societ\u00e0 Internazionale per 1'Unit\u00e0 delle Scienze L'Arcipelago\", anch'essa con molteplici fruttuose iniziative, a tutt'oggi vitali. \nNel frattempo prosegue un'intensa attivit\u00e0, in parte documentata dai volumi \"Concretezza e astrazione \"(Genova 1980, ried. Venezia, Marsilio, 2000), \"La dialettica dell'integralit\u00e0. Studi sul pensiero di M. F\". \"Sciacca \"(Genova 1985; ried. Venezia, Marsilio, 2000), seguito da \"Incontrare Sciacca \"(Venezia, Marsilio, 1999) e da \"Lettera all'Europa \"(Venezia, Marsilio, 1999). Fondamentali i suoi contributi sul pensiero di Rosmini: \"Studi sulla Teosofia di Rosmini \"(Genova 1985; ried. Venezia, Marsilio, 2000), \"Rosmini e 1'idea di progresso \"(Stresa, Sodalitas, 1986; ried. Venezia, Marsilio, 2000), \"Prospettive rosminiane \"(L'Aquila\u2011Roma, Japadre 1987; ried. Venezia, Marsilio, 2000), \"Rosmini oggi e domani \"(Venezia, Marsilio, 2000). Di Rosmini ha inoltre curato, insieme con Pier Paolo Ottonello, 1'edizione nazionale critica della \"Teosofia\", in sei grossi volumi (Roma, Citt\u00e0 Nuova, 1998-2002). \nNel '93 d\u00e0 vita presso 1'Universit\u00e0 di Genova al Dipartimento di Studi sulla Storia del Pensiero Europeo \"M. F. Sciacca\", che promuove diversi congressi, l'annuale \"Cattedra Sciacca\" e un'ampia collana di volumi in distinte sezioni, affidate a editori nazionali (Olschki, Marsilio, Guerini), poi proseguita per complessivi 64 volumi, pi\u00f9 altri fuori collana. \nDi grande rilievo inoltre i suoi \"Thomas Mann e l'Europa\" (Venezia, Marsilio 1999), \"Gentile e il neoidealismo \"(Venezia, Marsilio, 2001) e le due ricchissime raccolte \"Responsabilit\u00e0 storica della filosofia \"(Venezia, Marsilio, 2001, 644 pp.) e \"Pedagogia e antipedagogia \"(Venezia, Marsilio, 2001, 720 pp.). L'ultima opera che stava preparando \u00e8 \"L'organismo del sapere \"(Venezia, Marsilio, 2001), che compie il suo robusto percorso teoretico e la corrispondente acuta profonda diagnostica storiografica (il volume \u00e8 integrato dalla bibliografia dei suoi scritti, pp. 263-298). \nEletta creativit\u00e0 caratterizza i due volumi di fantasia \"Le cerebroteche\" e \"Camminare sull'acqua \"(entrambi usciti a Venezia, Marsilio, 2000), mentre il 22\u00ba e ultimo dei suoi \"Scritti\", raccolti a cura di Pier Paolo Ottonello, intitolato \"Specchi\", in gran parte antologizza percorsi autobiografici. \nSulle sue opere si vedano i volumi miscellanei \"Responsabilit\u00e0 della cultura \"(Roma-L'Aquila, Japadre, 1990, 322 pp.) e \"Maria Adelaide Raschini: la responsabilit\u00e0 della cultura \"(Firenze, Olschki, 2010, XXXVIII-342 pp.), contenente gli atti dei primi tre congressi nazionali sul suo pensiero (Milano 2000, Milano 2002, Bocca di Magra 2009), mentre del IV \u00e8 imminente il volume di Atti (Firenze, Olschki, 2014) nell'ambito della \"Biblioteca di Studi su Sciacca\" della Fondazione M. F. Sciacca. Subito dopo la sua scomparsa \u00e8 stato raccolto il volume \"Carit\u00e0 intellettuale. Testimonianze su Maria Adelaide Raschini\" (Genova, L'Arcipelago, 2000)."}
{"id": "5010858", "revid": "1745361", "url": "https://it.wikipedia.org/wiki?curid=5010858", "title": "Match", "text": ""}
{"id": "5010863", "revid": "119603471", "url": "https://it.wikipedia.org/wiki?curid=5010863", "title": "Tre generazioni dei diritti umani", "text": "La suddivisione dei diritti umani in tre generazioni fu proposta inizialmente nel 1979 dal giurista ceco Karel Va\u0161\u00e1k all'Istituto internazionale dei diritti umani di Strasburgo. Egli us\u00f2 il termine almeno gi\u00e0 dal novembre 1977. Le teorie di Vasak hanno messo radici principalmente nel diritto europeo.\nLe sue suddivisioni seguono le parole d'ordine della Rivoluzione francese: \"Libert\u00e0, Uguaglianza, Fratellanza\". Le tre generazioni sono riflesse in alcune delle rubriche della Carta dei diritti fondamentali dell'Unione europea. La Dichiarazione universale dei diritti dell'uomo include diritti che si ritengono di seconda generazione, come pure quelli della prima generazione, ma non fa la distinzione in s\u00e9 (i diritti elencati non sono in ordine specifico).\nDiritti umani di prima generazione.\nI diritti umani di prima generazione, spesso chiamati diritti \"blu\", trattano essenzialmente della libert\u00e0 e della partecipazione alla vita politica. Essi sono fondamentalmente di natura civile e politica: servono negativamente a proteggere l'individuo dagli eccessi dello stato. I diritti di prima generazione includono, tra le altre cose, la libert\u00e0 di parola, il diritto a un giusto processo, la libert\u00e0 di religione e i diritti di voto. Essi furono sperimentati per primi dalla Carta dei diritti degli Stati Uniti d'America e in Francia dalla Dichiarazione dei diritti dell'uomo e del cittadino nel XVIII secolo, anche se il diritto a un giusto processo risale alla Magna Carta del 1215 e ai Diritti degli Inglesi. Essi furono consacrati a livello globale e ricevettero uno status nel diritto internazionale per la prima volta negli Articoli da 3 a 21 della Dichiarazione universale dei diritti dell'uomo del 1948 e pi\u00f9 tardi nella Convenzione Internazionale sui Diritti Civili e Politici del 1966.\nDiritti umani di seconda generazione.\nI diritti umani di seconda generazione sono legati all'uguaglianza e cominciarono a essere riconosciuti dai governi dopo la Seconda guerra mondiale. Essi sono fondamentalmente di natura economica, sociale e culturale e garantiscono a membri diversi della cittadinanza condizioni e trattamenti uguali. I diritti secondari includerebbero il diritto a essere occupato, i diritti all'abitazione e alle cure sanitarie, come pure alla sicurezza sociale e alle indennit\u00e0 di disoccupazione. Come i diritti di prima generazione, anch'essi furono contemplati dalla Dichiarazione universale dei diritti dell'uomo, e ulteriormente incorporati negli Articoli da 22 a 27 della Dichiarazione universale e nella Convenzione internazionale sui diritti economici, sociali e culturali.\nNegli Stati Uniti d'America, il presidente Franklin D. Roosevelt propose una seconda Carta dei diritti, che trattava in gran parte le stesse materie, durante il suo discorso sullo stato dell'Unione dell'11 gennaio 1944. Oggi, molte nazioni, stati o gruppi di nazioni hanno sviluppato dichiarazioni giuridicamente vincolanti che garantiscono insiemi completi di diritti umani, ad es. la Carta sociale europea.\nAlcuni stati hanno adottato alcuni di questi diritti economici, ad es., lo Stato di New York ha sancito il diritto a un'istruzione gratuita, come anche \"il diritto a organizzarsi e a contrattare collettivamente,\" e all'assicurazione contro gli infortuni, nella sua legge costituzionale.\nQuesti diritti sono talvolta indicati come diritti \"rossi\". Essi impongono al governo il dovere di rispettarli, di promuoverli e di soddisfarli, ma questo dipende dalla disponibilit\u00e0 di risorse. Il dovere \u00e8 imposto allo stato perch\u00e9 esso controlla le proprie risorse. Nessuno ha direttamente il diritto all'abitazione e il diritto all'istruzione. (In Sudafrica, ad esempio, il diritto non \u00e8, \"di per s\u00e9\", all'abitazione, ma piuttosto \"ad avere accesso a un'abitazione adeguata\", realizzato su base progressiva.)\nIl dovere del governo \u00e8 di realizzare questi diritti come azione positiva.\nDiritti umani di terza generazione.\nI diritti umani di terza generazione sono quei diritti che vanno al di l\u00e0 del mero aspetto civile e sociale, come espresso in molti documenti progressisti di diritto internazionale, compresa la Dichiarazione di Stoccolma del 1972 della Conferenza delle Nazioni Unite sull'ambiente umano, la Dichiarazione di Rio del 1992 sull'ambiente e lo sviluppo, e altri esempi di \"legislazione morbida\" generalmente ambiziosa. A causa dell'attuale propensione verso la sovranit\u00e0 nazionale e la preponderanza delle potenziali nazioni trasgressive, questi diritti sono stati difficili da promulgare in documenti giuridicamente vincolanti.\nIl termine \"I diritti umani di terza generazione\" rimane in gran parte ufficioso, proprio come il soprannome, anch'esso utilizzato, di diritti \"verdi\", e cos\u00ec contiene uno spettro estremamente ampio di diritti, compresi:\nAlcuni paesi hanno meccanismi costituzionali per la salvaguardia dei diritti di terza generazione. Per esempio, il Commissario parlamentare ungherese per le future generazioni, il Comitato per il futuro del Parlamento finlandese e l'ex Commissione per le future generazioni nella Knesset israeliana.\nAlcune organizzazioni internazionali hanno uffici per salvaguardare tali diritti. Un esempio \u00e8 l'Alto commissario per le minoranze nazionali (\"High Commissioner on National Minorities\") dell'Organizzazione per la sicurezza e la cooperazione in Europa. La Direzione generale per l'ambiente della Commissione europea ha come sua missione \"proteggere, preservare e migliorare l'ambiente per le generazioni attuali e future, e promuovere lo sviluppo sostenibile\".\nAlcune giurisdizioni hanno emanato norme per la protezione ambientale, ad es. l'articolo costituzionale ribattezzato \"forever wild\" (\"per sempre selvaggio\") di New York, che pu\u00f2 essere fatto valere mediante azione del Procuratore capo dello Stato di New York (\"Attorney General\") o da qualunque cittadino \"Ex rel\" (=\"Ex relatione\", ossia se l'interesse del singolo cittadino \u00e8 ritenuto rilevante anche per l'interesse generale della giustizia) con il consenso della Sezione d'appello della Corte suprema di New York.\nCritiche.\nMaurice Cranston sostenne che la scarsit\u00e0 significa che i presunti diritti di seconda e di terza generazione non sono affatto diritti. Se una persona ha un diritto, altri hanno un dovere di rispettare quel diritto, ma ai governi mancano le risorse necessarie per adempiere i doveri implicati dai presunti diritti di seconda e terza generazione dei cittadini.\nIl dottor Charles Kesler, un professore di amministrazione al Claremont McKenna College e membro anziano del Claremont Institute, ha sostenuto che i diritti umani di seconda e terza generazione servono come tentativo di mascherare obiettivi politici, che la maggioranza pu\u00f2 senz'altro concordare sono cose buone in s\u00e9 e per s\u00e9, nel linguaggio dei diritti, e attribuire cos\u00ec a quegli obiettivi politici connotazioni inappropriate. A suo parere, chiamare beni socio-economici \"diritti\" crea intrinsecamente un concetto correlato di \"doveri\", cos\u00ec che altri cittadini devono essere costretti dal governo a dare cose ad altre persone al fine di soddisfare questi nuovi diritti. Egli ha anche affermato che, negli Stati Uniti, i nuovi diritti creano una \"nazionalizzazione\" della decisione politica al livello federale in violazione del federalismo. Nel suo libro \"Soft Despotism, Democracy's Drift\", il dottor Paul Rahe, che ha la cattedra di Charles O. Lee e Louise K. Lee in cultura occidentale all'Hillsdale College, scrisse che focalizzarsi sui diritti basati sull'uguaglianza conduce a una subordinazione dei diritti civili primari a un governo sempre in espansione, che sarebbe troppo incompetente per provvedere correttamente ai suoi cittadini e cercherebbe semplicemente di subordinare altri diritti.\nIl filosofo del XIX secolo Fr\u00e9d\u00e9ric Bastiat sintetizz\u00f2 il conflitto tra questi diritti negativi e positivi dicendo:\nL'economista Friedrich von Hayek ha sostenuto che il concetto di seconda generazione di \"giustizia sociale\" non pu\u00f2 avere nessun significato pratico:\nJeremy Waldron, professore di diritto alla New York University School of Law, ha scritto in risposta ai critici dei diritti di seconda generazione:\nL'economista politico ungherese Karl Polanyi svolse invece un'argomentazione antitetica ad Hayek nel libro \"La grande trasformazione\". Polanyi scrisse che un libero mercato incontrollato condurrebbe a una concentrazione economica repressiva e poi a una cooptazione del governo democratico, che degrada anche i diritti civili.\nLa Conferenza mondiale sui diritti umani si oppose alla distinzione tra diritti civili e politici (diritti negativi) e diritti economici, sociali e culturali (diritti positivi) che diede come risultato la Dichiarazione e Programma di azione di Vienna che proclamava che \"tutti i diritti umani sono universali, indivisibili, interdipendenti e interrelati\"."}
{"id": "5010865", "revid": "187", "url": "https://it.wikipedia.org/wiki?curid=5010865", "title": "Trattato di Chrabr", "text": ""}
{"id": "5010869", "revid": "597500", "url": "https://it.wikipedia.org/wiki?curid=5010869", "title": "Emanuele Tenderini", "text": "Tenderini \u00e8 noto per aver partecipato alla creazione di \"Wondercity\", una serie a fumetti prodotta per la Francia e pubblicata in numerose altre nazioni, tra cui l'Italia a cura dell'editore Free Books. Nel corso della sua carriera ha collaborato a molte altre serie a fumetti, sia per l'Italia che per l'estero.\nBiografia.\nNato a Venezia nel 1977, Tenderini ha frequentato l'Istituto Commerciale Paolo Sarpi presso il quale si \u00e8 diplomato ragioniere. Ha poi lavorato come grafico in una copisteria veneziana e in uno studio pubblicitario privato. In seguito si \u00e8 spostato a Milano dove si \u00e8 diplomato con il massimo dei voti presso la Scuola del Fumetto. Successivamente \u00e8 tornato nella citt\u00e0 natale dove ha iniziato la sua carriera da illustratore, collaborando con il gruppo thrash metal dei Merendine.\nNello stesso periodo ha collaborato con Alex Crippa nella realizzazione del fumetto \"100 Anime\", pubblicato dalla casa editrice francese Delcourt nel 2004. In Francia ha iniziato a riscuotere un rilevante successo, collaborando dal 2005 ad altre opere, \"Othon &amp; Laiton\" e \"Wondercity\", e pubblicando tra il 2006 e il 2007 due volumi di \"Oeil de Jade\" come disegnatore, editi da Les Humano\u00efdes Associ\u00e9s. Sempre per la Francia, ha collaborato successivamente ad altre opere, come: \"Prediction\" (2007-2008), \"Arcane Majeur\", \"Wisher\", \"La Porte d'Ishtar\" (2008), \"Dei\" e \"1066\" (2011).\nIn Italia le sue collaborazioni pi\u00f9 di rilievo sono state per i numeri speciali di \"Dylan Dog\" nel 2007 e \"Dampyr\" nel 2008. Altre collaborazioni italiane sono state \"Vasco Comics\" (2007), \"Rumbler\" (2008) e \"The Odissey\" (2011).\nNel 2014 collabora con Linda Cavallini nella realizzazione del progetto \"Lumina\", una graphic novel realizzata con una tecnica di colorazione digitale di loro invenzione definita Hyperflat, e finanziato attraverso un crowdfunding su Indiegogo nello stesso anno."}
{"id": "5010875", "revid": "785863", "url": "https://it.wikipedia.org/wiki?curid=5010875", "title": "Funimation Entertainment", "text": ""}
{"id": "5010878", "revid": "767487", "url": "https://it.wikipedia.org/wiki?curid=5010878", "title": "Frank (film)", "text": "Frank \u00e8 un film del 2014 diretto da Lenny Abrahamson. \u00c8 stato presentato al Sundance Film Festival 2014 e successivamente distribuito nelle sale cinematografiche britanniche il 9 maggio. Pur non riprendendo nella trama fatti reali, il film \u00e8 liberamente ispirato al personaggio di Frank Sidebottom, alter ego del musicista e comico britannico Chris Sievey, e ai cantautori Daniel Johnston e Captain Beefheart.\nTrama.\nJon, un aspirante cantautore, assiste a una strana scena mentre cammina lungo la spiaggia della sua citt\u00e0: un uomo cerca di affogarsi e viene fermato dalle forze dell'ordine, per poi essere portato in ospedale. Sul luogo c'\u00e8 anche Don, il quale spiega a Jon che l'uomo \u00e8 il tastierista di un gruppo che gestisce, i Soronprfbs. Sentendo questo, Jon afferma di essere anche lui un tastierista e, poich\u00e9 il gruppo ha un concerto in programma, viene invitato a suonare con loro quella sera stessa. Nel locale Jon incontra il resto della band ma rimane particolarmente colpito dal leader, Frank, che indossa una maschera di cartapesta. Pi\u00f9 tardi sapr\u00e0 che non la toglie mai, nemmeno quando dorme o sotto la doccia. Il concerto va bene, fino a quando Clara non rompe il suo theremin e si infuria.\nFrank apprezza lo stile di Jon e lo invita a diventare un membro a tempo pieno. La band si sposta in Irlanda, dove potranno registrare il loro primo album in una casa isolata. Vi resteranno per circa un anno. Nel corso del tempo Clara diventa gelosa dell'amicizia di Frank con Jon e tormenta continuamente quest'ultimo, dicendogli che \u00e8 mediocre e privo di talento. Durante una delle loro litigate l'odio tra i due si trasforma in passione e finiscono per fare sesso, ma una volta finito Clara ripete che Jon lo disgusta e non capiter\u00e0 mai pi\u00f9.\nDon racconta a Jon che voleva essere anche lui un cantautore, ma non aveva talento. Gli dice anche che Frank \u00e8 speciale e che con il tempo potrebbe pensare di voler essere come lui, ma ci\u00f2 \u00e8 impossibile: Frank \u00e8 unico. Don implica che il rapporto con il leader della band far\u00e0 male a Jon cos\u00ec come a lui. Infatti soffre di depressione. Tuttavia Jon \u00e8 convinto che la malattia mentale di Frank derivi da un'infanzia difficile e pensa che, se l'avesse avuta anche lui, avrebbe anche la stessa creativit\u00e0, quindi spera che il tempo trascorso con la band lo aiuti a raggiungere questo obiettivo. La mattina dopo Jon trova Frank impiccato a un albero e con l'aiuto del resto della band cerca di soccorrerlo. Togliendogli la maschera, per\u00f2, scopre che in realt\u00e0 si tratta di Don. Durante la cremazione, Jon viene a sapere che Don era stato il primo tastierista di Frank e si rende conto che ogni membro della band che ha avuto quel ruolo ha avuto poi un collasso mentale. Successivamente Jon rivela di aver postato diverse sessioni di prove e registrazioni della band online. In questo modo i Soronprfbs hanno guadagnato un piccolo seguito e sono stati invitati a South by Southwest. Clara \u00e8 contraria all'idea di andarci e accusa Jon di voler manipolare Frank facendogli avere manie di grandezza. Tuttavia Frank vuole essere effettivamente popolare e creare \"musica estremamente orecchiabile\", cos\u00ec decide di andare; Clara avverte Jon che, se le cose andranno male, lo pugnaler\u00e0.\nAll'arrivo in Texas la band sparge nel deserto le ceneri di Don, ma realizzano di aver confuso il contenitore dei suoi resti con quello di cibo in polvere per Frank. Successivamente si recano ad Austin e al banco di registrazione scoprono di non essere cos\u00ec popolari come pensavano e che il pubblico non avr\u00e0 idea di chi siano veramente. Sentendo questo Frank inizia ad agitarsi e ad avere attacchi di panico. Clara capisce che non pu\u00f2 gestire la situazione e supplica Jon di convincere Frank a non presentarsi sul palco, ma il ragazzo rifiuta e collabora con il leader della band per cercare di creare una versione pi\u00f9 orecchiabile delle loro canzoni. Il giorno prima del concerto Clara e Frank scompaiono. Jon li trova in un vicolo dove la donna sta cercando di calmare Frank e convincerlo ad andare via. Jon per\u00f2 \u00e8 pi\u00f9 persuasivo e gli fa ignorare Clara, la quale mantiene la promessa fatta e lo pugnala a una gamba, venendo poi arrestata dalla polizia. Di ritorno in albergo la batterista Nana e il chitarrista Baraque accusano Jon di esservi voluto appositamente sbarazzare di Clara e lasciano la band. Di conseguenza Jon e Frank diventano un duo e si presentano sul palco, accolti in modo caloroso dal pubblico. Jon annuncia che si tratta del giorno pi\u00f9 bello della sua vita e comincia a cantare una delle sue canzoni. A questo punto Frank crolla a terra e quando Jon si precipita verso di lui per controllare come sta, gli dice che la sua musica fa schifo e mostra di avere un esaurimento nervoso prima di svenire. Il giorno dopo Jon cerca di far ragionare con Frank e perfino di togliergli finalmente la maschera, ma lo spaventa e, quando cerca di scappare, viene investito da un'auto. Jon si avvicina al luogo dell'incidente, ma scopre che Frank si \u00e8 gi\u00e0 allontanato, lasciando a terra i resti della sua maschera.\nQualche tempo dopo Jon cerca di rintracciare Frank, ma tutti i suoi tentativi falliscono. Tuttavia ritrova in un bar Clara, Nana e Baraque, che continuano a suonare insieme. Jon riesce finalmente a rintracciare Frank nella sua citt\u00e0 natale, Bluff (Kansas), dove vive con i suoi genitori. Questi spiegano che Frank ha avuto problemi di salute mentale per tutta la vita e che ha iniziato a indossare la maschera da adolescente. Jon scopre che Frank ha una famiglia amorevole e che la sua fu un'infanzia felice, quindi la sua abilit\u00e0 musicale non deriva da alcun trauma e la sua malattia mentale lo ha addirittura limitato invece che aiutato. Tutto questo significa che lui non sar\u00e0 mai in grado di essere come Frank, esattamente come Don gli aveva gi\u00e0 detto. Jon finalmente vede Frank senza maschera: \u00e8 depresso, con delle cicatrici sul viso e delle calvizie dovute all'uso prolungato della maschera. Jon si scusa con Frank per tutto quello che ha fatto e lo porta al bar dove suona il resto della band. Questi lo riconoscono soltanto quando comincia a parlare e si unisce a loro per cantare. La band \u00e8 di nuovo riunita. Nel frattempo Jon ha lasciato il bar, allontanandosi per la sua strada.\nDistribuzione.\nIl film \u00e8 stato distribuito nelle sale cinematografiche italiane il 13 novembre 2014."}
{"id": "5010888", "revid": "256896", "url": "https://it.wikipedia.org/wiki?curid=5010888", "title": "Legione d'Argento d'America", "text": ""}
{"id": "5010898", "revid": "481666", "url": "https://it.wikipedia.org/wiki?curid=5010898", "title": "Helene Chadwick", "text": "Biografia.\nHelene Chadwick nacque da una famiglia facoltosa che aveva dato il proprio nome al paese in cui risiedeva, nello stato di New York. Suo padre era un industriale e sua madre una cantante d'opera. Le fu offerto di recitare per il cinema da un produttore che aveva visto un quadro in cui lei aveva posato come modella. Debutt\u00f2 cos\u00ec nel 1916 in \"The Challenge\" e svilupp\u00f2 una carriera cinematografica ventennale di quasi novanta film, conclusa nel 1937 con una parte non accreditata nel film \"\u00c8 nata una stella\", diretto dal suo ex marito William A. Wellman, sposato nel 1918, da cui aveva divorziato nel 1923.\nMor\u00ec a Los Angeles nel 1940, a 42 anni, a seguito delle conseguenze di una caduta. \u00c8 sepolta nel Sauquoit Valley Cemetery di Clayville, nello Stato di New York"}
{"id": "5010913", "revid": "256896", "url": "https://it.wikipedia.org/wiki?curid=5010913", "title": "Unione canadese dei fascisti", "text": ""}
{"id": "5010931", "revid": "481666", "url": "https://it.wikipedia.org/wiki?curid=5010931", "title": "L.H. King", "text": ""}
{"id": "5010943", "revid": "205250", "url": "https://it.wikipedia.org/wiki?curid=5010943", "title": "Luigi Dalla Costa", "text": "Biografia.\nPrima di fondare e diventare presidente della Laguna Group, svolse numerosi lavori tra cui operaio addetto all'altoforno dell'Italsider di Marghera, muratore, agente di commercio ed agente immobiliare.\nNel 1999 compra la societ\u00e0 calcistica Mestre, militante all'epoca in serie C2. \nIl 13 marzo 2000 compra per 18 miliardi di lire il Genoa da Gianni Scerni e il 23 novembre dello stesso anno ne diventa presidente, anche se acquisisce le quote del vecchio proprietario solo il 6 luglio 2001.\nDurante la sua presidenza decise di inserire nelle maglie il suo soprannome \"Nube che corre\" anche perch\u00e9 non aveva trovato alcuno sponsor da mettere sulle maglie.\nDurante la sua presidenza il Genoa non riusc\u00ec mai a lottare per la promozione in massima serie e nella stagione 2002-2003, suo ultimo anno nel club, ottenne il 18\u00ba posto in classifica, retrocendo in serie C1. Durante lo stesso campionato il club aveva rischiato di non potersi iscrivere al torneo con la conseguente estromissione dai campionati, riuscendo per\u00f2 a farlo versando tre miliardi di lire, grazie ad un accordo con la Banca Antonveneta e Costa Crociere prima della cessione definitiva valutata inizialmente 20-30 miliardi di lire."}
{"id": "5010952", "revid": "1305772", "url": "https://it.wikipedia.org/wiki?curid=5010952", "title": "Jim Osborne", "text": ""}
{"id": "5010954", "revid": "580197", "url": "https://it.wikipedia.org/wiki?curid=5010954", "title": "Campionato Primavera 2013-2014 (calcio femminile)", "text": "L'edizione 2013-2014 \u00e8 stata la quindicesima nella storia del Campionato Primavera Femminile.\nFormula.\nIl torneo si divide in due fasi: una fase regionale, organizzata dai rispettivi comitati, ed una fase nazionale.\nLa fase regionale viene organizzata autonomamente dai singoli comitati regionali, i quali optano a seconda dei casi per un campionato, una coppa, eccetera. Le vincitrici dei rispettivi tornei regionali, acquisiscono il diritto di partecipare alla fase nazionale.\nLa fase nazionale consiste in due fasi: una a gironi ed una ad eliminazione diretta. Nella fase a gironi, ogni squadra disputa nel proprio un numero pari di gare in casa ed in trasferta: al termine delle rispettive giornate, la prima classificata di ogni girone accede alla fase ad eliminazione diretta.\nLe gare della fase ad eliminazione dirette si disputano con andata e ritorno, mentre la finale \u00e8 in gara unica su campo neutro.\nLimiti di et\u00e0.\nPossono partecipare alla fase regionale solo le calciatrici nate dal 1\u00ba gennaio 1995 in poi e che, comunque, abbiano anagraficamente compiuto il 14\u00ba anno di et\u00e0, regolarmente tesserate per le rispettive Societ\u00e0 nella stagione in corso.\nPer la sola fase a gironi della fase nazionale, possono essere impiegate fino a quattro atlete fuori quota nate dal 1\u00ba gennaio 1993 al 31 dicembre 1994.\nPartecipanti.\nIn questa stagione, sono state 11 le squadre ammesse alla fase finale dai rispettivi campionati regionali.\nPiemonte: \nLiguria: \nLombardia: \nVeneto: \nFriuli Venezia Giulia: \nUmbria: \nMarche: \nLazio: \nAbruzzo: \nCampania: \nPuglia: \nLe 11 partecipanti sono state divise in 4 gironi (tre da tre squadre, uno da due), con divisione geografica.\nOgni squadra disputa nel proprio girone due gare (una in casa ed una in trasferta): al termine delle tre giornate, la prima classificata di ogni girone accede alla fase ad eliminazione diretta.\nLe semifinali si disputano in gare di andata e ritorno, mentre la finalissima si disputa in gara unica.\nIn questa edizione, la finale si \u00e8 disputata gioved\u00ec 12 giugno alle 16:00, presso lo Stadio Bruno Buozzi di Firenze.\nFase nazionale.\nFase a gironi.\nVerdetti.\nAccedono alla fase ad eliminazione diretta le prime dei quattro gruppi preliminari."}
{"id": "5010956", "revid": "38427", "url": "https://it.wikipedia.org/wiki?curid=5010956", "title": "Miguel Alcubierre", "text": "Biografia.\nHa conseguito la laurea in Fisica nel 1988 e un Master di laurea in fisica teorica nel 1990, entrambi presso l'Universit\u00e0 Nazionale Autonoma del Messico. Alla fine del 1990 si trasferisce in Galles per frequentare la scuola di specializzazione presso l'Universit\u00e0 del Galles, Cardiff, conseguendo il dottorato di ricerca nel 1994, attraverso lo studio della Relativit\u00e0 numerica.. Dopo il 1996 lavora presso l'Istituto Max Planck per la Fisica della Gravitazione a Potsdam, in Germania, nello sviluppo di nuove tecniche numeriche utilizzate nella descrizione di buchi neri. Dal 2002, presso l'Istituto di Scienze Nucleari della Universit\u00e0 Nazionale Autonoma del Messico (UNAM), svolge attivit\u00e0 di ricerca nella relativit\u00e0 numerica, elaborando e risolvendo al computer le equazioni fisiche proposte per prime da Albert Einstein.. La soluzione solitaria d'onda proposta da Alcubierre per le equazioni di campo di Einstein pu\u00f2 eventualmente dimostrare la relativit\u00e0 generale coerentemente con la verifica sperimentale della non-localit\u00e0 della meccanica quantistica. Questo lavoro contrasta l'idea che la non-localit\u00e0 quantistica finirebbe per richiedere di abbandonare la struttura matematica della relativit\u00e0 generale.\nIl 11 giugno 2012 \u00e8 stato nominato Direttore dell'Istituto di Scienze Nucleari presso l'Universit\u00e0 Nazionale Autonoma del Messico (UNAM).\nArticolo di maggio 1994.\nAlcubierre \u00e8 maggiormente conosciuto per l'articolo \"The Warp Drive: Hyper-fast travel within general relativity\" apparso sulla rivista scientifica \"Classical and Quantum Gravity\". In esso, egli descrive l'unit\u00e0 Alcubierre, un metodo teorico che permetterebbe di viaggiare pi\u00f9 velocemente della luce senza violare il principio fisico che nulla possa viaggiare localmente pi\u00f9 veloce della luce. Nell'articolo descrive un modello per cui si potrebbe trasportare un volume di spazio piatto all'interno di una \"bolla\" di spazio curvo. Questa bolla, chiamata \"Hyper-relativistic local-dynamic space\", \u00e8 spinta in avanti da una espansione locale dello spazio-tempo dietro di essa, e da una contrazione opposta di fronte, in modo che teoricamente una navicella spaziale sarebbe mossa dalle forze generate dalle modifiche apportate allo spazio-tempo.\nApparizioni sui media.\nMiguel Alcubierre \u00e8 stato ospite dei programmi \"How William Shatner Changed the World\" e di \"\" di Michio Kaku, in cui ha discusso la sua teoria sulla bolla di curvatura.\nAlcubierre \u00e8 stato due volte invitato a interviste su radio Radio Educaci\u00f3n XEEP, la prima il 18 febbraio 2011, e pi\u00f9 tardi il 4 marzo 2011, al talk show dedicato alla tecnologia \"Interfase\", dove ha spiegato le sue opinioni circa l'attuale stato della ricerca scientifica e tecnologica in Messico, e ha dato una breve introduzione del suo modello motore a curvatura e come l'ha concepito.\nOpere.\n\"Introduction to 3+1 Numerical Relativity\", 2012, ISBN 978-0-19-965615-8"}
{"id": "5010960", "revid": "15756", "url": "https://it.wikipedia.org/wiki?curid=5010960", "title": "Nightline", "text": "Nightline, o ABC News Nightline, \u00e8 un telegiornale di tarda serata trasmesso da ABC negli Stati Uniti d'America, e avente una formula franchising per altri network e stazioni televisive altrove nel mondo. Creato da Roone Arledge, il programma ha avuto Ted Koppel come suo pi\u00f9 importante presentatore dal marzo 1980 fino al suo ritiro da questo nel novembre 2005. \"Nightline\" va in onda nei giorni feriali alle 12.35 a.m. ET, dopo \"Jimmy Kimmel Live!\". Dal 2013 il programma ha una durata di 30 minuti.\nNel 2002, \"Nightline\" \u00e8 stato posizionato 23\u00ba posto sulla speciale classifica de I migliori 50 spettacoli televisivi di tutti i tempi edita da TV Guide."}
{"id": "5010972", "revid": "729019", "url": "https://it.wikipedia.org/wiki?curid=5010972", "title": "Antonio Pozzi", "text": "Biografia.\nDopo aver frequentato il 2\u00b0 liceo classico, Antonio Pozzi entr\u00f2 nell'Arma dei Carabinieri, dove consegu\u00ec il grado di vicebrigadiere. All'epoca dell'occupazione tedesca di Roma era in servizio presso la caserma della Magliana. La mattina del 23 ottobre 1943 fu arrestato per detenzione di armi e bombe a mano da elementi delle bande di repressione fasciste (la famosa banda Pollastrini) che aveva individuato il nascondiglio nei pressi della Magliana su delazioni di spie.\nFu trasportato a Palazzo Braschi e torturato barbaramente; rinchiuso nel carcere di Regina Coeli fu trasferito dal braccio italiano a quello tedesco nella cella n. 278.\nIl 9 dicembre 1943, il tribunale militare di guerra del Reich lo condann\u00f2 alla pena di morte. Il 29 dicembre fu condotto una prima volta davanti al plotone ma l'esecuzione gli venne sospesa e fu ricondotto in cella.\nAntonio Pozzi fu fucilato il 31 dicembre 1943 alle ore 9:40 a Forte Bravetta a Roma, insieme al collega carabiniere Raffaele Pinto. I corpi dei giustiziati furono trasportati in gran segreto nel cimitero del Verano a Roma ed abbandonati in una fossa comune. Solo grazie ai dipendenti del Verano, che con solerzia e di nascosto annotavano indumenti ed oggetti per un successivo riconoscimento, i due martiri furono in seguito ricomposti e sistemati dignitosamente. Antonio Pozzi riposa al Cimitero Monumentale del Verano nel Sepolcreto dei Caduti nella lotta per la liberazione 1943-44.\nUna lapide commemorativa posta all'ingresso di Forte Bravetta ricorda il suo nome insieme ad altri martiri fucilati in quel luogo.\nNella seduta del 12 novembre 1946, la Commissione regionale laziale per il riconoscimento dei partigiani ha riconosciuto ad Antonio Pozzi la qualifica di partigiano combattente del Fronte clandestino di resistenza dei carabinieri e di caduto. Nella seduta del 30 luglio 1948 gli \u00e8 stato riconosciuto il grado gerarchico partigiano di \"capo squadra\"."}
{"id": "5010984", "revid": "767487", "url": "https://it.wikipedia.org/wiki?curid=5010984", "title": "Jonathan Richter", "text": "Biografia.\nFiglio di un gambiano e di una danese Jonathan \u00e8 il fratello gemello di Simon, anch'egli calciatore. Il 20 luglio 2009, durante un incontro contro il Hvidovre allo Hvidovre Stadion, viene colpito da un fulmine che gli causa un attacco cardiaco. Soccorso, viene risvegliato dal coma farmacologico il 1\u00ba agosto seguente. Alla fine dello stesso mese i medici, per salvaguardare la sua salute, decidono di amputargli la parte inferiore della gamba sinistra.\nA seguito dell'incidente Ritcher \u00e8 costretto a ritirarsi dall'attivit\u00e0 agonistica. \u00c8 diventato direttore sportivo del .\nCarriera.\nFormatosi nel Rosenh\u00f8j, nel Frem e nel Br\u00f8ndby esordisce nella Superligaen con la maglia del Nordsj\u00e6lland, con cui gioca sino al suo ritiro ottenendo 70 presenze nel massimo campionato danese ed ottenendo come miglior piazzamento il quinto posto finale nella stagione 2006-2007."}
{"id": "5010986", "revid": "1305772", "url": "https://it.wikipedia.org/wiki?curid=5010986", "title": "Stretto di \u0160okal'skij", "text": "Lo stretto di \u0160okal'skij () si trova nell'arcipelago di Severnaja Zemlja, in Russia, ed \u00e8 situato nelle acque territoriali del Territorio di Krasnojarsk.\nPrende il nome dall'oceanografo Julij Michajlovi\u010d \u0160okal'skij. \nGeografia.\nLo stretto \u00e8 situato fra l'isola della Rivoluzione d'Ottobre e l'isola Bolscevica. Collega il mare di Kara, a sud-ovest, con quello di Laptev a nord-est. La superficie d'acqua fa parte del mare di Kara. \nLa sua lunghezza \u00e8 di circa 110\u00a0km ed \u00e8 largo dai 20 ai 50\u00a0km. Ha una profondit\u00e0 massima di 250\u00a0m, mentre la minima \u00e8 di 55\u00a0m. Lo stretto \u00e8 ricoperto di ghiaccio per buona parte dell'anno. Le coste sono per lo pi\u00f9 ripide, scoscese e coperte da ghiacciai da cui si formano degli iceberg. I maggiori ghiacciai sono il Karpinskij (\u043b\u0435\u0434\u043d\u0438\u043a \u041a\u0430\u0440\u043f\u0438\u043d\u0441\u043a\u043e\u0433\u043e) e l'Universitetskij (\u043b\u0435\u0434\u043d\u0438\u043a \u0423\u043d\u0438\u0432\u0435\u0440\u0441\u0438\u0442\u0435\u0442\u0441\u043a\u0438\u0439), sull'isola della Rivoluzione d'Ottobre, e il Sem\u00ebnov-Tjan'-\u0160an'skij (\u043b\u0435\u0434\u043d\u0438\u043a \u0421\u0435\u043c\u0451\u043d\u043e\u0432\u0430-\u0422\u044f\u043d\u044c-\u0428\u0430\u043d\u044c\u0441\u043a\u043e\u0433\u043e) sull'isola Bolscevica.\nLe insenature maggiori sono il fiordo di Marat (\u0444\u044c\u043e\u0440\u0434 \u041c\u0430\u0440\u0430\u0442\u0430) lungo la costa occidentale, tra i due grandi ghiacciai, e sul lato orientale la baia Amba (\u0431\u0443\u0445\u0442\u0430 \u0410\u043c\u0431\u0430), i fiordi Partizan, Spartak e Tel'man (\u0444\u044c\u043e\u0440\u0434\u044b \u041f\u0430\u0440\u0442\u0438\u0437\u0430\u043d\u0441\u043a\u0438\u0439, \u0421\u043f\u0430\u0440\u0442\u0430\u043a, \u0422\u0435\u043b\u044c\u043c\u0430\u043d\u0430). I principali promontori sono capo Afonin e capo Olovjannyj sulla costa dell'isola della Rivoluzione d'Ottobre, e i capi Brat'ev Ignatovych, \u017duravl\u00ebv, Spartak e Tel'man (\u043c\u044b\u0441\u044b \u0411\u0440\u0430\u0442\u044c\u0435\u0432 \u0418\u0433\u043d\u0430\u0442\u043e\u0432\u044b\u0445, \u0416\u0443\u0440\u0430\u0432\u043b\u0451\u0432\u0430, \u0421\u043f\u0430\u0440\u0442\u0430\u043a, \u0422\u0435\u043b\u044c\u043c\u0430\u043d\u0430) sull'isola Bolscevica.\nIsole presenti nello stretto.\nElencate a partire da nord a sud, sono quasi tutte vicine alla costa dell'isola della Rivoluzione d'Ottobre:\nAll'ingresso meridionale dello stretto:"}
{"id": "5010990", "revid": "767487", "url": "https://it.wikipedia.org/wiki?curid=5010990", "title": "Simon Richter", "text": "Biografia.\nFiglio di un uomo gambiano ed una donna danese Simon \u00e8 il fratello gemello di Jonathan, anch'egli calciatore.\nCarriera.\nClub.\nFormatosi nel Rosenh\u00f8j e nel Br\u00f8ndby esordisce nella Superligaen con la maglia del Nordsj\u00e6lland, con cui gioca sino al 2009 ottenendo 43 presenze nel massimo campionato danese ed ottenendo come miglior piazzamento il quinto posto finale nella stagione 2006-2007.\nTerminata l'esperienza al Nordsj\u00e6lland nel 2010 viene ingaggiato dall'AB che lascer\u00e0 nel corso dello stesso anno per giocare nel Fremad Amager.\nTorna a giocare in Superligaen nella stagione 2011-2012 con il K\u00f8ge, retrocedendo per\u00f2 in cadetteria a causa dell'ultimo posto ottenuto.\nNel 2014 viene ingaggiato dal , squadra militante nella cadetteria danese.\nNazionale.\nNel 2017 viene convocato nella nazionale di calcio del Gambia, paese d'origine del padre."}
{"id": "5010992", "revid": "767487", "url": "https://it.wikipedia.org/wiki?curid=5010992", "title": "Robert Serber", "text": "Biografia.\nSerber fu uno degli scienziati che partecip\u00f2 al progetto Manhattan. Le pubblicazioni di Serber avevano la funzione di spiegare i principi base e gli obiettivi ai nuovi scienziati che stavano iniziando la collaborazione al progetto; per questo motivo era soprannominato \"The Los Alamos Primer\".\nNegli ultimi giorni di guerra redasse una lettera assieme a Luis \u00c1lvarez e Philip Morrison per lo scienziato giapponese Ry\u014dkichi Sagane, con il quale aveva lavorato al \"Radiation Laboratory\". La lettera fu appesa ai contenitori degli strumenti di registrazione che furono paracadutati a Nagasaki il 9 agosto 1945 dall'aereo \"The Great Artiste\", subito dopo che \"BOCKSCAR\" ebbe sganciato la seconda bomba atomica della storia.\nLa lettera di \u00c1lvarez, Morrison e Serber invitava Sagane a convincere i leader giapponesi ad arrendersi e porre cos\u00ec termine alla guerra ."}
{"id": "5010993", "revid": "93556", "url": "https://it.wikipedia.org/wiki?curid=5010993", "title": "Ryan Carrethers", "text": " Fu scelto nel corso del quinto giro (165\u00ba assoluto) del Draft NFL 2014. Al college gioc\u00f2 a football all'Universit\u00e0 statale dell'Arkansas.\nCarriera professionistica.\nSan Diego Chargers.\nCarrethers fu scelto nel corso del quinto giro del Draft 2014 dai San Diego Chargers. Debutt\u00f2 come professionista subentrando nella vittoria della settimana 4 contro i Jacksonville Jaguars in cui mise a segno due tackle. La sua prima stagione si chiuse con 12 tackle in sei presenze, di cui una come titolare."}
{"id": "5010995", "revid": "599013", "url": "https://it.wikipedia.org/wiki?curid=5010995", "title": "Diocesi di Ribe", "text": "La diocesi di Ribe (in danese: \"Ribe Stift\") \u00e8 una diocesi della chiesa di Danimarca. La sede vescovile \u00e8 presso la cattedrale di Nostra Signora, a Ribe, nel Syddanmark, Danimarca. L'attuale vescovo della diocesi \u00e8 Elisabeth Dons Christensen.\nStoria.\nLa diocesi di Ribe \u00e8 stata costituita nel 948. In seguito alla Riforma del 1530, la diocesi \u00e8 stata sostituita da una diocesi luterana. Nel 1922 la parte settentrionale e occidentale della diocesi sono state ceduta alla diocesi di Viborg. Oggi la diocesi \u00e8 suddivisa in otto decanati."}
{"id": "5011000", "revid": "1784425", "url": "https://it.wikipedia.org/wiki?curid=5011000", "title": "Alberto Vaquina", "text": "Dall'ottobre 2012 al gennaio 2015 ha ricoperto la carica di Primo ministro del Mozambico.\nBiografia.\nFu prima studente di medicina all'Universit\u00e0 di Porto, quindi, tornato in patria e diventato membro del Frelimo, il partito al potere, Vaquina fu prima direttore provinciale per la Salute di Capo Delgado (1998-2000) e poi di Nampula (2001-2005). Nel 2005 divenne governatore di Sofala e successivamente tra il 2010 ed il 2012 \u00e8 stato governatore della provincia di Tete."}
{"id": "5011015", "revid": "767487", "url": "https://it.wikipedia.org/wiki?curid=5011015", "title": "Jean Vall\u00e9e (cantante)", "text": "Nel corso della sua carriera, pubblic\u00f2 una decina di album e rappresent\u00f2 per due volte (1970 e 1978) il suo Paese all'Eurovision Song Contest, conquistando il secondo posto nel 1978.\nTra le canzoni di maggiore successo da lui scritte figurano \"Divine\", \"Viens l'oublier\", \"L'amour\" e \"La vague\" (interpretata da Nana Mouskouri).\nFu decorato con la medaglia di cavaliere dell'ordine della Corona.\nBiografia.\nMorte.\nJean Vall\u00e9e muore di cancro la mattina di mercoled\u00ec 12 marzo 2014 a Clermont-sur-Berwinne (comune di Thimister-Clermont), all'et\u00e0 di 72 anni."}
{"id": "5011016", "revid": "287204", "url": "https://it.wikipedia.org/wiki?curid=5011016", "title": "Jean Vall\u00e9e", "text": " "}
{"id": "5011023", "revid": "465169", "url": "https://it.wikipedia.org/wiki?curid=5011023", "title": "Can We Dance", "text": "Can We Dance \u00e8 il primo singolo estratto dall'album di debutto della band The Vamps, \"Meet The Vamps\".\n\u00c8 stata scritta da Bruno Mars, Amund Bj\u00f6rklund, Espen Lind, Karl Michael, Timz Aluo, H.G.P &amp; Philip Lawrence.\nLa canzone ha debuttato al numero due della Official Singles Chart nella sua prima settimana di uscita; tenuta fuori dal primo posto da Counting Stars degli OneRepublic.\nVideo musicale.\nIl video ufficiale \u00e8 stato pubblicato su YouTube il 6 agosto 2013.\nI The Vamps organizzano una festa a casa del cantante Bradley Simpson e suonano davanti a una folla di fan nel garage. Alla fine del video, i genitori di Bradley tornano a casa e scoprono ci\u00f2 che ha fatto vedendo i video della festa su YouTube."}
{"id": "5011025", "revid": "110157", "url": "https://it.wikipedia.org/wiki?curid=5011025", "title": "Museo del vino (Macao)", "text": "Il museo del vino (in cinese: \u8461\u8404\u9152\u535a\u7269\u9986; in portoghese: \"Museu do vinho\") \u00e8 un museo dedicato al vino situato nello stesso edificio del museo del Gran Premio, a Macao, in Cina.\nPrimo museo dedicato al vino in Asia, uno dei suoi obiettivi principali \u00e8 di mostrare al visitatore l'importanza sociale, economica e culturale del vino nella cultura portoghese. \u00c8 anche un'illustrazione della mescolanza delle culture occidentali e orientali in questa regione amministrativa speciale. \nCon uno spazio di 1400 metri quadrati, oltre agli strumenti moderni e tradizionali legati alla produzione del vino, il museo espone una collezione di 1115 vini portoghesi e 28 vini cinesi: un porto millesimato 1815 \u00e8 il pezzo pi\u00f9 antico della collezione.\n\u00c8 presente anche un luogo di degustazione all'interno."}
{"id": "5011026", "revid": "736476", "url": "https://it.wikipedia.org/wiki?curid=5011026", "title": "Jean Vallee", "text": ""}
{"id": "5011027", "revid": "300067", "url": "https://it.wikipedia.org/wiki?curid=5011027", "title": "K\u014dstas Mourouz\u012bs", "text": ""}
{"id": "5011028", "revid": "599013", "url": "https://it.wikipedia.org/wiki?curid=5011028", "title": "J\u00e1nos Sz\u00e9p", "text": "Biografia.\nUngherese, assunse nazionalit\u00e0 statunitense quando vi si trasfer\u00ec per allenare dall'Austria. Conosceva tre lingue.\nCarriera.\nDal 1957 al 1960 Sz\u00e9p allen\u00f2 il con cui ottenne come miglior piazzamento il quinto posto nella Staatsliga A 1957-1958.\nNel luglio 1960 passa alla guida dello , incarico da cui viene sollevato nel febbraio 1961, sostituito da Otto M\u00fchlbauer.\nLasciata l'Austria, Sz\u00e9p si trasfer\u00ec negli Stati Uniti d'America ove allen\u00f2 l'HAAC, il Newark Ukrainian Sitch ed il Woodbridge Hungarian Club, tutti sodalizi legati alla comunit\u00e0 ungherese statunitense.\nNel 1967 diviene l'allenatore del Philadelphia Spartans, militante nella neonata National Professional Soccer League, da cui venne esonerato nell'agosto dello stesso anno, sostituito da Rub\u00e9n Navarro.\nNella stagione 1970-1971 ritorna alla guida dello , societ\u00e0 da cui viene nuovamente esonerato nell'aprile 1971 e sostituito da August Rumpf."}
{"id": "5011029", "revid": "228587", "url": "https://it.wikipedia.org/wiki?curid=5011029", "title": "Tabella (disambigua)", "text": ""}
{"id": "5011030", "revid": "287204", "url": "https://it.wikipedia.org/wiki?curid=5011030", "title": "Janos Szep", "text": ""}
{"id": "5011031", "revid": "293377", "url": "https://it.wikipedia.org/wiki?curid=5011031", "title": "John Szep", "text": ""}
{"id": "5011032", "revid": "729019", "url": "https://it.wikipedia.org/wiki?curid=5011032", "title": "Vela ai Giochi della XI Olimpiade - O-Jolle", "text": "La competizione della classe O-Jolle di vela ai Giochi della XI Olimpiade si e svolta nei giorni dal 4 al 10 agosto 1936 al \"Kieler F\u00f6rde\" (Baia di Kiel)."}
{"id": "5011047", "revid": "1543377", "url": "https://it.wikipedia.org/wiki?curid=5011047", "title": "Jonathan Newsome", "text": " Fu scelto nel corso del quinto giro (166\u00ba assoluto) del Draft NFL 2014 dagli Indianapolis Colts della National Football League (NFL) per poi passare a giocare football canadese in CFL con i Saskatchewan Roughriders nel 2016. Al college gioc\u00f2 a football americano all'Universit\u00e0 statale dell'Ohio (2009-2010) e alla Ball State University (2012-2013).\nCarriera professionistica.\nIndianapolis Colts.\nNewsome fu scelto nel corso del quinto giro del Draft 2014 dagli Indianapolis Colts. Debutt\u00f2 come professionista subentrando nella settimana 1 contro i Denver Broncos. Nella settimana 6 mise a segno il primo sack in carriera ai danni di Ryan Fitzpatrick degli Houston Texans. Nell'ultima partita dell'anno fece registrare 6 tackle, 2 sack e un fumble forzato, venendo premiato come miglior difensore della AFC della settimana. La sua prima annata si chiuse al secondo posto tra i rookie con 6,5 sack (leader della squadra), oltre a 28 tackle e 3 fumble forzati.\nIl 22 febbraio 2016 Newton venne svincolato dai Colts, dopo essere stato arrestato per possesso di marijuana.\nSaskatchewan Roughriders.\nIl 30 maggio 2016 Newsome firm\u00f2 con i Saskatchewan Roughriders della Canadian Football League (CFL). Con i Roughriders Newsome gioc\u00f2 tutte le 18 gare di stagione regolare del 2016, contribuendo a 27 tackle difensivi, 6 tackle di membri delle squadre speciali e 2 sack su quarterback; oltre a ci\u00f2 Newsome mise a segno un intercetto durante la gara del 2 luglio 2017 contro i Winnipeg Blue Bombers.\nIl 4 luglio 2017 il giocatore venne svincolato dai Roughriders.\nOttawa Redblacks.\nTre giorni dopo essere stato svincolato dai Roughriders, Newsome firm\u00f2 un contratto con gli Ottawa RedBlacks.\nStatistiche.\nStatistiche NFL\nStatistiche CFL"}
{"id": "5011059", "revid": "562499", "url": "https://it.wikipedia.org/wiki?curid=5011059", "title": "U.S. Vuelle Pallacanestro 2006-2007", "text": ""}
{"id": "5011061", "revid": "66457448", "url": "https://it.wikipedia.org/wiki?curid=5011061", "title": "Meyer de Haan", "text": ""}
{"id": "5011068", "revid": "1573940", "url": "https://it.wikipedia.org/wiki?curid=5011068", "title": "Ry\u014dkichi Sagane", "text": "Biografia.\nNegli anni trenta del XX secolo lavor\u00f2 presso il \"Radiation\" dell'Universit\u00e0 della California, dove conobbe gli scienziati americani Luis \u00c1lvarez, Philip Morrison e Robert Serber. Negli ultimi giorni della seconda guerra mondiale i tre colleghi scrissero a Sagane un appello per invitarlo a convincere i leader giapponesi alla resa immediata. La loro lettera fu allegata ai contenitori degli strumenti di registrazione che furono paracadutati a Nagasaki il 9 agosto 1945 dall'aereo \"The Great Artiste\", subito dopo che \"BOCKSCAR\" ebbe sganciato la seconda bomba atomica della storia. Il messaggio fin\u00ec in mani giapponesi, ma non fu recapitato a Sagane, che lo pot\u00e9 leggere solo un mese pi\u00f9 tardi, alla fine delle ostilit\u00e0.\nNel 1949 Sagane incontr\u00f2 Luis \u00c1lvarez, che gli firm\u00f2 la lettera."}
{"id": "5011082", "revid": "155634", "url": "https://it.wikipedia.org/wiki?curid=5011082", "title": "Torneo di Wimbledon 1986 - Doppio maschile", "text": "Joakim Nystr\u00f6m e Mats Wilander hanno battuto in finale Gary Donnelly e Peter Fleming 7\u20136(7\u20134), 6\u20133, 6\u20133."}
{"id": "5011084", "revid": "129019", "url": "https://it.wikipedia.org/wiki?curid=5011084", "title": "Altare papale", "text": "L'altare papale \u00e8 un altare maggiore di particolare rilevanza, presso cui solo il papa o pochi altri sacerdoti possono celebrare il rito dell'eucaristia.\nEsso \u00e8 presente nelle basiliche papali e nelle due basiliche pontificie di Loreto e Padova.\nRegolamentazione dell'altare.\nL'utilizzo degli altari papali \u00e8 stato revisionato dalla \"Peculiare Ius\", lettera apostolica in forma di \"Motu proprio\" dell'8 febbraio 1966, emanata da papa Paolo VI.\nPrima del 1966, solo il papa o sacerdoti espressamente da lui autorizzati potevano celebrare su un altare papale; da allora la possibilit\u00e0 \u00e8 stata estesa, limitatamente alle basiliche papali di Roma (Laterano, San Pietro, San Paolo fuori le mura, Santa Maria Maggiore, San Lorenzo fuori le mura) e solo quando non \u00e8 il Pontefice stesso a celebrare, a:"}
{"id": "5011088", "revid": "66457598", "url": "https://it.wikipedia.org/wiki?curid=5011088", "title": "Galaxy Note", "text": ""}
{"id": "5011093", "revid": "155634", "url": "https://it.wikipedia.org/wiki?curid=5011093", "title": "Torneo di Wimbledon 1985 - Doppio maschile", "text": "Heinz G\u00fcnthardt e Bal\u00e1zs Tar\u00f3czy hanno battuto in finale Pat Cash e John Fitzgerald 6\u20134, 6\u20133, 4\u20136, 6\u20133."}
{"id": "5011102", "revid": "486946", "url": "https://it.wikipedia.org/wiki?curid=5011102", "title": "Salvatore &quot;Sally&quot; Tessio", "text": ""}
{"id": "5011106", "revid": "1543377", "url": "https://it.wikipedia.org/wiki?curid=5011106", "title": "Torneo di Wimbledon 1984 - Doppio maschile", "text": "Peter Fleming e John McEnroe hanno battuto in finale Pat Cash e Paul McNamee 6\u20132, 5\u20137, 6\u20132, 3\u20136, 6\u20133."}
{"id": "5011115", "revid": "155634", "url": "https://it.wikipedia.org/wiki?curid=5011115", "title": "Torneo di Wimbledon 1983 - Doppio maschile", "text": "Peter Fleming e John McEnroe hanno battuto in finale Tim Gullikson e Tom Gullikson 6\u20134, 6\u20133, 6\u20134."}
{"id": "5011157", "revid": "599013", "url": "https://it.wikipedia.org/wiki?curid=5011157", "title": "Susumu \u014cki", "text": "Carriera.\nClub.\nFormatosi nella rappresentativa calcistica dell'universit\u00e0 di Aoyama \u014cki venne ingaggiato nel 1995 dal Sanfrecce Hiroshima, societ\u00e0 in cui milit\u00f2 sino al 2006, ad esclusione della stagione 2000 trascorsa in prestito all'Oita Trinita.\nDal 2007 al 2012 fu in forza all'Ehime FC.\nNazionale.\n\u014cki partecip\u00f2 con la nazionale Under-20 di calcio del Giappone al campionato mondiale di calcio Under-20 1995, raggiungendo i quarti di finale della competizione."}
{"id": "5011158", "revid": "154893", "url": "https://it.wikipedia.org/wiki?curid=5011158", "title": "Redazza", "text": ""}
{"id": "5011165", "revid": "767487", "url": "https://it.wikipedia.org/wiki?curid=5011165", "title": "Otshudi Lam\u00e1", "text": "Carriera.\nClub.\nHa sempre giocato nel campionato di casa.\nNazionale.\nConta 2 presenze nella Nazionale del suo paese."}
{"id": "5011167", "revid": "46291", "url": "https://it.wikipedia.org/wiki?curid=5011167", "title": "Campanula rapunculoides", "text": "La campanula serpeggiante (nome scientifico Campanula rapunculoides ) \u00e8 una pianta erbacea dai fiori blu a forma di campanella appartenente alla famiglia delle Campanulaceae.\nEtimologia.\nIl nome generico (\"campanula\") deriva dalla forma a campana del fiore; in particolare il vocabolo deriva dal latino e significa: \"piccola campana\".&lt;br&gt;\nDalle documentazioni risulta che il primo ad usare il nome botanico di \u201cCampanula\u201d sia stato il naturalista belga Rembert Dodoens, vissuto fra il 1517 e il 1585. Tale nome comunque era in uso gi\u00e0 da tempo, anche se modificato, in molte lingue europee. Infatti nel francese arcaico queste piante venivano chiamate \u201cCampanelles\u201d (oggi si dicono \u201cCampanules\u201d o \u201cClochettes\u201d), mentre in tedesco vengono dette \u201cGlockenblumen\u201d e in inglese \u201cBell-flower\u201d o \u201cBlue-bell\u201d. In italiano vengono chiamare \u201cCampanelle\u201d. Tutte forme queste che derivano ovviamente dalla lingua latina. L'epiteto specifico (\"rapunculoides\") significa \"simile al raperonzolo\" e fa riferimento alle radici gonfie di quest'ultimo.\nIl binomio scientifico della pianta di questa voce \u00e8 stato proposto da Carl von Linn\u00e9 (1707 \u2013 1778) biologo e scrittore svedese, considerato il padre della moderna classificazione scientifica degli organismi viventi, nella pubblicazione Species Plantarum - 1:. 165\u00a01753 del 1753.\nDescrizione.\nQueste piante possono arrivare fino a 3 - 10 dm di altezza. La forma biologica \u00e8 emicriptofita scaposa (H scap), ossia in generale sono piante erbacee, a ciclo biologico perenne, con gemme svernanti al livello del suolo e protette dalla lettiera o dalla neve e sono dotate di un asse fiorale eretto e spesso privo di foglie. La forma biologica pu\u00f2 anche essere considerata geofita rizomatosa (G rhiz); ossia piante perenni erbacee che portano le gemme in posizione sotterranea; durante la stagione avversa non presentano organi aerei e le gemme si trovano in organi sotterranei come bulbi, tuberi e rizomi, fusti sotterranei dai quali, ogni anno, si dipartono radici e fusti aerei. Contengono lattice lattescente e accumulano inulina.\nRadici.\nLe radici sono secondarie dal colletto e dal rizoma.\nFoglie.\nLe foglie si dividono in foglie basali e foglie cauline inferiori e superiori. La forma in genere \u00e8 lanceolata (quasi triangolare per quelle inferiori) con bordi seghettati; il colore \u00e8 verde e la superficie \u00e8 ispida o subglabra. Quelle basali sono picciolate con base cuoriforme. Le superiori sono sessili, pi\u00f9 strette e tronche. Dimensione della lamina delle foglie basali: larghezza 4 \u2013 5\u00a0cm; lunghezza 5 \u2013 12\u00a0cm.\nInfiorescenza.\nLe infiorescenze sono delle spighe unilaterali con numerosi fiori peduncolati. Il peduncolo \u00e8 isolato ed \u00e8 lungo 4 \u2013 8\u00a0mm.\nFiore.\nI fiori sono tetra-ciclici, ossia sono presenti 4 verticilli: calice \u2013 corolla \u2013 androceo \u2013 gineceo (in questo caso il perianzio \u00e8 ben distinto tra calice e corolla) e pentameri (ogni verticillo ha 5 elementi). I fiori sono gamopetali, ermafroditi e attinomorfi. Il portamento dei fiori \u00e8 pendulo. Lunghezza del fiore: 20 \u2013 30\u00a0mm.\nFrutti.\nI frutti sono delle capsule poricide 3-loculare, ossia deiscenti mediante pori laterali aprentesi inferiormente ai denti calicini; i semi sono molto minuti. La capsula \u00e8 pendula.\nDistribuzione e habitat.\nFitosociologia.\nDal punto di vista fitosociologico la specie di questa voce appartiene alla seguente comunit\u00e0 vegetale:\nSistematica.\nLa famiglia di appartenenza della \"Campanula rapunculoides\" (Campanulaceae) \u00e8 relativamente numerosa con 89 generi per oltre 2000 specie (sul territorio italiano si contano una dozzina di generi per un totale di circa 100 specie); comprende erbacee ma anche arbusti, distribuiti in tutto il mondo, ma soprattutto nelle zone temperate. Il genere di questa voce appartiene alla sottofamiglia Campanuloideae (una delle cinque sottofamiglie nella quale \u00e8 stata suddivisa la famiglia Campanulaceae) comprendente circa 50 generi (\"Campanula\" \u00e8 uno di questi). Il genere \"Campanula\" a sua volta comprende 449 specie (circa 50 nella flora italiana) a distribuzione soprattutto circumboreale.\n&lt;br&gt;\nIl numero cromosomico di \"C. rapunculoides\" \u00e8: 2n = 102 (o anche 68).\nVariabilit\u00e0.\nPer questa specie \u00e8 riconosciuta valida la seguente sottospecie:\nSinonimi.\nQuesta entit\u00e0 ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:\nSpecie simili.\nTre specie di \"Campanula\", con infiorescenze pi\u00f9 o meno simili, possono essere confuse con quella di questa voce:\nUsi.\nFarmacia.\nIn Russia, nell'ambito della medicina popolare, questo impianto veniva utilizzato come cura per l'idrofobia.\nCucina.\nUna volta le radici di questa pianta venivano consumate crude."}
{"id": "5011173", "revid": "599013", "url": "https://it.wikipedia.org/wiki?curid=5011173", "title": "Berlina (carrozza)", "text": "La berlina \u00e8 stata uno dei primi modelli di carrozza a quattro ruote con abitacolo e sportelli laterali dell'epoca moderna. L'etimologia del termine pare derivare dal fatto che un esemplare analogo fu costruito per la prima volta a Berlino per Federico Guglielmo, XVII secolo, e, per la sua comodit\u00e0 e versatilit\u00e0, questo modello di carrozza si diffuse rapidamente in tutta Europa, venendo accolta con particolare favore in Italia.\nAnalogamente a molti altri termini, la definizione di berlina si trasfer\u00ec al mondo automobilistico identificando un modello di vettura in grado di ospitare a bordo almeno quattro passeggeri.\nStoria.\nLa storia della carrozza si perde nei secoli, gi\u00e0 le popolazioni preistoriche e in seguito la civilt\u00e0 romana utilizzavano carri a trazione animale. L'utilizzo si protrasse anche nel medioevo, seppur in minor misura, anche se documenti del XII secolo testimoniano che una sorta di lettiga trainata da cavalli era di uso abituale presso la corte di Galeazzo Visconti.\nTuttavia, secondo attendibili testimonianze storiche la carrozza con abitacolo chiuso nacque a Berlino nel 1670, su invenzione dell'architetto piemontese Filippo Di Chiese. Egli, abile progettista che si occup\u00f2 principalmente di realizzazioni architettoniche tra cui il castello di Glienicke, fu architetto di corte presso Potsdam, vicino a Berlino, al servizio del principe elettore Federigo Guglielmo di Brandeburgo. \nPer suo volere Filippo Di Chiese realizz\u00f2 il primo modello di carrozza che, forse per la vicinanza alla capitale tedesca, venne chiamata \u00abberlina\u00bb.\nIn seguito all'invenzione della berlina, la carrozza vide il suo apice con una diffusione capillare in tutta Europa e nel nuovo mondo in varie versioni.\nCaratteristiche.\nCon il termine \u00abberlina\u00bb si identific\u00f2 sin dalla sua invenzione il primo modello di carrozza dell'epoca moderna ideato dall'architetto piemontese Filippo Di Chiese, in sostituzione dei vecchi carri o delle lettighe.\nL'innovazione era rappresentata dalla presenza di un vero abitacolo montato su uno \"chassis\" a quattro ruote, con sportelli e finestrini provvisti di vetri chiusi su ambo i lati e coperto da un mantice in stoffa impermeabilizzata. La dotazione interna prevedeva solitamente la sistemazione di due divani \"vis \u00e0 vis\", come comunemente accadde per i successivi modelli di carrozze che si diffusero dal XVIII secolo in avanti.\nDa allora la diffusione delle berline divenne capillare e la carrozza ebbe un'evoluzione che port\u00f2 a svariati modelli destinati prevalentemente alla nobilt\u00e0 e all'alta borghesia. Il crescente successo della berlina port\u00f2 ad un'ampia diversificazione di modelli, in molti casi si aggiunsero bauli per il caricamento dei bagagli sul retrotreno e variarono anche gli allestimenti interni; nacquero poi versioni differenti come la \"d\u00ebsobligeante\" che, come suggerisce il nome, offriva una disposizione interna delle sedute orientata verso il senso di marcia, in modo tale da non costringere i passeggeri ad essere seduti uno di fronte all'altro. \nAnalogamente a questa versione francese, una versione pi\u00f9 grande di berlina fu quella denominata \"alla tedesca\" con ben due sportelli per lato e spazio interno per sei passeggeri, disposti anch'essi su tre file parallele di sedili. Tale modello si pu\u00f2 considerare antesignano delle successive diligenze e degli omnibus.\nNumerosi esemplari di berlina tuttora conservati testimoniano le forme assunte da questo tipo di carrozza, con apparati decorativi decisamente ricchi che rispecchiano le forme stilistiche del tempo in cui furono realizzate e le specifiche esigenze dei loro illustri proprietari.\nDallo storico e pomposo modello di berlina nacquero poi svariate altre versioni di dimensioni ridotte come la \"berlinotta\", in Francia nota come \"berlingot\" o \"coup\u00e9\", con due sportelli e un solo divano o un sedile all'interno ed eventuali strapuntini disposti frontalmente; la versione di vettura cittadina ad uso taxi di questa carrozza era nota come \"fiacre\", mentre in Gran Bretagna era conosciuta come \"brougham\". Sempre oltremanica il termine \u00abberlina\u00bb venne da subito tradotto in \"saloon\", mentre nelle americhe venne a sua volta tradotto in \"sedan\". Oltre al termine \u00abberlina\u00bb, diventato di uso comune in italiano per identificare una vettura media, molti di questi nomi sono utilizzati tuttora per identificare analoghi modelli di automobili."}
{"id": "5011175", "revid": "199745", "url": "https://it.wikipedia.org/wiki?curid=5011175", "title": "Campanula serpeggiante", "text": ""}
{"id": "5011176", "revid": "287204", "url": "https://it.wikipedia.org/wiki?curid=5011176", "title": "Tabella", "text": "Una tabella \u00e8 un prospetto o riquadro in cui sono mostrati dati e informazioni che possono essere letti sia verticalmente che orizzontalmente. Organizzata in righe (\"n-upla o record\") e colonne (\"pivot\"), la prima riga costituisce spesso l'intestazione (o \"header\") della tabella con i suoi vari campi (\"attributi\"), mentre le restanti righe costituiscono il corpo della tabella nella quale confluiscono i dati utili.\nL'uso delle tabelle \u00e8 pervasivo in tutta la comunicazione, la ricerca e l'analisi dei dati. Le tabelle compaiono sui mezzi di comunicazione di massa, nelle note scritte a mano, in informatica nei fogli elettronici, nei software e nei database relazionali, nei segnali stradali e in molti altri luoghi. Le convenzioni precise e la terminologia per le tabelle variano a seconda del contesto. Inoltre, le tabelle differiscono significativamente in variet\u00e0, struttura, flessibilit\u00e0 e notazione. Nei libri e negli articoli della letteratura tecnica, le tabelle informative sono in genere rappresentate, oltre al testo principale, in blocchi numerati e titolati.\nDescrizione di base.\nUna tabella \u00e8 costituita da una disposizione ordinata di righe e colonne. Questa \u00e8 una descrizione semplificata del tipo pi\u00f9 elementare di tabella. Alcune considerazioni seguono da questa descrizione semplificata:\nGli elementi di una tabella possono essere raggruppati, segmentati o disposti in molti modi diversi e persino annidati in modo ricorsivo. Inoltre, una tabella pu\u00f2 includere metadati, annotazioni, un'intestazione, un pi\u00e8 di pagina o altre caratteristiche ausiliarie.\nTabella semplice.\nDi seguito viene illustrata una semplice tabella con tre colonne e nove righe. La prima riga non viene conteggiata, perch\u00e9 viene utilizzata solo per visualizzare i nomi delle colonne. Questa \u00e8 chiamata \"riga di intestazione\".\nTabella multidimensionale.\nUn esempio di una tabella contenente righe con informazioni di riepilogo. Le informazioni di riepilogo sono costituite da totali parziali combinati dalle righe precedenti all'interno della stessa colonna.\nAnche il concetto di dimensione fa parte della terminologia di base. Qualsiasi tabella \"semplice\" pu\u00f2 essere rappresentata come una tabella \"multidimensionale\" normalizzando i valori dei dati in gerarchie ordinate. Un esempio comune di tale tabella \u00e8 una tabella di moltiplicazione .\nNelle tabelle multidimensionali, ogni cella nel corpo della tabella (e il valore di quella cella) si riferisce ai valori all'inizio della colonna (cio\u00e8 l'intestazione), la riga e altre strutture in tabelle pi\u00f9 complesse. Questa \u00e8 una relazione iniettiva: ogni combinazione dei valori della riga delle intestazioni (riga 0, per mancanza di un termine migliore) e della colonna delle intestazioni (colonna 0 per mancanza di un termine migliore) \u00e8 correlata a una cella univoca nella tabella:\nLa prima colonna presenta spesso la descrizione della dimensione delle informazioni mediante la quale si naviga nel resto della tabella. Questa colonna \u00e8 chiamata \"colonna di stub\". Le tabelle possono contenere tre o pi\u00f9 dimensioni e possono essere classificate in base al numero di dimensioni. Le tabelle multidimensionali possono avere super-righe, righe che descrivono dimensioni aggiuntive per le righe presentate sotto quella riga e che di solito sono raggruppate in una struttura ad albero. Questa struttura \u00e8 tipicamente presentata visivamente con un numero appropriato di spazi bianchi davanti all'etichetta di ogni stub.\nIn letteratura le tabelle presentano spesso valori numerici, statistiche cumulative, valori categoriali e talvolta descrizioni parallele sotto forma di testo. Possono condensare grandi quantit\u00e0 di informazioni in uno spazio limitato e quindi sono popolari nella letteratura scientifica in molti campi di studio.\nUsi specifici.\nEsistono diverse situazioni specifiche in cui le tabelle vengono abitualmente utilizzate per convenzione personalizzata o formale.\nMatematica.\nArticolo principale: tabella matematica\nTecnologia dell'informazione.\nApplicazioni software.\nLe moderne applicazioni software offrono agli utenti la possibilit\u00e0 di generare, formattare e modificare tabelle e dati tabulari per un'ampia variet\u00e0 di usi, ad esempio:\nSviluppo software.\nLe tabelle hanno usi nello sviluppo del software sia per la specifica di alto livello che per l'implementazione di basso livello. L'utilizzo nella specifica del software pu\u00f2 comprendere l'inclusione ad hoc di semplici tabelle decisionali nei documenti testuali fino all'uso di metodologie di specifica tabulare, esempi delle quali includono SCR e Statestep. I sostenitori delle tecniche tabulari, tra cui David Parnas \u00e8 prominente, enfatizzano la loro comprensibilit\u00e0, cos\u00ec come i vantaggi di qualit\u00e0 e costo di un formato che consente un'ispezione sistematica, mentre le carenze corrispondenti sperimentate con una notazione grafica sono state citate nel motivare il sviluppo di almeno due approcci tabulari.\nA livello di programmazione, il software pu\u00f2 essere implementato usando costrutti generalmente rappresentati o intesa come tabulare, se memorizzare i dati (forse per Memoize risultati precedenti), per esempio, in matrici o tabelle hash o tabelle di controllo che determinano il flusso di esecuzione del programma in risposta a vari eventi o ingressi.\nDatabase.\nI sistemi di database spesso memorizzano i dati in strutture chiamate tabelle; in cui le colonne sono campi di dati e le righe rappresentano i record di dati.\nEsempio in SQL:\nCREATE TABLE Clienti ( CodiceCliente NUMBER(5), Cognome VARCHAR(20), Nome VARCHAR(20), Citt\u00e0 VARCHAR(20) );\nRisultato:\nAccessibilit\u00e0.\nLe tabelle devono essere accessibili, ovvero fruibile con facilit\u00e0 da una qualsiasi tipologia d'utente e lettore, che esse siano su carta o su schermo.\nSemplicit\u00e0.\nTabella semplice (pi\u00f9 accessibile):\nTabella complessa (meno accessibile):\nColore.\nIl colore pu\u00f2 aiutare l'utente o il lettore nella lettura delle tabelle:\nNel web.\nDall'introduzione dei dispositivi mobili e di HTML5 e CSS3 ad esempio \u00e8 possibile creare tabelle responsive e interattive per il web, ossia che si adattano al dispositivo su cui sono visualizzate e l'utente pu\u00f2 interagire con essa attraverso il mouse o il dito. \nSecondo le regole WCAG, quando si utilizzano tabelle per presentare i dati, \u00e8 opportuno utilizzare i tag TH e SCOPE per identificare quali celle sono intestazioni di riga e colonna. Ci\u00f2 consente allo screen reader (un'applicazione software che identifica ed interpreta il testo mostrato sullo schermo di un computer, presentandolo tramite sintesi vocale o attraverso un display braille) di organizzare i dati da leggere in un ordine logico e di identificare i tipi di dati. Si dovrebbero evitare righe e colonne estese nelle tabelle di dati, soprattutto come intestazioni poich\u00e9 molti screen reader non possono analizzarli correttamente. Per le tabelle di dati complesse \u00e8 necessario utilizzare tag di accessibilit\u00e0 come CAPTION, SUMMARY, ABBR, ACRONYM, TFOOT e THEAD per organizzare le informazioni in tabelle di dati complesse. Un'opzione pi\u00f9 accessibile \u00e8 quella di suddividere una tabella complessa in una serie di tabelle semplici collegate, che possono anche essere gestite pi\u00f9 facilmente.\nCodice.\nIl codice base di una tabella HTML accessibile \u00e8 il seguente:\n&lt;table&gt;\n&lt;caption&gt;Figli di Marta&lt;/caption&gt;\n&lt;tr&gt;\n&lt;th scope=\"col\"&gt;Nome&lt;/th&gt;\n&lt;th scope=\"col\"&gt;Et\u00e0&lt;/th&gt;\n&lt;th scope=\"col\"&gt;Compleanno&lt;/th&gt;\n&lt;/tr&gt;\n&lt;tr&gt;\n&lt;th scope=\"row\"&gt;Roberto&lt;/th&gt;\n&lt;td&gt;5&lt;/td&gt;\n&lt;td&gt;6 maggio&lt;/td&gt;\n&lt;/tr&gt;\n&lt;tr&gt;\n&lt;th scope=\"row\"&gt;Anna&lt;/th&gt;\n&lt;td&gt;8&lt;/td&gt;\n&lt;td&gt;4 febbraio&lt;/td&gt;\n&lt;/tr&gt;\n&lt;/table&gt;\nEsempi di tabelle non accessibili.\n\u00c8 possibile nidificare una tabella all'interno di un'altra, purch\u00e9 si includa la struttura completa, compreso l'elementocodice_1Questo in genere non \u00e8 consigliato, in quanto rende il markup pi\u00f9 confuso e meno accessibile agli utenti di screen reader.\nEsempio:\nLe tabelle prive di celle di intestazione adeguate sono difficili da navigare per gli utenti di screen reader e pi\u00f9 sono complesse meno possono essere comprese.\nLa tabella nell'esempio seguente non offre alcuna cella di intestazione reale (codice_2); vengono invece utilizzate solo celle di dati (codice_3). Quelle celle che dovrebbero essere intestazioni sono solo formattate visivamente usando la regola CSS codice_4. Inoltre ha una cella di intestazione per ogni colonna (la riga superiore), ma le righe di dati non ne hanno una.\nRegole WAI ARIA.\nWAI-ARIA (\"Web Accessibility Initiative - Accessible Rich Internet Applications\") \u00e8 un insieme di documenti pubblicati dal W3C (World Wide Web Consortium) che specificano come aumentare l'accessibilit\u00e0 dei contenuti dinamici e dei componenti per l'interfaccia utente sviluppati con AJAX, HTML, JavaScript e altre tecnologie collegate. Ad esempio permettere la navigazione di una tabella anche attraverso tastiera \u00e8 una buona pratica:\n&lt;td rowspan=\"1\" colspan=\"1\"&gt;\n &lt;label accesskey=\"a\"&gt;\n &lt;input type=\"text\" name=\"text1\"&gt;&lt;/input&gt;\n &lt;/label&gt;\n &lt;/td&gt;\nTabelle come immagini &lt;img&gt;.\nLe tabelle inserite come immagini attraverso il tag HTML &lt;img&gt; non possono essere lette dagli screen readers nello stesso modo di una tabella costruita con il tag &lt;table&gt;.\nLa seguente tabella\nviene interpretata dagli screen readers leggendo una riga alla volta, dall'alto al basso se costruita con il tag &lt;table&gt;.\nLa seguente tabella\n\u00e8 una tabella immagine, che pu\u00f2 essere in formati quali GIF, JPG o PNG. \u00c8 inserita nel seguente modo:\n&lt;img src=\"pianoforte-corso.jpg\" alt=\"tabella corso pianoforte\" width=\"230\" height=\"65\"&gt;\nAnche se visivamente identica a quella costruita con il tag &lt;table&gt; per uno screen readers \u00e8 completamente diversa ed esso legger\u00e0 solo ci\u00f2 che c'\u00e8 scritto nel tag ALT, quindi la tabella risulta non accessibile.\nNella storia.\nNelle case di conteggio medievali, i tavoli erano coperti con un pezzo di stoffa a scacchi, per contare i soldi. \"Exchequer\" \u00e8 un termine arcaico per l'istituzione inglese che rappresentava il denaro dovuto al monarca. Cos\u00ec le tabelle a scacchiera delle pile di monete sono una realizzazione concreta di queste informazioni."}
{"id": "5011178", "revid": "830939", "url": "https://it.wikipedia.org/wiki?curid=5011178", "title": "Eterio di Vienne", "text": "Biografia.\nEterio \u00e8 stato il 31\u00ba vescovo di Vienne, nella Francia sud-orientale, agli inizi del VII secolo. Fu vescovo fino alla sua morte nel 626.\nCulto.\nCome tutti i primi 45 vescovi di Vienne, \u00e8 considerato santo dalla Chiesa cattolica. \nNegli antichi martirologi, il giorno dedicato al santo \u00e8 il 14 giugno:\nNel moderno Martirologio della Chiesa cattolica Eterio non \u00e8 pi\u00f9 presente, ma il suo culto \u00e8 ammesso a livello locale."}
{"id": "5011181", "revid": "767487", "url": "https://it.wikipedia.org/wiki?curid=5011181", "title": "Josemar Tiago Macha\u00edsse", "text": "Carriera.\nClub.\nHa giocato nel campionato mozambicano e angolano.\nNazionale.\nConta 36 presenze con la Nazionale del suo paese."}
{"id": "5011182", "revid": "762947", "url": "https://it.wikipedia.org/wiki?curid=5011182", "title": "Evelyn Herlitzius", "text": "Biografia.\nLa Herlitzius ha avuto le sue prime lezioni di canto con il Prof. Hans Kagel ed Eckart Lindemann in Amburgo dopo aver avuto una formazione per diventare una ballerina.\nHa fatto il suo debutto sul palcoscenico lirico nel 1993 con il ruolo di Elisabeth in \"Tannh\u00e4user\" di Wagner al Teatro di Stato di Flensburg\nL'artista \u00e8 anche insegnante di canto e tra i suoi allievi vi \u00e8 Mojca Erdmann."}
{"id": "5011192", "revid": "744331", "url": "https://it.wikipedia.org/wiki?curid=5011192", "title": "Klubi Sportiv Besa Kavaj\u00eb 2013-2014", "text": ""}
{"id": "5011194", "revid": "767487", "url": "https://it.wikipedia.org/wiki?curid=5011194", "title": "Monte Isarog", "text": "Il Monte Isarog (1.966 ) \u00e8 uno stratovulcano quiescente situato nelle Filippine, nella regione di Bicol, all'interno della Provincia di Camarines Sur, che si eleva a 1 966 metri ed \u00e8 parte della catena vulcanica di Bicol L'ultima eruzione nota risale all'anno 1641.\nIl vulcano, anche chiamato dalle comunit\u00e0 locali il \"vulcan de agua\" per via della grande quantit\u00e0 di corsi d'acqua che ne irrorano le pendici e che forma 30 cascate, ospita numerose sorgenti sulfuree e fumarole con temperature di 80\u00a0\u00b0C e sorgenti d'acqua calda con temperature dai 30\u00a0\u00b0C ai 55\u00a0\u00b0C che attraggono quantit\u00e0 di escursionisti e di amanti della montagna.\nIl parco naturale del Monte Isarog.\nNel giugno del 2002 il parco naturale del Monte Isarog \u00e8 stato dichiarato area naturale protetta con proclamazione del Presidente delle Filippine Gloria Arroyo No. 214, s. 2002: l'area protetta \u00e8 stata posta sotto la responsabilit\u00e0 del \"Department of Environment and Natural Resources (DENR)\" e occupa una superficie di 10 112 ettari."}
{"id": "5011195", "revid": "1782831", "url": "https://it.wikipedia.org/wiki?curid=5011195", "title": "Angie e le ricette di Violetta", "text": "Angie e le ricette di Violetta \u00e8 una serie televisiva italiana del 2014 creata da Disney Channel (Italia) trasmessa per la prima volta sul canale italiano il 9 giugno dello stesso anno.\nLa prima stagione si divide in due parti. La prima parte \u00e8 trasmessa dal 9 giugno 2014 al 20 giugno dello stesso anno mentre la seconda parte \u00e8 trasmessa dal 13 ottobre 2014 al 24 ottobre dello stesso anno. \nProtagonista assoluta di questa nuova serie \u00e8 Angie, che vuole creare un blog in cui cimentarsi in diversi piatti ispirati alla vita di Violetta, dei suoi amici e familiari. E con l'aiuto di Olga, riuscir\u00e0 a diventare una bravissima cuoca.\nLa serie \u00e8 stata rinnovata per una seconda stagione che sar\u00e0 trasmessa dall'8 giugno 2015 in Italia. I primi due episodi della seconda stagione sono stati trasmessi in anteprima il 3 aprile 2015 per le festivit\u00e0 Pasquali su Disney Channel."}
{"id": "5011196", "revid": "1272592", "url": "https://it.wikipedia.org/wiki?curid=5011196", "title": "Klubi Sportiv Bylis Ballsh 2013-2014", "text": "Rosa.\n\"Aggiornata al 23 febbraio 2014\"."}
{"id": "5011197", "revid": "392684", "url": "https://it.wikipedia.org/wiki?curid=5011197", "title": "203 mm howitzer M1931 (B-4)", "text": ""}
{"id": "5011198", "revid": "744331", "url": "https://it.wikipedia.org/wiki?curid=5011198", "title": "Klubi Sportiv Flamurtari Vlor\u00eb 2013-2014", "text": "Rosa.\n\"Aggiornata al 23 febbraio 2014\"."}
{"id": "5011200", "revid": "547034", "url": "https://it.wikipedia.org/wiki?curid=5011200", "title": "Morocco Tennis Tour - Meknes 2013 - Singolare", "text": "Il singolare del Morocco Tennis Tour \u00e8 stato un torneo di tennis facente parte dell'ATP Challenger Tour 2013.\nEvgenij Donskoj era il detentore del titolo ma quest'anno non ha partecipato.\nCedrik-Marcel Stebe ha battuto in finale Yannik Reuter 6-1, 4-6, 6-2."}
{"id": "5011201", "revid": "729019", "url": "https://it.wikipedia.org/wiki?curid=5011201", "title": "Beniamino Montesano", "text": "Biografia.\nNacque a Rotondella il 3 dicembre 1899, provincia di Matera, figlio di Antonio e Filomena Palazzo. All'et\u00e0 di 17 anni consegu\u00ec il diploma di maestro elementare. Non ancora maggiorenne prende parte alla fase finale della prima guerra mondiale, e nel 1921 viene congedato col grado di sottotenente.\nDopo l'avvento al potere del Fascismo, nel 1923 viene mobilitato nella Milizia Volontaria per la Sicurezza Nazionale col grado di centurione, corrispondente al grado di capitano del Regio Esercito.\nGrazie alle sue capacit\u00e0 nel 1935 fu mandato in Africa Orientale Italiana in qualit\u00e0 di comandante del CLVI battaglione Camicie Nere \"Lupi di Lucania\", gi\u00e0 di stanza a Potenza, partecipando alle operazioni belliche contro l'Etiopia. Nel maggio 1936, al termine del conflitto, promosso il seniore rientr\u00f2 in Patria destinato al comando gruppo CC.NN di Bari, dove svolse brillantemente i suoi compiti di ufficiale superiore.\nRichiamato in servizio attivo con l'entrata in guerra dell'Italia, il 10 giugno 1940, \u00e8 inviato in Libia per prendere parte alla campagna del Nordafrica. Alla testa del suo battaglione, inquadrato nella 4\u00aa Divisione CC.NN. \"3 gennaio\", tra il 10 e l'11 dicembre 1940 fu coinvolto negli eventi dell'operazione Compass, il contrattacco lanciato dalle truppe dell'esercito britannico, al comando del generale Archibald Percival Wavell, contro le truppe del Regio Esercito al comando del Maresciallo d'Italia Rodolfo Graziani penetrate in Egitto.\nDurante i combattimento nella zona di Sidi Barrani, il Raggruppamento sahariano \"Maletti\", di cui faceva parte il suo battaglione, fu pesantemente investito dall'attacco inglese. Egli rimase pi\u00f9 volte ferito finch\u00e9 non fu costretto alla resa con i superstiti del suo battaglione. Per le sue azioni durante la battaglia, nel 1951 fu insignito della massima onorificenza militare italiana, la Medaglia d'oro al valor militare a vivente.\nSi spense a Bari nel 1973, e per onorarne la memoria gli sono state intitolate vie a Rotondella, suo paese natale, e a Bari."}
{"id": "5011203", "revid": "287204", "url": "https://it.wikipedia.org/wiki?curid=5011203", "title": "Klubi Sportiv Kastrioti 2013-2014", "text": "Questa voce raccoglie le informazioni riguardanti il Klubi Sportiv Kastrioti nelle competizioni ufficiali della stagione 2013-2014.\nRosa.\nFonte:"}
{"id": "5011207", "revid": "106908", "url": "https://it.wikipedia.org/wiki?curid=5011207", "title": "Klubi Futbollit Tirana 2013-2014", "text": "Rosa.\n\"Aggiornata al 23 febbraio 2014.\""}
{"id": "5011208", "revid": "1442080", "url": "https://it.wikipedia.org/wiki?curid=5011208", "title": "Morocco Tennis Tour - Meknes 2013 - Doppio", "text": "Il doppio del Morocco Tennis Tour \u00e8 stato un torneo di tennis facente parte dell'ATP Challenger Tour 2013.\nAdri\u00e1n Men\u00e9ndez e Jaroslav Posp\u00ed\u0161il erano i detentori del titolo ma quest'anno non hanno partecipato.\nAlessandro Giannessi e Gianluca Naso hanno battuto in finale Gerard Granollers e Jordi Samper-Montana 7\u20135, 7\u20136(7\u20133)."}
{"id": "5011209", "revid": "599013", "url": "https://it.wikipedia.org/wiki?curid=5011209", "title": "Jarvis Basnight", "text": ""}
{"id": "5011210", "revid": "300067", "url": "https://it.wikipedia.org/wiki?curid=5011210", "title": "Jarvis Matthews", "text": ""}
{"id": "5011211", "revid": "744331", "url": "https://it.wikipedia.org/wiki?curid=5011211", "title": "Klubi Futbollit La\u00e7i 2013-2014", "text": "Rosa.\n \"(capitano)\""}
{"id": "5011213", "revid": "767487", "url": "https://it.wikipedia.org/wiki?curid=5011213", "title": "UFO - Distruggete Base Luna", "text": "UFO - Distruggete Base Luna (Kill Straker, a question of priorities) \u00e8 un film di fantascienza del 1971, secondo adattamento tratto dalla serie televisiva \"UFO\", diretto da Laxie Turner.\nTrama.\nIl colonnello Freeman offre al comandante Straker un sigaro per festeggiare la nascita del figlio di un appartenente alla SHADO e questo lo porta a ricordare eventi accaduti 10 anni prima: il matrimonio con Mary e le successive difficolt\u00e0, dovute al suo impegno nell'organizzazione della SHADO, ed il successivo divorzio, avvenuto nel momento in cui la moglie stava per partorire, a causa del sospetto di tradimento da parte di lei e dell'impossibilit\u00e0 di Straker di spiegarle la sua attivit\u00e0. Nello stesso momento Paul Roper, un tecnico SHADO con una moglie giovane e bella, \u00e8 costretto dagli alieni a passare loro delle informazioni sotto la minaccia di ucciderla; tali informazioni hanno lo scopo di permettergli di attaccare la base lunare passando inosservati. Il colonnello Freeman scopre l'accaduto e Roper, su pressione di Straker, si offre volontario per fermare l'UFO con un bazooka: l'azione riesce ma Roper resta ucciso nell'azione.\nStraker, che dopo il divorzio pu\u00f2 vedere il figlio John solo una volta al mese, passa una giornata serena in sua compagnia ma, al rientro a casa, viene allontanato da Mary prima che il figlio possa fargli vedere un modellino di barca al quale teneva ed il ragazzo, correndo verso di lui, viene investito da una macchina. Egli \u00e8 allergico agli antibiotici e per salvarlo \u00e8 necessario un farmaco, reperibile solo negli Stati Uniti, e Straker si attiva per farlo pervenire con un aereo della SHADO. La base lunare tuttavia \u00e8 ancora sotto attacco e, per eliminare l'interferenza causata da un alieno sbarcato sulla Terra, il colonnello Freeman, all'oscuro del prezioso carico, dirotta l'aereo e Straker, dando la priorit\u00e0 alla salvezza del mondo, evita di informarlo. L'azione riesce e la Terra \u00e8 salva ma il farmaco arriver\u00e0 troppo tardi per salvare il figlio.\nProduzione.\nIl lungometraggio fu realizzato unendo tre episodi della serie \"UFO\": il n. 3 (\"Flight Path\"), il n. 8 (\"A Question of Priority\") ed il n. 14 (\"Confetti Check A-O.K.\"), montati al fine di ricavarne un'unica trama."}
{"id": "5011214", "revid": "869733", "url": "https://it.wikipedia.org/wiki?curid=5011214", "title": "Episodi di Angie e le ricette di Violetta (prima stagione)", "text": "Gli episodi della prima stagione di Angie e le ricette di Violetta sono andati in onda dal 9 giugno 2014 su Disney Channel Italia."}
{"id": "5011216", "revid": "744331", "url": "https://it.wikipedia.org/wiki?curid=5011216", "title": "Klubi Sportiv Lushnja 2013-2014", "text": "Rosa.\n\"Aggiornata al 23 febbraio 2014.\""}
{"id": "5011217", "revid": "599013", "url": "https://it.wikipedia.org/wiki?curid=5011217", "title": "OEC Kaohsiung 2013 - Singolare", "text": "Il singolare dell'OEC Kaohsiung 2013 \u00e8 stato un torneo di tennis facente parte dell'ATP Challenger Tour 2013.\nG\u014d Soeda era il detentore del titolo, ma quest'anno non ha partecipato.\nLu Yen-Hsun ha battuto in finale Yuki Bhambri 6\u20134, 6\u20133."}
{"id": "5011219", "revid": "438678", "url": "https://it.wikipedia.org/wiki?curid=5011219", "title": "Tabella (basi di dati)", "text": "Una tabella in un database relazionale e in un database flat file \u00e8 un insieme di elementi (valori) utilizzando un modello di colonne verticali (che sono identificate con il loro nome) e righe orizzontali, la cella del database \u00e8 l'unit\u00e0 in cui una riga e colonna si intersecano. Una tabella del database ha un numero gi\u00e0 specificato di colonne, ma pu\u00f2 avere un qualsiasi numero di righe. Ogni riga \u00e8 identificata dai valori che compaiono in un particolare sottoinsieme di colonna che \u00e8 stata identificata come una chiave univoca, l'indice.\nTabella \u00e8 un altro termine per la relazione del database, un insieme di tuple; anche se vi \u00e8 la differenza che una tabella \u00e8 di solito un multinsieme di righe in cui una relazione \u00e8 un insieme che non consente duplicati. Oltre alle righe di dati reali, alle tabelle del database generalmente sono associati con loro alcuni metadato, come ad esempio i vincoli (predicato funzionale) sulla tabella o sui valori all'interno di particolari colonne.\nI dati in una tabella non devono essere fisicamente memorizzati nel database. Le viste sono anche tabelle relazionali, ma i loro dati sono calcolati in fase di query. Un altro esempio sono gli alias, che rappresentano un puntatore a una tabella in un altro database."}
{"id": "5011220", "revid": "1782831", "url": "https://it.wikipedia.org/wiki?curid=5011220", "title": "Futboll Klub Partizani 2013-2014", "text": "Rosa.\n\"Aggiornata al 23 febbraio 2014.\""}
{"id": "5011221", "revid": "1442080", "url": "https://it.wikipedia.org/wiki?curid=5011221", "title": "OEC Kaohsiung 2013 - Doppio", "text": "Il doppio dell'OEC Kaohsiung 2013 \u00e8 stato un torneo di tennis facente parte dell'ATP Challenger Tour 2013.\nJohn Paul Fruttero e Raven Klaasen erano i detentori del titolo, ma quest'anno non hanno partecipato.\nJuan Sebasti\u00e1n Cabal e Robert Farah hanno battuto in finale Yuki Bhambri e Wang Chieh-fu 6\u20134, 6\u20132"}
{"id": "5011222", "revid": "38120", "url": "https://it.wikipedia.org/wiki?curid=5011222", "title": "Klubi Sportiv Teuta 2013-2014", "text": ""}
{"id": "5011223", "revid": "599013", "url": "https://it.wikipedia.org/wiki?curid=5011223", "title": "Brent Carmichael", "text": ""}
{"id": "5011227", "revid": "1310927", "url": "https://it.wikipedia.org/wiki?curid=5011227", "title": "Klubi Sportiv Vllaznia 2013-2014", "text": "Rosa.\n\"Aggiornata al 23 febbraio 2014.\""}
{"id": "5011228", "revid": "1305772", "url": "https://it.wikipedia.org/wiki?curid=5011228", "title": "Organo della chiesa di San Michele a Corsanico", "text": "L'organo della chiesa di San Michele a Corsanico \u00e8 un pregevole strumento di carattere storico, costruito dal veneziano Vincenzo Colonna nel primo decennio del XVII secolo e successivamente pi\u00f9 volte modificato e restaurato da vari organari.\nLo strumento \u00e8 oggetto di un'importante stagione concertistica organizzata ogni anno dall'associazione culturale \"Amici della Musica d'Organo Vincenzo Colonna\".\nStoria.\nLo strumento attualmente situato nella chiesa parrocchiale di San Michele a Corsanico, frazione del comune di Massarosa, in provincia di Lucca, venne costruito tra il 1602 e il 1606 dall'organaro veneziano Vincenzo Colonna per la chiesa di San Francesco a Lucca e venne pagato 380 scudi d'oro. Lo strumento, collocato sulla cantoria alla destra del presbiterio, era alimentato da quattro mantici ed aveva la seguente disposizione fonica:\nSuccessivamente, lo strumento fu oggetto di diversi interventi: nel 1672 vennero sostituiti i mantici probabilmente da Domenico Cacioli; nel 1722 Bartolomeo Stefanini oper\u00f2 alcune modifiche e agli inizi del XIX secolo Michelangelo Paoli aggiunse alcuni registri secondo i gusti musicali dell'epoca.\nLa chiesa di San Francesco fu indemaniata nel 1840 e chiusa al culto; nel 1886 insieme all'annesso convento francescano venne trasformata in caserma e i suoi beni requisiti. Nel 1885 l'organo a canne venne messo all'asta che fu aggiudicato per 1.015,10 lire al corsanichese Annibale Ceragioli il quale poi lo avrebbe ceduto, per non incorrere nella scomunica di papa Pio IX contro chi avesse acquisito i beni requisiti, ad un comitato paesano, che successivamente cedette qualsiasi diritto sullo strumento alla chiesa di San Michele; solo nel 1934, in seguito ai Patti Lateranensi, la propriet\u00e0 dello stesso divenne piena ed effettiva in seguito ad un versamento di 2.000 lire ai frati di San Francesco in Lucca i quali, fino ad allora, avrebbero potuto richiedere indietro l'organo in quanto acquisito in seguito all'alienazione dei beni ecclesiastici.\nNella nuova sede l'organo fu oggetto di un primo intervento di restauro nel 1886, terminato con il concerto d'inaugurazione tenuto da Giacomo Puccini, ed un secondo nel 1899 ad opera di Filippo III Tronci (\"opus 1196\"), il quale ridisegn\u00f2 l'intera fonica dello strumento che successivamente rimase inalterata.\nNel 1981 l'organo \u00e8 stato oggetto di un restauro conservativo relativo alla parte fonica eseguito dall'organaro padovano Alfredo Piccinelli; un nuovo restauro \u00e8 stato effettuato nel 2005 da Riccardo Lorenzini (parte fonica), dalla ditta C. &amp; R. Conservazione &amp; Restauro (cassa) e da Marco Gazzi (dipinti delle portelle).\nDescrizione.\nL'organo \u00e8 situato sulla cantoria in controfacciata, caratterizzata da una balaustra decorata con bassorilievi dorati raffiguranti decorazioni floreali e strumenti musicali.\nLo strumento \u00e8 racchiuso all'interno della cassa originaria, coronata da un timpano triangolare idealmente sorretta da due lesene ioniche con capitello dorato. Tra queste ultime si trova la mostra, composta da canne settecentesche di \"Principale 16'\" in cinque campi, con quattro organetti morti; essa \u00e8 chiusa da due portelle dipinte all'interno con l'\"Annunciazione\" e all'esterno con \"san Francesco d'Assisi\" (a sinistra) e \"san Bernardino da Siena\" (a destra).\nL'organo \u00e8 a trasmissione integralmente meccanica sospesa e dispone di 896 canne (escluso il timpano):\nLa consolle \u00e8 a finestra, posta al centro del basamento della cassa; essa dispone di un'unica tastiera di 56 note con prima ottava cromatica estesa (spezzatura Bassi/Soprani a \"Mi\"/\"Fa\") e pedaliera a leggio di 17 note (solo le prime 12 sono reali), con i registri azionati da manette a scorrimento laterale poste su due colonne alla destra della tastiera, con la seguente disposizione fonica:"}
{"id": "5011230", "revid": "599013", "url": "https://it.wikipedia.org/wiki?curid=5011230", "title": "Cedric Hunter", "text": ""}
{"id": "5011231", "revid": "709565", "url": "https://it.wikipedia.org/wiki?curid=5011231", "title": "Episodi di The Avatars (prima stagione)", "text": "La prima stagione di \"The Avatars\" \u00e8 stata trasmessa in prima TV assoluta il 4 novembre 2013 in Italia su Disney Channel, in Inghilterra e in Spagna la serie \u00e8 arrivata nel corso del 2014.\n\" The avatars\".\nLe avventure di JP, Robbie e Bo, tre quindicenni che sognano di diventare rock star. Stanchi di essere snobbati dai discografici, fondano una band virtuale. L'idea \u00e8 vincente, ma il successo li costringe a condurre vite parallele.\n\"Alla ricerca del demo\".\nIl video degli Avatar sta andando benissimo, ma i ragazzi sanno che devono mantenere l'anonimato. Lexy per\u00f2 insiste per ascoltare la demo del gruppo, e la scusa che il cd non si trova non regge pi\u00f9.\n\"Willy &amp; the wonkas\".\nBo si mostra sfuggente ed evasivo con Lu, che pedinandolo scopre che il loro ottavo anniversario \u00e8 vicino. E mentre Bo ha in mente grandi sorprese, lei si \u00e8 dimenticata della ricorrenza. Come rimediare?\n\"La mamma - Il ritorno\".\nMister Zappa pretende una nuova canzone ma la mamma di J.P mette in punizione il figlio, proibendogli di suonare. Lo zio riuscir\u00e0 a convincerla che in realt\u00e0 i ragazzi stanno cercando di evitargli un licenziamento.\n\"Cattivissimo Mick\".\nJ.P cerca di salvare il blog di Lexy con un'intervista a Mick River, ma l'artista non ha nessuna intenzione di concederla. Robbie suggerisce allora di farne una in segreto, e il risultato \u00e8 uno straordinario successo.\n\"I fantastici tre\".\nRobbie, attratto dalla possibilit\u00e0 di rimorchiare ragazze, entra nella band degli Won Love. Ma si accorge presto che si tratta di un gruppo che non ha alcuna idea della musica, e poco prima del concerto lo abbandona.\n\"Tu, io e J.P\".\nPer poter stare sola con Bo, Lu vorrebbe che suo fratello Paul trovasse una fidanzata e smettesse cos\u00ec di aggregarsi a loro. Ma dopo un litigio, Lu e Bo si lasciano. J.P e Lexy cercano di farli riconciliare, scoprendo che...\n\"Posters &amp; Co.\".\nPer riparare l'amplificatore che Tara ha fatto saltare, il gruppo organizza a scuola una vendita di gadget degli Avatar. Ma la preside sospende la vendita e Lexy inorridisce all'idea che si speculi sugli Avatar.\n\"La bella e la lista\".\nPer far colpo su Kethy, Robbie promette a lei e a Lexy di portare il nuovo video degli Avatar in anteprima. Per averlo per\u00f2 deve rubarlo, ma gli amici si aspettano questa sua mossa e gli preparano una trappola...\n\"24 minuti\".\nRobby ha registrato impunemente un DVD con le prove della band e il materiale \u00e8 finito, per una serie di giri, dapprima nella custodia del film Avatar e poi nelle mani di Lexy. Dopo una serie di inseguimenti e strategie da film di spionaggio il DVD torna all'ovile grazie allo zio Paz\n\"La principessa ranocchio\".\nJP vuole conquistare Lexy, ma non ha nemmeno il coraggio di invitarla fuori, cos\u00ec gli amici gli consigliano di fidanzarsi con un'altra per farla ingelosire. Isabel \u00e8 la prescelta, ma il suo comportamento \u00e8 fin troppo incalzante e JP fa di tutto per farsi lasciare, supportato da Robbie e dagli altri...\n\"Power Ranger - Dino painters\".\nI ragazzi aiutano zio Paz a ridipingere lo studio, ma manca all'appello JP, impegnato a registrare un video dichiarazione da mandare a Lexy, forte delle lezioni avute da ciascuno dei suoi amici. Quando per\u00f2 gli stessi vedono il risultato della registrazione inorridiscono e decidono che il video va assolutamente cancellato.\n\"Il mistero delle immagini perdute\".\nI ragazzi pedinando lo zio Paz scoprono che si sta occupando del gruppo dei Won Love, non come manager ma come galoppino. In realt\u00e0 lo zio \u00e8 ricattato da un collega a causa di un vecchio video di cui Paz si vergogna. Lu posta il video nel web e in pochi giorni diventa la clip del momento come ironica parodia del passato\n\"Very normal activity\".\nI ragazzi si convincono che la loro nuova canzone sia sotto una maledizione, perch\u00e9 ogni volta che la ascoltano l'impianto di illuminazione si abbassa e il frigorifero sembra animarsi. Lu, che non crede a fantasmi e malefici, \u00e8 seccata e scettica ma accetta di fare una seduta spiritica...\n\"Paz Wars\".\nZio Paz si sta occupando di una nuova band, Le Carriole Abbattute e i ragazzi sono molto gelosi, cos\u00ec JP e gli altri decidono dapprima di sabotare lo studio e poi di manomettere l'agenda di Paz. In realt\u00e0 le cose si risolveranno in modo spontaneo con grande gioia di Lexy otterr\u00e0 un'intervista dalle Carriole Abbattute per il suo blog.\n\"Camping rock\".\nMentre Tara e Paz fingono di essere fidanzati per ottenere un'iscrizione gratuita per la palestra, Jp asseconda il desiderio di Lexy che vuole tra loro solo un rapporto di amicizia. Finge quindi di essere in campeggio con gli amici e inscena in salotto la presenza di grilli, cascate e sbalzi meteorologici...\n\"High scoop musical\".\nLexy si ostina a voler scoprire l'identit\u00e0 degli Avatars e in effetti analizzando il video sul web risale all'agenzia per cui lavora Paz. Messo alle strette lo zio decide di organizzare un'intervista con dei falsi Avatar per dare il contentino a Lexy e togliersela di torno. Ma Lexy scopre l'imbroglio...\n\"Scrivici una canzone\".\nJP ha il blocco del compositore e non riesce pi\u00f9 a scrivere canzoni da quando Lexy gli ha dato qualche chance per il futuro. I ragazzi attribuiscono questo blocco alla mancanza di struggimento d'amore, quindi decidono di far credere a JP che lei si vede con un altro e che non ha alcun interesse per lui.\n\"I tre moSKATEieri\".\nSta per uscire il nuovo video degli avatar ma i ragazzi danno per scontato che il problema riguardi solo Lu. Addirittura durante un'intervista ad una radio i tre si dimenticano della loro creativa grafica. Lu offesa decide di uscire dalla band lasciando che i ragazzi se la cavino da soli.\n\"Karaoke kid\".\nRobbie adora il karaoke e quando a scuola viene organizzata una gara lui sfida il campione Johnny Lorenzi. Nonostante l'esito imbarazzante Robby ne fa una questione personale e chiede aiuto a zio Paz, campione di karaoke. Dopo un intenso allenamento Robbie viene nominato Karaokekid, ma la gara si chiude con un imbroglio.\n\"Boy story\".\nPj organizza una festa per dichiararsi a Lexy ma lei partecipa accompagnata da Pedro, bello, talentuoso e simpatico chitarrista. Pj \u00e8 geloso ma Robbie scopre che Pedro corteggia Lexy solo per farsi pubblicizzare sul blog. Zio paz intanto tiene lontana da casa la mamma dei ragazzi appena rientrata in citt\u00e0...\n\"Prova a baciarmi\".\nI ragazzi, divisi sull'importanza dei baci, fanno una scommessa: Bo e Lu non dovranno baciarsi per 2 giorni, JP deve cercare di baciare Lexy, mentre Robbie dovr\u00e0 essere baciato da un qualsiasi essere vivente. Arbitro, la solita Tara assunta di fresco.\n\"L'attacco del clone\".\nJP \u00e8 innamorato di Lexi ma lei lo vede solo come un amico. Robbie lo riempie di consigli per conquistare un'altra ragazza e in men che non si dica, JP presenta la sua nuova fidanzata. Ma per gli amici \u00e8 uno shock: Alessia \u00e8 identica ad Lexi!\n\"The amazing Spider-me\".\nJudy promette a Lexy un'intervista con Eko, il cantante degli Avatars. JP sa che si tratta di un imbroglio ma Lexy \u00e8 convinta lui sia geloso del suo successo. Quando per\u00f2 la perfida Judy apre un suo blog dopo aver fatto fare a Lexy una figuraccia con una intervista bufala... Rebecca lavora in un'agenzia di fumetti di supereroi.\n\"Dottor J.P. e Mister Eko\".\nLexy confessa a Lu che mentre baciava Eko, il cantante degli avatar, pensava a JP. Lexi chieder\u00e0 a JP di diventare il suo ragazzo, anche se ancora indecisa tra lui ed Eko. Chi sceglier\u00e0 Lexi? JP riuscir\u00e0 a non farsi sfuggire di essere Eko?\n\"La compagnia del disco\".\nJP non pu\u00f2 pi\u00f9 mentire a Lexy: decide di lasciare la band. Lu, Bo e Robbie devono trovare un modo per fargli registrare l'ultima canzone."}
{"id": "5011235", "revid": "1543377", "url": "https://it.wikipedia.org/wiki?curid=5011235", "title": "European Route of Industrial Heritage", "text": "L'European Route of Industrial Heritage (ERIH = \"Via europea del retaggio industriale\") \u00e8 una rete (percorso tematico) dei pi\u00f9 importanti siti di archeologia industriale in Europa. Lo scopo del progetto \u00e8 quello di creare interesse sul comune patrimonio archeologico industriale dell'industrializzazione e di ci\u00f2 che rimane. L'ERIH ha anche lo scopo di promuovere azioni di musealizzazione della storia dell'industria a scopi educativi e turistici da parte delle regioni, citt\u00e0 e territori.\nIl percorso nel 2010 conteneva 850 siti, che includeva monumenti di quasi tutti i settori industriali e tecnologici di 32 paesi europei.\n\"Anchor points\".\nL'ideale percorso principale \u00e8 costituito dai cosiddetti \"Anchor Points\". Questi sono dei siti di archeologia industriale che sono quelli storicamente pi\u00f9 importanti \u00e8 pi\u00f9 attraenti per i visitatori.\nCome inizio il percorso interessava la Gran Bretagna, i Paesi Bassi, il Belgio, il Lussemburgo, la Francia e la Germania.\nIn Italia al momento esistono solo due \"anchor points\": quello del Museo del carbone di Carbonia e il sito di Prato dell'ex Cimatoria Campolmi che oggi ospita il Museo del tessuto di Prato e la Biblioteca Lazzerini.\nI temi dei percorsi europei.\nDodici percorsi tematici europei evidenziano la diversit\u00e0 dei paesaggi industriali in gran parte dell'Europa e le radici comuni della storia industriale:"}
{"id": "5011236", "revid": "287204", "url": "https://it.wikipedia.org/wiki?curid=5011236", "title": "Cuiab\u00e0", "text": ""}
{"id": "5011239", "revid": "729019", "url": "https://it.wikipedia.org/wiki?curid=5011239", "title": "DFS 193", "text": "Il DFS 193 fu un aereo sperimentale monoplano ad ala alta a parasole, monomotore e biposto, sviluppato in Germania dall'istituto di ricerca Deutsche Forschungsanstalt f\u00fcr Segelflug (DFS) nella seconda parte degli anni trenta e rimasto alle prima fasi di sviluppo.\nRisultato dei progetti elaborati da Alexander Lippisch e da Roth del DFS, era caratterizzato da un aspetto anticonvenzionale e venne realizzato per sperimentare una configurazione priva di coda, con le prospettive di utilizzare le esperienze acquisite per la produzione di una futura versione ad uso militare specificatamente come aereo da ricognizione a corto raggio, tuttavia il suo sviluppo non super\u00f2 la valutazione delle caratteristiche di un modello sottoposto ai test della galleria del vento.\nStoria del progetto.\nLe origini del progetto sono da far risalire agli studi effettuati dal pioniere dell'aerodinamica ingegner Lippisch che diedero origine alla serie Storch nei primi anni trenta. Lippisch inizi\u00f2 a lavorare su un nuovo progetto di velivolo sperimentale, ulteriore estremizzazione del concetto dei precedenti prototipi atti ad eliminare le superfici di controllo dell'impennaggio introducendo progressivamente il concetto di ala volante. Al fine di un possibile utilizzo a scopo militare, l'assenza di ogni superficie di controllo posteriore avrebbe consentito al membro dell'equipaggio che occupava la postazione posteriore un'eccellente visibilit\u00e0 ed un campo di tiro pi\u00f9 efficace.\nIl progetto venne elaborato da Lippisch nel 1936 su quanto acquisito dall'esperienza sul suo Storch IX, tuttavia in fase di sviluppo venne messo in discussione dalle teorie di Roth del Deutsche Forschungsanstalt f\u00fcr Segelflug (DFS) il quale sosteneva concetti molto diversi da quelli sostenuti da Lippisch. Alla fine il progetto avviato allo sviluppo, identificato come DFS 193, in base alle convenzioni Reichsluftfahrtministerium (RLM), ricalcava sia l'aspetto dello Storch IX che quello del contemporaneo Gotha Go 147. Venne realizzato un modello che venne testato nella galleria del vento dell'Aerodynamische Versuchsanstalt (AVA), istituto di ricerca di Gottinga, ed i risultati vennero comunicati al pubblico dallo stesso Lippisch durante un incontro (\"Nurfl\u00fcgel-Flugzeuge\") in cui riferiva dei progressi nella ricerca sui velivoli tutt'ala tenuto a Colonia nel gennaio 1937.\nLa fase finale, che riguardava la costruzione di un prototipo da avviare a prove di valutazione, venne assegnata alla Siebel Flugzeugwerke KG, tuttavia la sua costruzione non venne mai avviata."}
{"id": "5011240", "revid": "120626104", "url": "https://it.wikipedia.org/wiki?curid=5011240", "title": "You Know How We Do It", "text": "You Know How We Do It \u00e8 un singolo del rapper statunitense Ice Cube, estratto dall'album \"Lethal Injection\".\nLa canzone contiene un campionamento di \"The Show Is Over\" di Evelyn \"Champagne\" King e ha riscosso un buon successo soprattutto nella West Coast."}
{"id": "5011242", "revid": "253269", "url": "https://it.wikipedia.org/wiki?curid=5011242", "title": "Albert Popwell", "text": "Biografia.\nAfro-americano, Albert Popwell raggiunse una certa popolarit\u00e0 verso la fine degli anni sessanta. Nonostante fosse un attore prettamente televisivo, \u00e8 probabilmente pi\u00f9 noto per le sue apparizioni in film con Clint Eastwood, con il quale recit\u00f2 in cinque occasioni, quattro delle quali nella nota serie di film dedicata all'Ispettore Callaghan. Popwell interpret\u00f2, in ordine cronologico, un rapinatore di banche in \"\" (1971), un magnaccia omicida in \"Una 44 Magnum per l'ispettore Callaghan\" (1973), un farabutto di nome Ed Mustapha in \"Cielo di piombo, ispettore Callaghan\" (1976) e un amico di Harry di nome Horace King in \"Coraggio... fatti ammazzare\" (1983). Non apparve poi nell'ultimo film della serie, ovvero \"Scommessa con la morte\" (1988), a causa di un conflitto di programmazione.\nUn altro dei suoi ruoli cinematografici fu nel film \"Scissors - Forbici\" (1991), in cui recit\u00f2 con Sharon Stone. Mor\u00ec nel 1999, all'et\u00e0 di 72 anni, a causa di alcune complicazioni in un intervento chirurgico a cuore aperto."}
{"id": "5011245", "revid": "287204", "url": "https://it.wikipedia.org/wiki?curid=5011245", "title": "Ferrovia del Santis", "text": ""}
{"id": "5011246", "revid": "339392", "url": "https://it.wikipedia.org/wiki?curid=5011246", "title": "Barbra", "text": ""}
{"id": "5011247", "revid": "124808", "url": "https://it.wikipedia.org/wiki?curid=5011247", "title": "ABC News Nightline", "text": ""}
{"id": "5011253", "revid": "91078", "url": "https://it.wikipedia.org/wiki?curid=5011253", "title": "Tucker Corporation", "text": ""}
{"id": "5011262", "revid": "729019", "url": "https://it.wikipedia.org/wiki?curid=5011262", "title": "Campi oculari frontali", "text": "I campi visivi frontali (nell'acronimo inglese FEF) sono una regione del cervello situata nella corteccia frontale, precisamente nell'area 8 di Brodmann, del cervello dei primati. I campi oculari sono responsabili dei movimenti oculari volontari, e sono in comunicazione con i muscoli extraoculari indirettamente, attraverso la formazione reticolare pontina paramediana. La loro distruzione causa la deviazione omolaterale degli occhi.\nFunzione.\nL'area corticale chiamata campi oculari frontali gioca un importante ruolo nel controllo dell'attenzione visiva e dei movimenti oculari. La stimolazione elettrica dei campi oculari infatti suscita movimenti oculari saccadici. I campi oculari frontali sono dotati di una struttura topografica e costituiscono i target saccadici nelle coordinate retinotopiche. Sono attivati durante l'avvio dei movimenti oculari, come la saccade volontaria e i movimenti oculari di ricerca. Esistono delle evidenze che quest'area giochi un ruolo nei processi sensoriali e che appartiene a un sistema di trasmissione rapido che comprende i collicoli superiori, i nuclei dorsali mediali e i percorsi ascendenti dei campi oculari. Quest'area corticale, abbreviata secondo l'acronimo inglese FEF (frontal eye fields), costituisce insieme ai campi visivi supplementari, il solco intraparietale e il collicolo superiore, una delle pi\u00f9 importanti aree del cervello coinvolte nella generazione e nel controllo dei movimenti oculari, in particolare in direzione controlaterale.\nSignificato clinico.\nLesioni.\nLa stimolazione laterale dei campi oculari frontali provoca uno sguardo coniugato in direzione controlaterale alla stimolazione. Pertanto una lesione distruttiva unilaterale di campo oculare provoca uno sguardo coniugato verso la lesione, mentre una lesione stimolante (irritativa) provoca uno sguardo coniugato dalla lesione."}
{"id": "5011266", "revid": "1543377", "url": "https://it.wikipedia.org/wiki?curid=5011266", "title": "Episodi di True Blood (settima stagione)", "text": "La settima e ultima stagione della serie televisiva True Blood, composta da 10 episodi, \u00e8 stata trasmessa sul canale statunitense HBO dal 22 giugno al 24 agosto 2014.\nIn Italia, la stagione \u00e8 andata in onda in prima visione in lingua italiana sul canale satellitare Fox dal 9 settembre all'11 novembre 2014. \u00c8 stata trasmessa in lingua originale sottotitolata in italiano dal 30 giugno al 1\u00ba settembre 2014.\nDurante questa stagione entrano nel cast principale Jim Parrack (rientro), Adina Porter (rientro), Amelia Rose Blaire, Gregg Daniel, Aaron Christian Howles, Noah Matthews, Bailey Noble, Nathan Parsons, Karolina Wydra e Tara Buck. Lois Smith, Todd Lowe, Michael McMillian, Jessica Tuck, Rutger Hauer e Robert Patrick ricompaiono come guest star.\nPrima della messa in onda della stagione, il 15 giugno 2014 HBO ha trasmesso lo speciale intitolato \"A Farewell to Bon Temps\", in cui i produttori esecutivi Alan Ball e Brian Buckner assieme ad alcuni membri del cast hanno ripercorso le sei stagioni della serie e hanno anticipato alcuni elementi della stagione finale.\nGes\u00f9 non \u00e8 pi\u00f9 qui.\nTrama.\nI vampiri infetti dall'epatite V attaccano la festa di Arlene, riuscendo a rapire la stessa, Holly, Nicole, Jane e uno degli uomini di Andy, ferendo o uccidendo gli altri, tra cui Tara. Sookie si rende conto che la gente ritiene lei la causa dell'attacco mentre Vince Gibson, l'uomo sconfitto da Sam nella campagna elettorale per la carica di sindaco di Bon Temps, lo vede usare i suoi poteri: i due si confrontano e Sam riesce ad ottenere che Vince mantenga il segreto fino a che la situazione non torner\u00e0 alla normalit\u00e0. Bill decide di assegnare ogni umano ad un vampiro mentre Sookie, nel bosco, trova il cadavere di una ragazza. Pam si trova in Marocco per cercare Eric mentre Jessica continua a proteggere Adylin fuori da casa sua. Sookie torna a casa e ha una discussione con Alcide, avendo ascoltato i suoi pensieri, mentre Jason e Violet incontrano il gruppo di civili guidati da Vince, decisi a combattere da soli contro i vampiri infetti, per poi avere un rapporto sessuale per la prima volta. Jessica e Adylin vengono raggiunte da un vampiro infetto, mentre Lettie Mae, dopo aver assaggiato il sangue di Willa, si convince di sentire la presenza di Tara. Andy e Bill incontrano Vince e il suo gruppo mentre Arlene e gli altri si trovano nel nido di vampiri infetti al Fangtasia. Adylin, per salvare Jessica dall'alba, la invita in casa sua e la vampira si ritira in soffitta mentre Sookie, durante la messa mattutina, viene incolpata davanti a tutti da Lettie Mae e, dopo aver sentito i pensieri dei presenti, dice loro di voler solo aiutare.\nLa rivolta.\nTrama.\nJason, a causa del sangue che ha bevuto qualche tempo prima, ha una fantasia su Eric mentre Sookie informa Andy e gli altri del cadavere che ha trovato nel bosco. Arlene e le altre riconoscono, tra i vampiri infetti, Betty, insegnante di alcuni dei loro figli, mentre Andy e gli altri scoprono che la ragazza trovata da Sookie proveniva dalla vicina cittadina di Saint Alice. Lettie Mae va da Lafayette per parlargli della sua visione mentre Adylin e gli altri vengono raggiunti al Merlotte's da Vince e il suo gruppo, che riesce a convincere i cittadini a non fidarsi pi\u00f9 di Sam, rivelando il suo segreto, e a difendersi da soli; Adylin e Wade, figlio di Holly, decidono tuttavia di andarsene. Arlene e le altre convincono Betty ad aiutarle mentre Sookie e gli altri arrivano a Saint Alice, ormai una citt\u00e0 fantasma, trovando inoltre un'enorme fossa comune. Adylin, dopo aver sentito i pensieri della segretaria di Andy, avverte Kenya che i cittadini vogliono prendere le armi della stazione di polizia, ma la folla riesce a convincerla a consegnargliele. Sookie e gli altri arrivano alla casa della ragazza trovata nel bosco e, leggendo il diario della giovane, scoprono che ha avuto una storia con i vampiri simile a quella di Sookie e Bill. Lettie Mae si ferisce intenzionalmente cos\u00ec da avere altro sangue da Willa, grazie al quale ha un'altra visione su Tara, mentre Andy, tornato a casa, scopre Jessica, che gli dice di essere davvero intenzionata ad aiutarli. Betty, proprio mentre tenta di liberare Arlene e le altre, muore a causa dell'epatite V mentre Sookie va da Bill per chiedergli se sia ancora in grado di sentire quando \u00e8 spaventata. Pam, infine, trova Eric in Francia in pessime condizioni.\nFuoco.\nTrama.\nPam ed Eric, affetto dall'epatite V, rievocano i fatti del 1986, quando il vampiro si era innamorato ricambiato di Sylvie, una ragazza francese, nel periodo in cui Nan Flanagan li mise a conoscenza del progetto True Blood, che Eric rifiut\u00f2 seccamente. Alcide scopre che Sookie se n'\u00e8 andata e si mette subito alla ricerca: la ragazza scopre che Bill, a seguito del dissanguamento sub\u00ecto al campo di concentramento, non riesce pi\u00f9 a sentirla, per poi bere di nuovo il suo sangue. Andy e Jessica liberano Wade e Adylin, che li mettono al corrente della situazione, mentre Willa e Lettie Mae arrivano alla parrocchia. Sam e il vampiro Matt vengono intercettati da Vince e gli altri e questi uccide il vampiro e costringe l'ormai ex sindaco alla fuga. Andy e gli altri arrivano a casa di Jason quando questi e Violet stanno avendo una discussione sul desiderio di avere una famiglia del vice-sceriffo; il gruppo successivamente ritrova i cittadini e, nella colluttazione, Jessica viene ferita e Violet uccide la signora Fortenberry, per poi recuperare Rocky. Alcide incontra Sam mentre il reverendo Daniels spiega a Willa che non pu\u00f2 pi\u00f9 rimanere con loro poich\u00e9 Lettie Mae rischia di assuefarsi al suo sangue. Eric ricorda di come fu costretto dall'Autorit\u00e0 a uccidere Sylvie per poi venire convinto da Pam a cercare Sarah Newlin, la quale viene raggiunta dagli stessi vampiri che uccisero Sylvie. Sookie e Bill vengono raggiunti dal resto del gruppo e dai vampiri infetti: dopo aver eliminato questi e liberato Holly, Alcide viene colpito a morte da alcuni cittadini.\nMinuti contati.\nTrama.\nSookie avverte Jackson della morte di Alcide mentre Jason comunica la morte di Maxine a Hoyt. Eric e Pam ricordano di quando furono costretti dall'Autorit\u00e0 a trasferirsi a Shreveport, dove successivamente, grazie a Ginger, nascer\u00e0 il Fangtasia, mentre Sookie riesce, grazie ai suoi poteri, a leggere i ricordi di Holly e a scoprire che Arlene e le altre sono al locale; la ragazza, successivamente, convince Jessica a nutrirsi di Lafayette cos\u00ec da curarsi per poi nutrire lei stessa Bill. Lafayette nutre Jessica mentre la sera arrivano a casa di Bill Pam ed Eric, che richiama Willa. Il gruppo arriva quindi al Fangtasia proprio quando Arlene viene scelta per nutrire i vampiri infetti e quando i due gruppi cominciano a combattere si aggiungono anche i cittadini. Bill, per salvare Jessica, uccide Vince mentre Keith, un amico di James, riesce infine a salvare Arlene.\nGiorno di festa.\nTrama.\nWilla, in cambio della liberazione dal suo vincolo creatore-progenie, dice a Eric che Sarah Newlin ha una sorella vampira di nome Amber che abita a Dallas. Jackson e la sua donna arrivano a casa di Sookie e preparano il ricevimento per la morte di Alcide e Tara mentre Pam ed Eric trovano Amber, anche lei malata, che li indirizza ad una serata di gala dove saranno presenti i suoi genitori e quindi molto probabilmente anche Sarah. Al ricevimento Lettie Mae si riappacifica con Sookie, Jessica con Andy e questi poi chiede ad Holly di sposarlo, e la donna accetta. James, sempre pi\u00f9 distante da Jessica, bacia Lafayette per poi farci sesso: la giovane vampira li scopre e successivamente si confronta con Lafayette. Lettie Mae, intenzionata a bere di nuovo il suo sangue per parlare con Tara, accoltella Willa; Lafayette la porta via mentre Nicole successivamente fa una scenata, venendo portata poi via da Sam e Violet. Jessica e Jason, dopo aver parlato dei loro rispettivi problemi di coppia, hanno un rapporto sessuale mentre al gal\u00e0 Sarah avvicina la madre per chiederle protezione. Violet origlia il rapporto di Jason e Jessica mentre Eric, al gal\u00e0, riesce a mettere le mani su Sarah. Bill, infine, scopre i primi sintomi della malattia.\nKarma.\nTrama.\nPam ed Eric vengono condotti alla sede della Yakonomo mentre Jessica scopre che Bill \u00e8 malato. Lafayette porta a casa sua Lettie Mae e la donna convince James a dare a entrambi il suo sangue cos\u00ec da vedere Tara. Pam ed Eric vengono raggiunti da Mr. Gus Jr., il presidente della Yakonomo, e stringono un accordo per quanto riguarda Sarah Newlin; questa, intanto, arriva a casa della sorella. Jessica chiede a Jason di metterla in contatto con Sookie e Violet si infuria, mentre Andy scopre Adylin e Wade a letto insieme reagendo in malo modo. Lettie Mae e Lafayette, sotto l'effetto del V, vedono Tara mentre Nicole dice a Sam che intende andarsene il giorno successivo. Jessica mette al corrente Jason e Sookie della malattia di Bill e la ragazza capisce di avergliela trasmessa lei dopo l'attacco dei vampiri infetti, chiedendo al fratello di condurla a fare di nuovo il test. Bill, in attesa allo studio legale per fare testamento, peggiora rapidamente mentre Lettie Mae e Lafayette decidono di seguire la visione e recarsi alla loro vecchia casa, andando contro al reverendo Daniels. Sookie riceve i risultati del test, che confermano i suoi sospetti, mentre Bill, dopo aver capito che la legge e lo studio legale cui si \u00e8 rivolto non gli permettono di fare testamento, uccide l'avvocato dello studio e il suo bodyguard vampiro. Sarah confessa alla sorella di aver bevuto l'antidoto al virus e che pu\u00f2 guarirla mentre Sookie riferisce a Jessica i risultati del test. Jason, tornato a casa, scopre una lettera di Violet con la quale la vampira, che conduce via Adilyn e Wade dal forte Bellefleur dove si erano rifugiati, lo lascia. Eric, Pam e gli uomini della Yakonomo arrivano a casa di Amber trovandola guarita, mentre Bill rientra a casa, trovandovi Sookie e Jessica. \nUn'ultima volta.\nTrama.\nAmber rivela a Eric, Pam e Mr. Gus che il sangue di Sarah \u00e8 la cura al virus, ma dopo che si rifiuta di dire loro dove si trova la sorella, Eric la uccide. Holly e Andy arrivano al forte Bellefleur, dove trovano i cellulari di Adylin e Wade, e chiamano Jessica per sapere se la ragazza le avesse trasmesso sensazioni di pericolo; i due partono quindi per l'Oklahoma, dove si trova la casa del padre del ragazzo, ipotizzando che i due si siano nascosti l\u00ec, proprio quando Violet li conduce a casa sua. Arlene ha una visione su Keith mentre Eric e Pam accettano la proposta di Mr. Gus: trovare Sarah grazie all'appoggio del governo giapponese, sintetizzarne il sangue e produrre il \"New Blood\", dividere i profitti ed Eric testimonial per avvicinare i vampiri al prodotto. Hoyt e la sua nuova fidanzata Brigette arrivano al locale di Arlene e il ragazzo dimostra di non ricordarsi di Jason: la donna quindi avverte il vice sceriffo, che arriva sul posto e prova subito un'attrazione ricambiata per Brigette. Sookie, preoccupata per Bill, chiama la dottoressa Ludwig; quando questa, tuttavia, per capire come il vampiro si sia ammalato, scopre che Sookie \u00e8 imparentata con Niall, se ne va immediatamente. Jason mente a Hoyt riguardo alla morte di Maxine mentre Sookie riesce ad evocare Niall, ottenendo il suo aiuto per salvare Bill. Sarah ritorna al campus della Compagnia del Sole e, dopo aver avuto delle visioni che le annunciano che morir\u00e0 quella stessa notte, viene rintracciata dagli uomini di Mr. Gus. Niall comunica a Sookie di non poter guarire Bill mentre Arlene confessa a Keith di essere portatrice sana del virus e di non poter fare quindi sesso con lui. Violet attacca Adylin e Wade e Jessica si reca subito da loro; Sookie, raggiunto Bill, fa l'amore con lui, mentre Eric e gli altri raggiungono il campus della Compagnia.\nQuasi a casa.\nTrama.\nSarah, convinta dalla visione di Jason, si consegna ad Eric e questi, dopo essersi nutrito del suo sangue, guarisce. Bill rivela a Sookie che Sophie Anne lo aveva inviato da lei per scoprire se fosse una fata e, in caso di conferma, avrebbe dovuto consegnargliela per cominciare ad allevarle, ma il vampiro decise di proteggerla per il profondo amore che provava. Lafayette e Lettie Mae vengono raggiunti dal reverendo Daniels e i tre, dopo aver bevuto il sangue di James, vedono Tara e una scena dell'infanzia della ragazza, durante la quale suo padre, in preda all'alcol, picchi\u00f2 Lettie Mae. Jason riceve da Violet le foto di Adylin e Jessica sua prigioniere: il ragazzo avverte quindi Andy e viene seguito da Brigette, che poco prima aveva litigato con Hoyt. Mr. Gus rivela a Pam ed Eric che i suoi uomini stanno progettando il New Blood in modo che non sia una cura definitiva, cos\u00ec da aumentare i profitti, mentre Jason arriva da Violet: la vampira lo cattura facilmente, ma prima che cominci a torturare i quattro viene uccisa da Hoyt. La visione sull'infanzia di Tara prosegue e i tre vedono il momento in cui la bambina seppell\u00ec la pistola del padre e di come questi le abbandon\u00f2: Tara e la madre si abbracciano e, dopo aver ottenuto da Lettie Mae la promessa di proseguire con la sua vita, la ragazza svanisce trovando la pace. Andy e Holly raggiungono i loro figli mentre Jessica e Hoyt si riavvicinano. Eric arriva a casa di Bill e scopre da Sookie che il vampiro \u00e8 malato: i due si danno appuntamento per la sera successiva, ma Sookie se ne va. Jessica e Jason decidono di essere amici mentre Sookie arriva al Fangtasia, dove ascolta i pensieri di Mr. Gus fingendo di venir ammaliata da Eric. Hoyt arriva al locale di Arlene e parla di Jessica a Jason per poi farle visita, mentre Sookie riesce ad entrare nei sotterranei del Fangtasia, dove trova Sarah e scopre che il suo sangue \u00e8 la cura; la ragazza, assieme a Bill e Jessica, ritorna poi al locale dopo che Mr. Gus riparte per Dallas. Bill, tuttavia, si rifiuta di bere il sangue di Sarah. \nAmare \u00e8 morire.\nTrama.\nBill spiega di aver accettato l'idea della vera morte, nonostante gli accorati appelli di Jessica e Sookie (che arriva a schiaffeggiarlo), e dopo essersi rifiutato di bere il sangue di Sarah libera la giovane vampira dal loro legame su sua richiesta. Lei e Sookie vanno poi a casa di Sam, dove trovano una sua lettera per la cameriera con la quale la informa che si \u00e8 trasferito a Chicago per stare con Nicole e la figlia in arrivo. Le due arrivano poi al locale di Arlene e comunicano a tutti la partenza dell'ex sindaco; Jessica, parlando con James, gli chiede scusa per gli errori del passato per poi andare da Hoyt, che sta avendo una discussione con Brigette per il fatto che al momento non vuole figli. Jessica gli racconta quindi del loro passato e della scelta di Bill mentre Brigette chiama Jason. Eric arriva da Bill e questi gli rivela di volersi lasciar morire cos\u00ec che Sookie possa rifarsi una vita senza di lui, chiedendogli poi di combinare un incontro con lei cos\u00ec che possa spiegarle i suoi motivi. Jason arriva da Hoyt e Jessica: il ragazzo lo colpisce e, dopo essere svenuto, viene portato via da Brigette. Mentre Jessica e Hoyt hanno un rapporto sessuale, Jason racconta a Brigette tutta la loro storia; nel frattempo Eric va da Sookie e le spiega la decisione di Bill. Il vampiro torna poi al Fangtasia e, dopo aver fatto sesso con Ginger, scopre Mr. Gus nei sotterranei con Pam prigioniera: minacciando questa, il giapponese scopre che Sookie \u00e8 a conoscenza della verit\u00e0, mentre Bill arriva a casa della fata.\nGrazie.\nTrama.\nBill spiega a Sookie perch\u00e9 vuole morire per poi chiederle di ucciderlo con la sua luce, in modo che lei stessa non sia pi\u00f9 cos\u00ec invitante per i vampiri, ma la ragazza rifiuta. Eric libera Sarah, essendo intenzionato ad uccidere Mr. Gus e a rubargli il New Blood, facendole per\u00f2 bere prima il sangue di Pam, cos\u00ec che la possano sempre rintracciare; il vampiro uccide quindi il magnate giapponese. Pam rintraccia Sarah e, dopo essersi rifiutata di trasformarla in vampiro, ne beve il sangue per diventare immune all'epatite V. Jessica e Hoyt fanno visita a Bill e la vampira dice al suo creatore che star\u00e0 bene e che accetta la sua decisione; Hoyt, in risposta ad una domanda del vampiro, afferma che un giorno chieder\u00e0 a Jessica di sposarlo. Sookie va da Jason per parlargli di Bill; poco dopo i due ricevono una telefonata da Jessica e Hoyt, che li invitano al loro matrimonio, che si terr\u00e0 il giorno stesso cos\u00ec che Bill possa vederlo. Andy, Holly e Arlene arrivano a casa di Bill per la cerimonia e il vampiro chiede ed ottiene dallo sceriffo che questi affitti la casa, che erediter\u00e0 da lui in quanto suo discendente, ai due giovani sposi. Jason e Hoyt tornano ad essere amici per la pelle e subito dopo si tiene la cerimonia; Sookie si accorge di poter ora sentire i pensieri di Bill, devastato dal dolore e ancora innamorato di lei ma che la prega di essere libera. I due successivamente si incontrano alla tomba costruita per il vampiro durante la guerra civile: la fata, dopo aver parlato con il reverendo Daniels, decide di non liberarsi dei suoi poteri e lo uccide, anche grazie al suo aiuto, trafiggendolo. Eric e Pam realizzano il New Blood facendo una fortuna e tre anni dopo, durante la festa del Ringraziamento, Jason, assieme alla famiglia messa su con Brigette, arriva dalla sorella, incinta, assieme a tutti i loro amici, mentre Pam ed Eric, al Fangtasia, fanno bere il sangue di Sarah a pagamento. "}
{"id": "5011274", "revid": "118391472", "url": "https://it.wikipedia.org/wiki?curid=5011274", "title": "Carlos Varsavsky", "text": "Biografia.\nDopo aver completato gli studi superiori a Colegio Nacional de Buenos Aires, si \u00e8 trasferito negli Stati Uniti, dove si \u00e8 laureato in Physical Engineering e ha ottenuto un Masters Degree dall'Universit\u00e0 del Colorado a Boulder. Nel 1959 ha ottenuto il dottorato in Astronomia alla Harvard University.\nNel 1960 ritorn\u00f2 in Argentina si un\u00ec al nuovo gruppo di astrofisici dell'Universit\u00e0 di Buenos Aires, dove insegn\u00f2 Fisica fino al 1966. Nel 1964 fu il fondatore e il primo direttore dell\"'Instituto Argentino de Radioastronomia\" e presidente dell'Associazione dei Fisici Argentini. Partecip\u00f2 anche alla costruzione del pi\u00f9 grande radiotelescopio dell'emisfero meridionale a Villa Elisa, Buenos Aires.\nDurante il periodo \"de facto\" (giunte militari del 1966-1973 e del 1976-1983) e nell'ambito universitario, Carlos M. Varsavsky mantenne una posizione democratica - anche durante la \"notte dei lunghi bastoni\", quando i militari del governo Juan Carlos Ongan\u00eda attaccarono la Facolt\u00e0 di Matematica e Scienze Naturali di Buenos Aires: studenti, laureati e professori furono bastonati con l'obiettivo di smantellare il progetto riformista di costruire una universit\u00e0 di scienze di eccellenza. \nNel 1977 durante la Guerra Sporca suo nipote David Horacio Varsavsky fu rapito e ucciso. Dopo questo episodio fugg\u00ec con la famiglia negli Stati Uniti dove Wassily Leontief, Premio Nobel per l'Economia, lo nomin\u00f2 Direttore Associato dell\"'Institute of Economic Analysis\" alla New York University.\nCarlos M. Varsavsky ebbe due figli: Paula Varsavsky, scrittrice e giornalista per la cultura, e Mart\u00edn Varsavsky, imprenditore e fondatore della Varsavsky Foundation.\nMor\u00ec nel 1983 a 49 anni, in volo per Buenos Aires, per un infarto.\nLavori e contributi.\nLa sua tesi dottorale sulle transazioni atomiche \u00e8 stato un riferimento per molte generazioni di studenti di astrofisica. Le sue predizioni sull'abbondanza molecolare dell'idrogeno nelle nuvole, sebbene controverso all'epoca, sono state verificate con moderni metodi di osservazione.\nAlcuni articoli di lavoro includono:\nPremio Carlos M. Varsavsky.\nLa \"Asociaci\u00f3n Argentina de Astronom\u00eda\", assieme alla Varsavsky Foundation, ogni due anni premia la migliore tesi in astronomia."}
{"id": "5011278", "revid": "162719", "url": "https://it.wikipedia.org/wiki?curid=5011278", "title": "Classe Susa", "text": ""}
{"id": "5011280", "revid": "1494169", "url": "https://it.wikipedia.org/wiki?curid=5011280", "title": "La gelosia", "text": ""}
{"id": "5011284", "revid": "106990", "url": "https://it.wikipedia.org/wiki?curid=5011284", "title": "Donato Del Piano", "text": "Biografia.\nLe informazioni sulla giovinezza di Donato del Piano sono poche e incerte. Nato nel 1704 nei pressi di Napoli, forse apprese i primi rudimenti di arte organaria con il proprio fratello Giuseppe. Successivamente si trasfer\u00ec a Siracusa con quest'ultimo, e, nel 1725, restaur\u00f2 l'organo del duomo di quella citt\u00e0.\nRealizz\u00f2 organi nella parte orientale della Sicilia e a Malta per poi stabilire la propria residenza a Catania. Nel 1743 divenne sacerdote. Nel 1755 gli venne commissionata la realizzazione dell'organo della chiesa di San Nicol\u00f2 l'Arena. Nel 1772 apr\u00ec un forno per la produzione di pane e, con i proventi ricavati, comp\u00ec diverse opere di beneficenza. Inoltre gli venne affidata la realizzazione degli organi di Monterosso Almo e di Buscemi. \nVisse gli ultimi anni nel monastero benedettino di Catania e mor\u00ec nel 1785. Venne sepolto nella chiesa di San Nicol\u00f2 l'Arena."}
{"id": "5011293", "revid": "767487", "url": "https://it.wikipedia.org/wiki?curid=5011293", "title": "The Yellow Ticket (film 1918)", "text": "The Yellow Ticket \u00e8 un film muto del 1918 diretto da William Parke. La sceneggiatura di Tom Cushing si basa sull'omonimo lavoro teatrale di Michael Morton, pubblicato a New York nel gennaio 1914.\nTrama.\nIn Russia, sotto lo zar Nicola, gli ebrei sono perseguitati. Durante un pogrom, resta uccisa la madre di Anna Mirrel. La giovane vuole andare a Pietroburgo, dove si trova suo padre che lei pensa sia ammalato. Ma per spostarsi, ha bisogno di un lasciapassare e la polizia le fornisce un \"passaporto giallo\", un documento che le permetter\u00e0 di muoversi sul territorio russo, ma che la qualifica come prostituta. Dopo il suo arrivo a Pietroburgo, anche suo padre muore e lei cerca di sfuggire alla polizia prendendo l'identit\u00e0 di Marya Varenka, un'amica morta. Anna va a lavorare come governante da Seaton, il console USA. L\u00ec, fa amicizia con Julian Rolfe, un giornalista al quale racconta la sua storia. Scoperta dalla polizia, Anna viene minacciata dal barone Andrei, che le offre la sua protezione se lei diventer\u00e0 la sua amante. Lei lo respinge e finisce per ucciderlo. Julian riesce a salvare Anna, minacciando uno scandalo internazionale con le sue rivelazioni: la donna \u00e8 libera e i due possono ora pensare di iniziare una vita insieme.\nProduzione.\nIl film fu prodotto dall'Astra Film.\nDistribuzione.\nIl copyright del film, richiesto dalla Path\u00e9 Exchange, Inc., fu registrato il 7 maggio 1918 con il numero LU12373.&lt;br&gt;\nDistribuito dalla Path\u00e9 Exchange, il film usc\u00ec nelle sale cinematografiche statunitensi il 26 maggio 1918.\nNon si conoscono copie ancora esistenti della pellicola che viene considerata presumibilmente perduta."}
{"id": "5011295", "revid": "666668", "url": "https://it.wikipedia.org/wiki?curid=5011295", "title": "Red Devils Chojnice", "text": "Il Red Devils Chojnice \u00e8 una societ\u00e0 polacco di calcio a 5 con sede a Chojnice.\nStoria.\nFondato nel 1995, al termine della stagione 2005-06 \u00e8 stato promosso nella \"Ekstraklasa\" del campionato polacco di calcio a 5, dove tuttora milita."}
{"id": "5011352", "revid": "287204", "url": "https://it.wikipedia.org/wiki?curid=5011352", "title": "Ooh! My Soul", "text": "Ooh! My Soul \u00e8 un brano scritto ed interpretato da Little Richard nel 1958. Pubblicato come singolo dalla Speciality Records (#633) con al lato B \"Ture, Fine Mama\", \u00e8 arrivato alla 31\u00aa posizione di Billboard Hot 100, alla 15\u00aa della classifica R&amp;B ed alla 22\u00aa di quella britannica. I Beatles ne hanno registrato una \"cover\" per la BBC.\nLe versioni del brano.\nLittle Richard.\nSebbene sia stata solo una \"hit\" minore, la canzone \"Ooh! My Soul\" \u00e8 stata inclusa in decine di \"compilations\", sia di Penniman che del R&amp;R. \u00c8 stata inclusa sul suo eponimo LP del 1958, ed \u00e8 stata la \"title track\" di una raccolta del 1982.\nCovers.\nOltre alla \"cover\" dei Beatles, i George Bedard and the Kingpins sono gli unici altri artisti ad aver interpretato il pezzo: infatti, hanno pubblicato una loro versione il 7 dicembre 2004.\nI Beatles.\nI Beatles registrarono \"Ooh! My Soul\" per la BBC il 1\u00ba agosto 1963 al Playhouse Theatre di Manchester; fu una delle rare volte in cui un brano per la radio venne registrato fuori Londra. Quest'incisione venne trasmessa, come canzone d'apertura, nell'undicesima edizione del programma radiofonico \"Pop Go the Beatles\", mandata in onda il 27 dello stesso mese. Questa \"cover\", inclusa sull'album \"Live at the BBC\" del 1994, ha una durata minore rispetto all'originale di Richard. Sempre il 1\u00ba agosto venne registrato anche uno spezzone parlato, intitolato \"Ooh! My Arms\", trasmesso assieme ad \"Ooh! My Soul\" ed incluso, immediatamente dopo la \"cover\" di Penniman, sullo stesso disco. Paul McCartney, \"vocalist\" del pezzo, ha ricordato che spesso cantava i brani del pianista statunitense perch\u00e9 erano apprezzati dal pubblico e perch\u00e9 riusciva ad imitare la sua voce \"rauca e selvaggia\"."}
{"id": "5011353", "revid": "124290566", "url": "https://it.wikipedia.org/wiki?curid=5011353", "title": "Tecia Torres", "text": "Combatte nella divisione dei pesi paglia per l'organizzazione UFC.\nIn precedenza ha combattuto anche in Invicta FC.\nCome lottatrice di MMA dilettante \u00e8 stata campionessa in tre differenti promozioni statunitensi, e vanta titoli anche nella kickboxing, nel muay thai e nel grappling.\n\u00c8 stata premiata \"Strawweight of the Year\" ai \"Women's Mixed Martial Arts Awards\" nel 2013.\nPer le classifiche unificate \u00e8 la numero 8 al mondo nella categoria dei pesi paglia.\nBiografia.\nTecia Torres nasce a Fall River in Massachusetts nel 1989 da padre portoricano e madre portoghese-irlandese.\nInizia a praticare arti marziali orientali dall'et\u00e0 di 5 anni: Karate e Taekwondo le principali discipline, ma successivamente inizi\u00f2 a combattere in tornei di Muay Thai e Kickboxing con un record di 16-4.\nTra il 2010 ed il 2012 ha vinto tre titoli IKF di kickboxing, un titolo IMTC di muay thai ed un titolo NAGA di grappling.\nSegue uno stile di vita straight edge.\nCarriera nelle arti marziali miste.\nDilettantismo.\nLa carriera di Tecia Torres come lottatrice dilettante di arti marziali miste inizia nel 2011: in un paio di anni prender\u00e0 parte ad eventi disseminati in vari stati degli USA, ottenendo subito quattro vittorie consecutive le prime due delle quali per finalizzazione.\nNel 2012 in soli due mesi vince tre titoli dilettantistici in tre differenti organizzazioni, sconfiggendo ai punti rivali di buon livello e mettendosi in luce come uno dei pesi paglia pi\u00f9 promettenti della nazione.\nInvicta Fighting Championships.\nSempre nel 2012 passa al professionismo e si unisce alla divisione dei pesi paglia nella neonata organizzazione statunitense Invicta FC, promozione solamente femminile che puntava a diventare la promozione di riferimento delle WMMA.\nEsordisce nell'evento \"Invicta FC 3: Penne vs. Sugiyama\" contro l'altra debuttante nel professionismo Kaiyana Rain, imponendosi ai cartellini dei giudici.\nNel gennaio 2013 sconfigge con merito la giovane Paige VanZant (record: 2-0), ed ormai confermatasi come una possibile top 10 di categoria Tecia affronta in luglio l'altra precoce stella della divisione Rose Namajunas (record: 2-0), anch'essa imbattuta professionista che debutt\u00f2 direttamente in Invicta: Torres ebbe vita dura e riusc\u00ec con difficolt\u00e0 ad uscire dalle sottomissioni dell'avversaria, ma alla fine la spunt\u00f2 per decisione unanime con i punteggi di 30-27, 29-28 e 29-28.\nPort\u00f2 il proprio record a 4-0 in dicembre dominando la popolare Felice Herrig (record: 9-4), e al termine dell'incontro venne sfidata dalla campionessa in carica Carla Esparza, compagna di team della Herrig.\nUltimate Fighting Championship.\nNel dicembre 2013 la prestigiosa promozione UFC mise sotto contratto 11 lottatrici dei pesi paglia Invicta FC allo scopo di creare la nuova divisione femminile nella promozione e di lanciare una stagione del reality show \"The Ultimate Fighter\" incentrata su tali atlete: Torres fu tra le scelte di Dana White.\nNel primo turno del torneo Tecia, la quale era la scelta #3 durante la formazione delle due squadre, venne opposta alla #14 caldea-canadese Randa Markos-Thomas (record: 4-1): la Torres sub\u00ec un clamoroso upset venendo sconfitta dalla sfavorita rivale ai punti al termine di un terzo round extra dopo che i primi due round avevano visto il match in equilibrio.\nNonostante la sconfitta la Torres venne chiamata a sostituire l'infortunata Justine Kish nel match contro la sua compagna di squadra Bec Rawlings (record: 5-3) e dovette cambiare team, venendo inserita nella squadra di Anthony Pettis nella quale militavano le rivali Carla Esparza e Felice Herrig: Tecia s'impose per decisione unanime vincendo entrambi i round.\nTecia dovette poi arrendersi per la seconda volta nei quarti di finale, dove venne sconfitta ai punti dalla rivale Carla Esparza.\nNel match del debutto ufficiale in UFC Tecia sconfigge agevolmente Angela Maga\u00f1a ai punti. A maggio del 2015 ottenne un'altra vittoria per decisione unanime sconfiggendo Angela Hill.\nA dicembre avrebbe dovuto affrontare Michelle Waterson, ma il 24 novembre quest'ultima sub\u00ec un infortunio e venne sostituita da Jocelyn Jones-Lybarger. La Torres trionf\u00f2 battendo la sua avversaria per decisione unanime.\nIl 16 aprile 2016 dovr\u00e0 affrontare nuovamente Rose Namajunas. Il primo match tra le due lottatrici, che si tenne nel 2013 in un evento della promozione Invicta FC, fin\u00ec con una vittoria per decisione unanime a favore della Torres. Questa volta fu invece la Namajunas a trionfare per decisione unanime.\nRisultati nelle arti marziali miste.\nGli incontri segnati su sfondo grigio si riferiscono ad incontri di esibizione non ufficiali o comunque non validi per essere integrati nel record da professionista."}
{"id": "5011356", "revid": "2224036", "url": "https://it.wikipedia.org/wiki?curid=5011356", "title": "Bob Morley", "text": "Biografia.\nNato da madre filippina e padre di origini irlandesi, Morley studi\u00f2 arti creative alla La Trobe University e in seguito intraprese la carriera di attore. Mosse i primi passi in teatro recitando in alcuni spettacoli come \"Storielle del bosco viennese\" e \"Falling To Perfect\". Nel 2005 Morley \u00e8 apparso nel film horror \"Dead Harvest\" diretto da Damian Scott. Inoltre nello stesso anno ottenne una parte in \"Angels with Dirty Faces\" grazie alla quale poi venne notato dai direttori del casting della soap opera \"Home and Away\", che nel 2006 lo scritturarono per il ruolo di Drew Curtis. L'interpretazione frutt\u00f2 a Morley una nomination ai Logie Awards come \"nuovo talento maschile pi\u00f9 popolare\".\nNel 2007 prese parte alla seconda edizione del talent show \"It Takes Two\", basato su una competizione canora fra celebrit\u00e0. L'anno seguente lasci\u00f2 la soap opera per recitare nel telefilm \"The Strip\", che venne poi cancellato per bassi ascolti. Nel 2009 interpret\u00f2 il ruolo di Lorca in \"Palindrome for a Dead Poet\". Nel 2010 \u00e8 apparso nella serie tv Sea Patrol e recit\u00f2 nel thriller \"Road Train.\" L'anno successivo entr\u00f2 a far parte del cast della soap opera \"Neighbours\" dove Morley interpret\u00f2 il ruolo di Aidan Foster, che intraprende una relazione omosessuale con il personaggio di Chris Pappas; i due personaggi divennero la prima coppia gay della soap.\nNel 2013 si \u00e8 unito al cast del film \"Lost in The White City\" e nello stesso anno ottenne il ruolo di Bellamy Blake nella serie televisiva statunitense \"The 100\", trasmessa da The CW. Nel 2018, dopo aver completato il Warner Bros. Television Directors\u2019 Workshop, ha diretto un episodio di The 100.\nDal 2019 \u00e8 sposato con Eliza Taylor.\nFilantropia.\nIl 22 settembre 2015, ha pubblicato un tweet con un link dove comprare una maglietta da lui progettata per raccogliere fondi per Beyondblue, un\u2019organizzazione australiana che fornisce informazioni e supporto per la salute mentale degli australiani.\nNel 2017 ha progettato una seconda maglietta i cui ricavi sono stati donati alla Jed Foundation, un\u2019organizzazione no-profit per la protezione della salute mentale e la prevenzione del suicidio.\nNel settembre 2017, insieme agli altri membri del cast di \"The 100\", ha partecipato alla partita di calcio BC Children's Hospital Benefit a Vancouver, in Canada. Durante la partita gli Whitecaps Alumni e altre star di Hollywood sono scese in campo al BC Place a sostegno dell'organizzazione benefica.\nNel gennaio 2020, Morley e sua moglie Eliza Taylor hanno messo insieme una campagna di magliette per raccogliere fondi per la Country Fire Authority, il Rural Fire Service e la Croce Rossa australiana durante la crisi degli incendi australiani del 2019-2020.\nVita privata.\nIl 6 giugno 2019 rivela di aver sposato, il 5 maggio precedente, alle Hawaii con cerimonia privata, l'attrice Eliza Taylor, sua migliore amica e collega con cui recita insieme nella serie televisiva \"The 100\".\nIl 7 febbraio 2022 annuncia via social insieme alla moglie di essere in attesa del loro primo figlio.\nDoppiatori italiani.\nNelle versioni in italiano dei suoi film, Bob Morley \u00e8 stato doppiato da:"}
{"id": "5011359", "revid": "72396", "url": "https://it.wikipedia.org/wiki?curid=5011359", "title": "Miroslav Jurka", "text": ""}
{"id": "5011364", "revid": "33689", "url": "https://it.wikipedia.org/wiki?curid=5011364", "title": "Carafa (famiglia)", "text": ""}
{"id": "5011367", "revid": "33689", "url": "https://it.wikipedia.org/wiki?curid=5011367", "title": "Carcangiu (cognome)", "text": ""}
{"id": "5011369", "revid": "33689", "url": "https://it.wikipedia.org/wiki?curid=5011369", "title": "Caro Babbo Natale... (film 2011)", "text": ""}
{"id": "5011371", "revid": "2052878", "url": "https://it.wikipedia.org/wiki?curid=5011371", "title": "You'll Be Mine", "text": "Di sedici nastri di canzoni provate dagli \"early\" Beatles a casa di Paul McCartney al numero 20 di Forthilin Road, Liverpool, You'll Be Mine \u00e8 uno dei tre ad essere stati pubblicati ufficialmente sull'\"Anthology 1\"; gli altri due sono \"Cayenne\" ed \"Hallelujah, I Love Her So\". Parodia degli arrangiamenti doo-wop del gruppo vocale statunitense Ink Spots, \u00e8 cantata dal padrone di casa e da John Lennon. Quest'ultimo interpreta anche un pezzo parlato, ricco di \"non-sense\", che ricorda il suo stile di scrittura trovato in seguito sui suoi libri \"In His Own Write\" ed \"A Spaniard In The Works\". Considerata pi\u00f9 uno scherzo adolescenziale che un brano musicale, \"You'll Be Mine\" \u00e8 annoverata fra le pochissime registrazioni della \"band\" dove Stuart Sutcliffe suona il basso elettrico."}
{"id": "5011375", "revid": "287204", "url": "https://it.wikipedia.org/wiki?curid=5011375", "title": "Cascina Antonietta (metropolitana di Milano)", "text": ""}
{"id": "5011377", "revid": "124123", "url": "https://it.wikipedia.org/wiki?curid=5011377", "title": "Enrichetta di M\u00f6mpelgard", "text": "Era figlio di Enrico di Orbe e di Maria di Chatillon-Blaigny. Suo nonno era Stefano di M\u00f6mpelgard, e il suo bisnonno paterno era Enrico I di M\u00f6mpelgard.\nMatrimonio e figli.\nEnrichetta spos\u00f2 il 13 novembre 1397 Eberardo IV di W\u00fcrttemberg. La coppia ha avuto tre figli:"}
{"id": "5011378", "revid": "287204", "url": "https://it.wikipedia.org/wiki?curid=5011378", "title": "Cascina Burrona (metropolitana di Milano)", "text": ""}
{"id": "5011379", "revid": "287204", "url": "https://it.wikipedia.org/wiki?curid=5011379", "title": "Cascina Gobba (metropolitana di Milano)", "text": ""}
{"id": "5011381", "revid": "729019", "url": "https://it.wikipedia.org/wiki?curid=5011381", "title": "UFC 174", "text": "UFC 174: Johnson vs. Bagautinov \u00e8 stato un evento di arti marziali miste tenuto dalla Ultimate Fighting Championship il 14 giugno 2014 alla Rogers Arena di Vancouver, Canada.\nRetroscena.\nFu il primo pay per view nella storia dell'UFC a prevedere come incontro principale un match di pesi mosca.\nA differenza dei precedenti eventi negli Stati Uniti la card preliminare venne trasmessa su FX e non su Fox Sports.\nIn questo evento fa il suo ritorno in UFC l'ex campione dei pesi massimi Andrei Arlovski, il quale non combatteva pi\u00f9 nell'organizzazione della Zuffa dal 2008 con l'evento \"UFC 82: Pride of a Champion\".\nPremi.\nI lottatori premiati ricevettero un bonus di 50.000 dollari.\nLegenda:"}
{"id": "5011383", "revid": "76963", "url": "https://it.wikipedia.org/wiki?curid=5011383", "title": "Walter Kennedy (poeta)", "text": "Biografia.\nFu parroco di Douglas e, dal 1504, di Glentig.\nDi lui rimangono solo 5 composizioni, tra cui una notevole \"Passione di Cristo\". Ebbe una disputa retorica con William Dunbar."}
{"id": "5011384", "revid": "486946", "url": "https://it.wikipedia.org/wiki?curid=5011384", "title": "Kinjishi", "text": ""}
{"id": "5011386", "revid": "76963", "url": "https://it.wikipedia.org/wiki?curid=5011386", "title": "William Dunbar (poeta)", "text": "Autore della celebre allegoria \"Il Cardo e la Rosa\", sull'unione di Scozia e Inghilterra, ebbe un'accesa disputa retorica con Walter Kennedy."}
{"id": "5011389", "revid": "1460635", "url": "https://it.wikipedia.org/wiki?curid=5011389", "title": "Anton Giulio II Brignole Sale", "text": "Biografia.\nNacque da ricca e influente famiglia genovese. Era figlio del marchese Giovanni Francesco Brignole Sale (1643-1694) che insieme al fratello Rodolfo (1631-1683) fu il committente del sontuoso Palazzo Rosso (Genova).\nIl nonno paterno era l'omonimo Anton Giulio, anch'egli diplomatico, poi celebre scrittore e infine geusuita.\nSvolse diverse missioni diplomatiche per conto del governo della Repubblica di Genova durante la Guerra di Successione Spagnola: nel 1702 a Madrid presso Filippo V e nel 1704 in Francia dal Re Sole.\nGiunto a Parigi il 18 febbraio 1704 conobbe il pittore Hyacinthe Rigaud che gli fece un celebre ritratto, cosa che accadde successivamente anche al figlio Gian Francesco, futuro doge di Genova.\nAnton Giulio spos\u00f2 la cugina Isabella Brignole, da cui ebbe quattro figli:"}
{"id": "5011390", "revid": "33689", "url": "https://it.wikipedia.org/wiki?curid=5011390", "title": "Caterina Costa (nave)", "text": ""}
{"id": "5011391", "revid": "263989", "url": "https://it.wikipedia.org/wiki?curid=5011391", "title": "CoreStates Center", "text": ""}
{"id": "5011394", "revid": "228587", "url": "https://it.wikipedia.org/wiki?curid=5011394", "title": "George Bell", "text": "Vescovo di Chichester dal 1929, fu decano di Canterbury dal 1924 al 1929. Si distinse come figura centrale del movimento ecumenico.\nBiografia.\nNata a Hayling Island, nell'Hampshire, come figlio maggiore di Sarah Georgina Megaw e suo marito James Allen Bell (vicario dell'isola e in seguito canonico nella cattedrale di Norwich), Bell fu eletto studioso della regina alla Westminster School nel 1896. Da l\u00ec fu eletto per una borsa di studio presso la Christ Church di Oxford, dove ottenne un diploma di primo livello in Moderazioni Classiche nel 1903 e un secondo in Literae Humaniores (\"Grandi\") nel 1905. Ha vinto il Newdigate Prize per la poesia inglese nel 1904 per la sua opera, \"Delphi\".\nDopo Oxford frequent\u00f2 il Wells Theological College (prima influenzato dall'ecumenismo in quest'ultima) e fu ordinato diacono nella Cattedrale di Ripon nel 1907. Ha continuato a lavorare come curatore per tre anni nei bassifondi industriali di Leeds. Il suo ruolo l\u00ec era la missione cristiana per gli operai industriali, un terzo dei quali erano indiani e africani dell'Impero britannico. Durante il suo tempo l\u00ec impar\u00f2 molto dai metodisti, la cui connessione tra credo personale e impegno sociale vide come un esempio per la Chiesa d'Inghilterra.\nL'inizio della carriera di Bell fu caratterizzata dalla sua nomina nel 1914 a cappellano dell'arcivescovo Randall Davidson, una delle figure chiave nella storia della chiesa del ventesimo secolo. Successivamente Bell scrisse la biografia di Davidson. Bell ha ricevuto una commissione speciale per le relazioni internazionali e interconfessionali. In questo ufficio assicur\u00f2 nel 1915 che gli indiani luterani potessero continuare il lavoro di Lipsia - e le missioni Go\u00dfner a Chota Nagpur in India, dopo che i missionari tedeschi delle erano stati internati. Fino alla fine della prima guerra mondiale, ha anche lavorato per l'Ordine di San Giovanni, un gruppo extra-confessionale che lavora per aiutare gli orfani durante la guerra e - insieme all'arcivescovo luterano svedese Nathan S\u00f6derblom, uno dei suoi pi\u00f9 stretti amici per tutta la vita - per lo scambio di prigionieri di guerra. In questo lavoro, arriv\u00f2 a vedere le divisioni protestanti interne come sempre pi\u00f9 insignificanti."}
{"id": "5011395", "revid": "1354930", "url": "https://it.wikipedia.org/wiki?curid=5011395", "title": "Ronde van Zeeland Seaports 2014", "text": "La Ronde van Zeeland Seaports 2014, settima edizione della corsa e valida come evento dell'UCI Europe Tour 2014 categoria 1.1, si \u00e8 svolta il 7 giugno 2014 su un percorso di 197,5\u00a0km con partenza da Terneuzen ed arrivo a Goes. Fu vinta dall'olandese Theo Bos, con il tempo di 4h24'17\" alla media di 44,83\u00a0km/h.\nAl traguardo 132 ciclisti completarono la gara."}
{"id": "5011397", "revid": "184755", "url": "https://it.wikipedia.org/wiki?curid=5011397", "title": "Drawn from Life", "text": "Drawn from Life \u00e8 un album in studio di Brian Eno e J. Peter Schwalm, pubblicato nel 2001 dalla Opal.\nIl disco.\nCaratterizzati da un'influenza \"jazzy\", i brani di \"Drawn from Life\" si concentrano su sonorit\u00e0 placide e raffinate per strumenti ad arco e sintetizzatore. Il ritmo di alcune di esse avvicina lo stile dell'album al trip hop, mentre si segnalano diversi interventi vocali, quali quello di \"Like Picture Part 2\", cantata da Laurie Anderson.\nCritica.\nL'album ricevette giudizi controversi: venne infatti giudicato positivamente da \"The Wire\" e \"Billboard\", che sostiene essere uno degli album pi\u00f9 accessibili di Eno. In altri siti, quali \"The Guardian\" e \"The History of Rock Music\", venne definito \"a tratti sterile\" e \"deludente\". Sempre in quest'ultimo sito \u00e8 riportato che \"i musicisti si comportano come un mucchio di intellettuali viziati che giocano col concetto di \"suono\"\". Nel sito di Pitchfork il disco ha ricevuto un voto pari a 5,4 su 10.\nTracce.\nTutte le tracce sono state composte da Brian Eno e J. Peter Schwalm, eccetto dove indicato."}
{"id": "5011399", "revid": "880827", "url": "https://it.wikipedia.org/wiki?curid=5011399", "title": "Cattedrale di Aleksand\u0103r Nevski (Sofia)", "text": ""}
{"id": "5011401", "revid": "729019", "url": "https://it.wikipedia.org/wiki?curid=5011401", "title": "Rete tranviaria di Eupatoria", "text": "La rete tranviaria di Eupatoria \u00e8 la rete tranviaria che serve la citt\u00e0 ucraina di Eupatoria."}
{"id": "5011405", "revid": "6923", "url": "https://it.wikipedia.org/wiki?curid=5011405", "title": "Subaru Brz", "text": ""}
{"id": "5011412", "revid": "124123", "url": "https://it.wikipedia.org/wiki?curid=5011412", "title": "Arthur Schlesinger Sr.", "text": "Biografia.\nDirettore dell'American Historical Association dal 1942 e docente alla Harvard University dal 1924 al 1954, fu autore di importanti opere storiografiche quali \"Storia politica e sociale degli USA\" (1925) e \"Sentieri verso il presente\" (1949).\nSuo figlio fu il celebre Arthur Schlesinger Jr."}
{"id": "5011416", "revid": "33689", "url": "https://it.wikipedia.org/wiki?curid=5011416", "title": "Cattedrale di San Finbar (Cork)", "text": ""}
{"id": "5011419", "revid": "765341", "url": "https://it.wikipedia.org/wiki?curid=5011419", "title": "Istituto internazionale dei diritti umani", "text": "L'Istituto internazionale dei diritti umani (IIDU) \u00e8 un'associazione composta da circa 300 membri (individuali e collettivi) di tutto il mondo, universitari, ricercatori e medici, che si occupa di diritti umani e ha sede a Strasburgo.\nL'Istituto fu fondato nel 1969 da Ren\u00e9 Cassin in seguito all'ottenimento del premio Nobel per la pace nel 1968 (in occasione del 20\u00ba anniversario della Dichiarazione universale dei diritti dell'uomo di cui fu uno dei redattori principali) e da un gruppo di persone all'esito di un colloquio sulla Convenzione europea dei diritti dell'uomo tenuto a Strasburgo. L'Istituto ha festeggiato il suo 40\u00ba anniversario il 14 dicembre 2009.\nOnorificenze.\nL'Istituto ottenne il premio UNESCO per l'insegnamento dei diritti umani nel 1994 e la sua missione fu riconosciuta di pubblica utilit\u00e0 dalle autorit\u00e0 francesi con l'ordinanza del 19.12.2002 (JORF, 24.6.2003, p.\u00a010559)."}
{"id": "5011430", "revid": "124402948", "url": "https://it.wikipedia.org/wiki?curid=5011430", "title": "You Know What to Do", "text": "You Know What to Do \u00e8 la seconda composizione di George Harrison. Apparsa sotto forma di \"demo\" sull'\"Anthology 1\" del 1995, non \u00e8 mai stata registrata dai Beatles in altro modo.\nIl brano.\nComposizione e registrazione.\nDopo \"Don't Bother Me\", canzone apparsa sul disco \"With the Beatles\" del 1963, George Harrison compose il pezzo. Il 2 giugno 1964, sul brano venne messo il \"copyright\" nelle edizioni Jaep Music, \"publishing company\" fondata da Brian Epstein e Dick James.\nIl 3 giugno, il gruppo si doveva recare agli Abbey Road Studios per registrare la quattordicesima canzone dell'album \"A Hard Day's Night\". Ringo Starr si era per\u00f2 appena ammalato di tonsillite, per cui dovette essere sostituito da Jimmy Nicol. Dalle tre alle quattro, Lennon, McCartney, Harrison e Nicol provarono i pezzi per il \"tour\" mondiale ormai imminente. Finito ci\u00f2, dalle cinque e mezza alle nove di sera vennero registrati tre \"demos\", nell'ordine: \"You Know What to Do\", \"It's for You\" e \"No Reply\". Nel primo, non si sa esattamente chi abbia suonato: infatti, si ipotizza i tre Beatles presenti, questi con Nicol oppure Harrison da solo. Finite le registrazioni di questi tre pezzi, vennero ultimati i brani \"Any Time at All\" e \"Things We Said Today\".\nAccoglienza e pubblicazione.\nIl pezzo venne accolto male sia dai Beatles presenti che dal produttore George Martin; ci\u00f2 fece scoraggiare Harrison, che non compose altro fino ad \"Help!\" del 1965.\nL'esistenza di \"You Know What to Do\" rimase sconosciuta nel 1991, quando si seppero i dettagli delle sedute di registrazione dei Fab Four. I nastri erano stati persi, e vennero ritrovati solamente nel 1993; due anni dopo, il brano apparve sull'\"Anthology 1\".\nFormazione.\nQuesto \u00e8 il \"line-up\" pi\u00f9 probabile per il pezzo."}
{"id": "5011432", "revid": "806654", "url": "https://it.wikipedia.org/wiki?curid=5011432", "title": "Fisica stoica", "text": ""}
{"id": "5011433", "revid": "15733", "url": "https://it.wikipedia.org/wiki?curid=5011433", "title": "Daniel Bell", "text": "Biografia.\nDocente alla Harvard University, nel 1960 pubblic\u00f2 \"La fine dell'ideologia\", nel quale profetizzava la futura fine di un marxismo gi\u00e0 in ampio declino.\nAnalizz\u00f2 la societ\u00e0 post-industriale introducendo nella sua analisi il l'emergere di una \"classe dei servizi\" e il predominio del settore terziario.\nNel 1972 pubblic\u00f2 \"Le contraddizioni del capitalismo\", nel quale analizzava la dicotomia tra felicit\u00e0 personale e realizzazione professionale, fattori entrambi teorizzati dai capitalisti."}
{"id": "5011445", "revid": "594829", "url": "https://it.wikipedia.org/wiki?curid=5011445", "title": "Disney Channel (Spagna)", "text": "Disney Channel \u00e8 una rete televisiva spagnola nata nel 1998. Di propriet\u00e0 della The Walt Disney Company Iberia, filiale della The Walt Disney Company, inizia le trasmissione il 17 aprile con programmi dedicati ad un pubblico infantile e giovanile.\nStoria.\nIl canale nasce nel 1998 quando le imprese Disney e Sogecable raggiungono un accordo per la creazione di una versione spagnola del canale americano Disney Channel nella piattaforma satellitare Canal +. La programmazione era composta da cartoni animati, serie e film Disney con alcune produzioni locali. Con questa ottica, si realizz\u00f2 \"Art Attack\", adattamento della Spagna del programma \"Liga Disney Channel\".\nNel 2002 l'offerta si amplia con 3 canali: \"Disney Channel +1\", Toon Disney e Playhouse Disney. Nel primo vengono trasmessi gli stessi programmi, solamente un'ora dopo, nel secondo solamente produzioni Disney e il terzo \u00e8 invece dedicato ai pi\u00f9 piccoli. Nel febbraio del 2008 la Disney decide di comprare il 20% delle azioni della catena televisiva Net TV. Il contratto prevede la possibilit\u00e0 di sfruttare uno dei due titoli che l'azienda aveva in TDT. A luglio, infatti, \u00e8 il primo Disney Channel nel mondo a diventare gratis nel digitale terrestre, occupando la stessa frequenza del canale Fly Music che cessa le trasmissioni la stessa giornata.\nLa produzione pi\u00f9 seguita \u00e8 stata la prima visione del film \"\" con 1 milione di spettatori.\nLa versione in alta definizione arriva il 1\u00ba dicembre 2011.\nAscolti.\nShare mensile, secondo i dati elaborati da TNS."}
{"id": "5011447", "revid": "33689", "url": "https://it.wikipedia.org/wiki?curid=5011447", "title": "Cattedrale di Santa Teresa di Ges\u00f9 Bambino (Abengourou)", "text": ""}
{"id": "5011452", "revid": "767487", "url": "https://it.wikipedia.org/wiki?curid=5011452", "title": "The Woman Hater (film 1925)", "text": "The Woman Hater \u00e8 un film muto del 1925 diretto da James Flood. La sceneggiatura di Louis D. Lighton e Hope Loring (adattamento di Ruby M. Ayres) si basa sul romanzo \"The Eleventh Virgin\" pubblicato a New York nel 1924 da Dorothy Day (IMDB e Warner Bros. Story riportano, come autrice del libro, il nome di Ruby M. Ayres.\nTrama.\nMiles, pensando che Marie, la donna di cui \u00e8 innamorato, lo stia prendendo in giro, la lascia. Passano gli anni: Marie \u00e8 diventata una famosa attrice, ammirata e corteggiata. Il giovane Philip Tranter si infatua di lei e sua madre, che cerca di separarli, chiede a Miles di aiutarla. L'uomo, bench\u00e9 soffra ancora a causa di Marie, accetta di corteggiarla. Philip, geloso, una sera si reca a casa dell'attrice e, trovandola tra le braccia del rivale, minaccia di uccidere Miles. Per salvarlo, Marie dichiara al giovane che non ama per niente Miles, ma che lei si \u00e8 solo divertita con lui. Deluso ancora una volta, Miles decide di partire per l'Europa.\nPhilip, per\u00f2, alla fine si rende conto della profondit\u00e0 del sentimento che lega Marie a Miles e la lascia libera. Lei si precipita al porto, giungendo giusto in tempo per salire sulla nave dove potr\u00e0 partire insieme all'amato accompagnandolo in Europa in quella che sar\u00e0 la loro luna di miele.\nProduzione.\nIl film fu prodotto dalla Warner Bros.\nDistribuzione.\nIl copyright del film, richiesto dalla Warner Bros. Pictures, Inc., fu registrato il 12 maggio 1925 con il numero LP21456.&lt;br&gt;\nDistribuito dalla Warner Bros., il film venne presentato in prima a New York il 13 luglio 1925 per poi uscire in sala il 6 agosto. In Germania, venne distribuito nel marzo 1926 con il titolo \"Der Frauenhasser\" dall'Universum Film (UFA).\nCopia della pellicola si trova conservata in Francia, negli Archives du Film du CNC a Bois d'Arcy."}
{"id": "5011453", "revid": "1442080", "url": "https://it.wikipedia.org/wiki?curid=5011453", "title": "John Wannuaucon Quinney", "text": "Appartenente alla trib\u00f9 di Stockbridge; era nativo della Hudson River Valley nel Connecticut ma ha vissuto in molti altri posti, tra questi sono degni di nota: Norwich, Stockbridge, Massachusetts. Ha promosso i diritti ed assicurato l'integrazione dei nativi americani nell'America moderna."}
{"id": "5011455", "revid": "371642", "url": "https://it.wikipedia.org/wiki?curid=5011455", "title": "John Bell (medico)", "text": "Fratello di Charles Bell e autore di trattati quali \"L'anatomia del corpo umano\" (1802) e \"Principi di chirurgia\" (1808), fond\u00f2 nel 1790 una propria scuola anatomica nella citt\u00e0 natale.\nNel 1800 fu costretto a chiudere ed emarginato dalla comunit\u00e0 scientifica; nel 1817 Bell si trasfer\u00ec nell'amata Italia."}
{"id": "5011457", "revid": "1354930", "url": "https://it.wikipedia.org/wiki?curid=5011457", "title": "Ronde van Zeeland Seaports 2013", "text": "La Ronde van Zeeland Seaports 2013, sesta edizione della corsa e valida come evento dell'UCI Europe Tour 2013 categoria 1.1, si \u00e8 svolta il 2 giugno 2013 su un percorso di 197,2\u00a0km con partenza ed arrivo da Terneuzen. Fu vinta dal tedesco Andr\u00e9 Greipel, con il tempo di 4h39'11\" alla media di 42,38\u00a0km/h.\nAl traguardo 92 ciclisti completarono la gara."}
{"id": "5011458", "revid": "686936", "url": "https://it.wikipedia.org/wiki?curid=5011458", "title": "Vinnie Sunseri", "text": " Fu scelto nel corso del quinto giro (167\u00ba assoluto) del Draft NFL 2014. Al college gioc\u00f2 a football all'Universit\u00e0 dell'Alabama vincendo due campionati NCAA.\nCarriera da giocatore.\nNew Orleans Saints.\nSunseri fu scelto nel corso del quinto giro del Draft 2014 dai New Orleans Saints. Debutt\u00f2 come professionista subentrando nella gara della settimana 1 contro gli Atlanta Falcons. La sua prima stagione si chiuse con 5 tackle in 9 presenze."}
{"id": "5011463", "revid": "339392", "url": "https://it.wikipedia.org/wiki?curid=5011463", "title": "Cattolici e vita pubblica (Italia)", "text": ""}
{"id": "5011466", "revid": "854974", "url": "https://it.wikipedia.org/wiki?curid=5011466", "title": "Sostenibilit\u00e0, limite di", "text": ""}
{"id": "5011467", "revid": "1208722", "url": "https://it.wikipedia.org/wiki?curid=5011467", "title": "Larry Bell", "text": "Fondatore nel 1974 del \"Gruppo Don Chisciotte\", ai principi fece largo uso della pittura monocroma, ma presto si dedic\u00f2 completamente alla scultura.\nIl suo lavoro si basa su lastre di vetro e specchi inseriti in forme geometriche regolari ed illuminati da luci al neon."}
{"id": "5011469", "revid": "599013", "url": "https://it.wikipedia.org/wiki?curid=5011469", "title": "Raymond Brown (cestista)", "text": ""}
{"id": "5011471", "revid": "585241", "url": "https://it.wikipedia.org/wiki?curid=5011471", "title": "Diocesi di Haderslev", "text": "La diocesi di Haderslev (in danese: \"Haderslev Stift\") \u00e8 una diocesi della chiesa di Danimarca. La sede vescovile \u00e8 presso la cattedrale di Nostra Signora, ad Haderslev, nel Syddanmark, Danimarca. Il vescovo attuale \u00e8 Marianne Christiansen (dal 12 maggio 2013).\nLa diocesi \u00e8 stata fondata nel 1922 scorporandone il territorio dalla diocesi di Schleswig. La diocesi comprende le congregazioni danesi nello Schleswig meridionale, in Germania."}
{"id": "5011472", "revid": "33689", "url": "https://it.wikipedia.org/wiki?curid=5011472", "title": "Cell\u00e9 (Loir-et-Cher)", "text": ""}
{"id": "5011473", "revid": "112067232", "url": "https://it.wikipedia.org/wiki?curid=5011473", "title": "William Bell Dinsmoor", "text": "Presidente dell'Archaeological Institute of America dal 1936 al 1945, fu autore di importanti opere archeologiche quali \"Architettura dell'antica Grecia\" (1927) e \"Gli arconi di Atene nell'et\u00e0 ellenistica\" (1931)."}
{"id": "5011476", "revid": "33689", "url": "https://it.wikipedia.org/wiki?curid=5011476", "title": "Ceramica Flaminia (ciclismo)", "text": ""}
{"id": "5011479", "revid": "344503", "url": "https://it.wikipedia.org/wiki?curid=5011479", "title": "Luke Bracey", "text": "Biografia.\nInizia a recitare nel 2009 partecipando alla soap opera australiana \"Home and Away\", interpretando fino al 2010 il ruolo di Trey Palmer. Nel 2011 recita al fianco di Selena Gomez, Leighton Meester e Katie Cassidy in \"Monte Carlo\". Nel 2013 interpreta il Comandante Cobra in \"G.I. Joe - La vendetta\", interpretato nel precedente \"G.I. Joe - La nascita dei Cobra\" da Joseph Gordon-Levitt. Nel 2014 affianca Pierce Brosnan nel thriller \"The November Man\" e recita in \"The Best of Me - Il meglio di me\", diretto da Michael Hoffman e tratto dal romanzo \"Il meglio di me\" di Nicholas Sparks. Nel 2015 appare in \"Point Break\", mentre l'anno successivo fa parte del cast de \"La battaglia di Hacksaw Ridge\" di Mel Gibson."}
{"id": "5011483", "revid": "880827", "url": "https://it.wikipedia.org/wiki?curid=5011483", "title": "Cattedrale di Sant'Olav (Elsinore)", "text": ""}
{"id": "5011484", "revid": "16758", "url": "https://it.wikipedia.org/wiki?curid=5011484", "title": "Idris Bell", "text": "Docente di papirologia all'universit\u00e0 di Oxford dal 1935 al 1950, pubblic\u00f2 il \"Catalogo dei papiri greci al British Museum\"."}
{"id": "5011486", "revid": "585241", "url": "https://it.wikipedia.org/wiki?curid=5011486", "title": "Diocesi di Helsing\u00f8r", "text": "La diocesi di Helsing\u00f8r (in danese: \"Helsing\u00f8r Stift\") \u00e8 una diocesi della chiesa di Danimarca. La sede vescovile \u00e8 presso la cattedrale di Sant'Olav, ad Helsing\u00f8r, nell'Hovedstaden, Danimarca. Il vescovo attuale \u00e8 Lise-Lotte Rebel.\nLa diocesi \u00e8 stata fondata il 1\u00ba gennaio del 1961 scorporandone il territorio dalla diocesi di Copenaghen."}
{"id": "5011487", "revid": "916580", "url": "https://it.wikipedia.org/wiki?curid=5011487", "title": "Certosa di San Lorenzo (Padula)", "text": ""}
{"id": "5011490", "revid": "33689", "url": "https://it.wikipedia.org/wiki?curid=5011490", "title": "Cesare Fiorucci (azienda)", "text": ""}
{"id": "5011492", "revid": "339392", "url": "https://it.wikipedia.org/wiki?curid=5011492", "title": "Chad Premier League (Ciad)", "text": ""}
{"id": "5011493", "revid": "736476", "url": "https://it.wikipedia.org/wiki?curid=5011493", "title": "Brandon Jones", "text": "Biografia.\nBrandon Jones \u00e8 nato nel 1988 a Greensboro, nella Carolina del Nord, figlio di Kimberly e Reid Jones.\nCresciuto nella citt\u00e0 di McLeansville, nel 2009 si \u00e8 trasferito a Los Angeles per iniziare la carriera di attore.\nCarriera.\nDopo essersi diplomato nel 2006 presso la Northeast Guilford High School nella Carolina del Nord, ha esordito come attore nel 2009 recitando in un episodio della serie televisiva \"90210\". Da allora ha recitato in molte altre serie, tra le quali \"First Day\", \"CSI - Scena del crimine\", \"Pretty Little Liars\" e \"The Fosters\".\nHa fatto un provino per il ruolo di Tyler Locke nel film televisivo \"Locke and Key\", ma il ruolo venne poi dato a Jesse McCartney. Nel 2010 ha fatto da modello per Abercrombie &amp; Fitch."}
{"id": "5011494", "revid": "287204", "url": "https://it.wikipedia.org/wiki?curid=5011494", "title": "Nave caserma", "text": "Con il termine \"Nave caserma\" o \"Chiatta caserma\" si intende, in ambito militare, una unit\u00e0 navale o una chiatta non semovente contenente un tipo di sovrastruttura adatto per l'uso di caserma temporanea per i marinai.\nIn ambito civile, il termine equivalente utilizzabile \u00e8 \"Nave alloggio\" o \"Nave sistemazione\".\nRegia Marina.\nUnit\u00e0 navali della Regia Marina impiegate come caserme nel corso della loro vita operativa:\nRoyal Navy.\nUnit\u00e0 navali della Royal Navy impiegate come caserme nel corso della loro vita operativa:\nUnited States Navy.\nUnit\u00e0 navali della United States Navy impiegate come caserme nel corso della loro vita operativa o appositamente progettate a tale scopo (APB):"}
{"id": "5011495", "revid": "72396", "url": "https://it.wikipedia.org/wiki?curid=5011495", "title": "George Joseph Bell", "text": "Docente all'universit\u00e0 di Edimburgo dal 1822 e membro della Corte suprema dal 1832, pubblic\u00f2 nel 1829 i \"Principi di legge della Scozia\"."}
{"id": "5011497", "revid": "395572", "url": "https://it.wikipedia.org/wiki?curid=5011497", "title": "Modello di van Ek", "text": "Il modello di van Ek \u00e8 un modello di abilit\u00e0 comunicativa nel campo dell'apprendimento linguistico. Si fonda sul concetto che il modello a cui aspirare sia quello del parlante nativo.\nCaratteristiche.\nSecondo van Ek, l'abilit\u00e0 comunicativa \u00e8 composta di sei abilit\u00e0 complementari:"}
{"id": "5011500", "revid": "767487", "url": "https://it.wikipedia.org/wiki?curid=5011500", "title": "Tre domeniche in una settimana", "text": "Tre domeniche in una settimana (\"Three sundays in a week\") \u00e8 un racconto di Edgar Allan Poe pubblicato per la prima volta sul \"Saturday Evening Post\" il 27 novembre del 1841 con il titolo \"A Succession of Sundays\" (\"Una serie di domeniche\"); il racconto apparve poi il 10 maggio 1845 sul \"Broadway Journal\" con il titolo definitivo di \"Three sundays in a week\".\nTrama.\nIl giovane Robert vorrebbe sposare la quindicenne Kate ma suo prozio Rumgudgeon, padre della ragazza, non intende dare il consenso alle nozze. Dopo l'ennesima richiesta di Robert affinch\u00e9 venga fissata con precisione la data del matrimonio, il vecchio stabilisce che i due ragazzi potranno sposarsi solo nella \"settimana delle tre domeniche\". La condizione posta dal prozio Rumgudgeon, apparentemente impossibile da rispettare, torner\u00e0 a vantaggio di Robert e Kate grazie alla visita di due viaggiatori, il capitano Pratt e il capitano Smitherton."}
{"id": "5011507", "revid": "74801", "url": "https://it.wikipedia.org/wiki?curid=5011507", "title": "Bonifacius Cornelis de Jonge", "text": "Biografia.\nLa famiglia.\nDe Jonge discendeva da una famiglia della piccola nobilt\u00e0 olandese e possedeva il titolo ereditario di Jonkheer; suo padre Bonifacius (1834-1907) era un noto giurista ed era membro del parlamento. Successivamente de Jonge avrebbe sposato la baronessa Anna Cornelia van Wassenaer (1883-1959) dalla quale ebbe quattro figli. La minore delle figlie, Victoria (1920) ha sposato l'ex primo ministro olandese Victor Marijnen, esponente del centro cattolico.\nAttivit\u00e0 politica.\nFervente cattolico, de Jonge si laure\u00f2 in diritto presso la Pontificia Universit\u00e0 Gregoriana di Roma ed entr\u00f2 immediatamente in politica; nel 1910 fu eletto in parlamento nelle file del CHU che allora era diretto da Dirk Jan de Geer, poi primo ministro, Jan Elias Schimmelpenninck van der Oye, presidente della camera alta del parlamento, dal conte Frederik van Bylandt e da Theo Heemskerk. Quando Heemskerk divenne primo ministro de Jonge succedette a Nicolaas Bosboom quale ministro della difesa, carica che detenne fino al 1918, quando gli fu affidato il ministero della marina nel governo di Pieter Cort van der Linden.\nConosciuto come un moderato cattolico, a partire dagli anni '20 de Jonge oper\u00f2 una violenta svolta reazionaria ed ultraconservatrice, che culmin\u00f2 con l'appoggio dato ai governi di destra di Hendrikus Colijn. Fu lo stesso Colijn a nominarlo governatore generale delle Indie Orientali Olandesi, incarico che mantenne fino al 1936, quando fu sostituito a causa della mancata repressione delle rivolte contadine scoppiate nella zona. Tornato nei Paesi Bassi, inizialmente vide con interesse la politica del Terzo Reich di Hitler, ma in seguito all'occupazione del suo paese ne divenne uno dei pi\u00f9 strenui oppositori in seno alla societ\u00e0 olandese, tanto da essere definito da Jan de Quay \"l'uomo di ferro dell'Olanda\".\nUltimi anni.\nDopo la guerra ricopr\u00ec fino alla morte il seggio di parlamentare per il centro cristiano, divenendo alla sua morte nel 1954 il parlamentare pi\u00f9 longevo."}
{"id": "5011516", "revid": "963023", "url": "https://it.wikipedia.org/wiki?curid=5011516", "title": "Triplice Riscaldatore", "text": ""}
{"id": "5011540", "revid": "73843", "url": "https://it.wikipedia.org/wiki?curid=5011540", "title": "Grosser Preis des Kantons Aargau 2014", "text": "Il Grosser Preis des Kantons Aargau 2014, cinquantunesima edizione della corsa e valido come evento del circuito UCI Europe Tour 2014 categoria 1.HC, fu disputato il 12 giugno 2014 su un percorso di 181,5\u00a0km. Fu vinto dal tedesco Simon Geschke, al traguardo con il tempo di 4h31'14\" alla media di 40,15\u00a0km/h.\nPartenza con 133 ciclisti, dei quali 114 portarono a termine la gara."}
{"id": "5011541", "revid": "1005847", "url": "https://it.wikipedia.org/wiki?curid=5011541", "title": "Frederik van Bylandt", "text": "Biografia.\nFamiglia e origini.\nVan Bylandt discendeva da una delle pi\u00f9 antiche famiglie aristocratiche delle Fiandre e suo padre era il conte Ernst van Bylandt, barone di Rheydt, signore di Melden e Neukirchen (1813-1871), pastore luterano e consigliere regale. Nel 1873 Frederik avrebbe sposato il prime nozze Marie S. van Westreenen (1839-1882) ed in seconde nozze Anna L.A. van Loon (1852-1940) dalla quale ebbe sette figli.\nLa carriera diplomatica.\nComp\u00ec gli studi di diritto presso l'universit\u00e0 di Leida ed intraprese la carriera diplomatica; fu inviato presso le ambasciate olandesi di Berlino, Vienna e Parigi e tra il 1879 e il 1882 ricopr\u00ec la carica di ambasciatore presso le corti di Svezia e Danimarca. Bylandt fu eletto nel 1882 al parlamento nelle file dei conservatori. \nFondatore dell'Appello Cristiano Democratico.\nTra il 1886 e il 1890 fu anche ambasciatore in Francia; nel 1894 , che sar\u00e0 allora guidato da Alexander de Savornin Lohman e che si svilupper\u00e0 come uno dei maggiori protagonisti della politica olandese fino ai nostri giorni. Fautore di una linea intransigente e rigidamente confessionale che escludesse i cattolici, si scontr\u00f2 ripetutamente con Johannes de Visser, che invece si faceva fautore di una linea pi\u00f9 marcatamente moderata e riformista in accordo col giovane politico cattolico Willem Hubert Nolens. Mal sopportato all'interno del partito, ricopr\u00ec l'ultimo incarico ufficiale nel 1909, succedendo a Joan R\u00f6ell come presidente della seconda camera del parlamento. Sostituito cinque anni dopo dal cattolico Octaaf van NIspent, si ritir\u00f2 a vita privata fino alla morte avvenuta nel 1924."}
{"id": "5011542", "revid": "6923", "url": "https://it.wikipedia.org/wiki?curid=5011542", "title": "Shumway", "text": "Shumway \u00e8 un sostituto open-source per Adobe Flash Player. Attualmente \u00e8 in via di sviluppo da Mozilla dal 2012. Si tratta di un miglioramento di un precedente progetto denominato \"Gordon\"; questi nomi sono un'allusione a Flash Gordon e Gordon Shumway.\nShumway riproduce i contenuti Flash trasformando i contenuti in HTML5, e ActionScript in JavaScript. Supporta sia AVM1 e AVM2, e le versioni di ActionScript 1, 2, e 3.\nUn progetto in qualche modo simile, ma non nei dettagli di implementazione \u00e8 \"Google Swiffy\"."}
{"id": "5011545", "revid": "228587", "url": "https://it.wikipedia.org/wiki?curid=5011545", "title": "Daniele di Waldeck", "text": "Nonostante i genitori fossero calvinisti, egli si convert\u00ec al cattolicesimo e, nel 1550, divenne canonico di Strasburgo. Tuttavia, dopo poco, si dovette arruolare nell'esercito francese.\nIl 4 aprile 1567 era uno dei portatori della bara al funerale del Langravio Filippo I d'Assia. Probabilmente a questo funerale, egli conobbe Barbara (1536-1597), una delle figlie di Filippo e vedova del conte Giorgio I di W\u00fcrttemberg-M\u00f6mpelgard (1498-1558). La spos\u00f2 l'11 novembre 1568. I loro stemmi combinati si possono ancora trovare sulle scalinata della torre del castello di Waldeck. Il matrimonio rimase senza figli.\nDopo la morte del padre, nel 1574, eredito il castello di Waldeck e met\u00e0 del distretto di Waldeck, nonch\u00e9 la citt\u00e0 e il distretto di Naumburg.\nDaniele mor\u00ec il 7 giugno 1577 e du sepolto nella cripta di famiglia nell'abbazia di Marienthal a Netze (oggigiorno parte di Waldeck). Fu succedette dal fratello minore Enrico IX che mor\u00ec il 3 ottobre dello stesso anno."}
{"id": "5011546", "revid": "110157", "url": "https://it.wikipedia.org/wiki?curid=5011546", "title": "Le terre di Arnheim", "text": "Le terre di Arnheim (\"The Domain of Arnheim\") \u00e8 un racconto di Edgar Allan Poe pubblicato sul periodico \"Columbian Lady's and Gentleman's Magazine\" nel marzo del 1847. Dal 1842 al 1850 il racconto ebbe varie redazioni e, inizialmente, un titolo diverso (\"The Landscape-Garden\").\nTrama.\nUn uomo di nome Ellison sostiene che il raggiungimento della felicit\u00e0 dipenda da quattro principi fondamentali: il vivere all'aria aperta, l'amore delle donne, il disprezzo dell'ambizione e la realizzazione di uno scopo inesauribile. Ereditata una colossale fortuna, Ellison si dedica alla creazione di un immenso Giardino-Paesaggio mettendo in pratica i suoi quattro principi: \u00e8 il \"Dominio di Arnheim\". In quest'opera grandiosa Ellison d\u00e0 inoltre attuazione al suo ideale di arte e bellezza poetica."}
{"id": "5011554", "revid": "4175", "url": "https://it.wikipedia.org/wiki?curid=5011554", "title": "Palazzetto dello Sport (Rovigo)", "text": "Il Palazzetto dello Sport \u00e8 un impianto sportivo di Rovigo.\nCaratterizzato da una struttura in calcestruzzo a pianta circolare ospita le partite casalinghe della Beng Rovigo Volley, societ\u00e0 di pallavolo femminile, e delle societ\u00e0 rodigine di pallacanestro,in particolare la societ\u00e0 di basket femminile Rhodigium e calcio a 5."}
{"id": "5011558", "revid": "110157", "url": "https://it.wikipedia.org/wiki?curid=5011558", "title": "Mammiferi delle Filippine", "text": "La fauna dei mammiferi delle Filippine \u00e8 considerata di importanza primaria per la sua variet\u00e0 di specie endemiche, che in rapporto alla superficie totale dell'arcipelago, la rende una tra le faune con il pi\u00f9 alto numero di endemismi per area di superficie. Questo numero \u00e8 destinato ad aumentare grazie all'eccezionale quantit\u00e0 di nuove scoperte effettuate negli ultimi anni, pari al numero di nuove specie scoperte in nazioni come il Brasile e il Per\u00f9, le quali hanno per\u00f2 una superficie circa 10 volte pi\u00f9 estesa, oppure come il Madagascar, grande quasi il doppio. Di interesse notevole \u00e8 il numero di Muridi e la loro variet\u00e0, che va dall'enorme ratto arboricolo \"Phloeomys pallidus\" ai piccoli ratti-toporagno terricoli del genere \"Archboldomys\" oppure l'elevato endemismo di pipistrelli della famiglia degli Pteropodidi. Tra questa numerosa diversit\u00e0 33 mammiferi terrestri e 6 marini sono considerati dalla IUCN come specie minacciate ed altre 19 come prossime alla minaccia."}
{"id": "5011559", "revid": "72396", "url": "https://it.wikipedia.org/wiki?curid=5011559", "title": "Jacques Savournin", "text": "Di professione ingegnere nel settore petrolifero, ha composto circa 400 problemi, in maggioranza diretti in due e tre mosse e di aiutomatto, dei quali una cinquantina premiati.\nGiudice Internazionale della composizione dal 1965.\nCollaboratore per molti anni della sezione problemi della rivista \"Europe \u00c9checs\".\nTre suoi problemi:\n "}
{"id": "5011561", "revid": "767487", "url": "https://it.wikipedia.org/wiki?curid=5011561", "title": "Roland Gray", "text": ""}
{"id": "5011575", "revid": "943256", "url": "https://it.wikipedia.org/wiki?curid=5011575", "title": "Gregorios Flessas", "text": ""}
{"id": "5011576", "revid": "767487", "url": "https://it.wikipedia.org/wiki?curid=5011576", "title": "Vita da vampiro - What We Do in the Shadows", "text": "Vita da vampiro - What We Do in the Shadows (\"What We Do in the Shadows\") \u00e8 un film del 2014 scritto, diretto ed interpretato da Taika Waititi e Jemaine Clement.\nIl film \u00e8 girato completamente in stile mockumentary: il pretesto narrativo vede una troupe televisiva che segue la vita dei vampiri per la realizzazione di un documentario. Dal film sono tratti due spin-off televisivi: \"Wellington Paranormal\" (2018) e \"What We Do in the Shadows\" (2019).\nTrama.\nViago, Vladislav, Deacon e Petyr sono quattro vampiri, di et\u00e0 molto diversa, e vivono nell'attuale capitale della Nuova Zelanda, Wellington. Conducono un'esistenza pi\u00f9 o meno normale, litigando per questioni casalinghe (i turni nel lavare i piatti), ma riuscendo nel complesso a far convivere le loro personalit\u00e0 molto diverse. Fra vicissitudini comiche di varia natura faranno la conoscenza di Nick, dopo averlo adescato per farne una loro vittima, che diventer\u00e0 parte integrante - una volta vampirizzato - delle loro uscite notturne per la citt\u00e0. Egli per\u00f2, ancora inconsapevole degli aspetti negativi della vita vampirica, non esiter\u00e0 nel rivelare la sua nuova identit\u00e0 a chiunque capiti, attirando le attenzioni di un cacciatore di vampiri che riuscir\u00e0 a uccidere Petyr, il pi\u00f9 anziano del quartetto originale. Questa vicenda porter\u00e0 Nick ad essere processato dal rimanente trio di vampiri e ad essere bandito, per un tempo indefinito, dalla loro casa.\nTuttavia resteranno invece in buoni rapporti con l'amico Stu, unico umano a godere del diritto di poter presenziare al cospetto del gruppo di vampiri senza essere ucciso, per via dell'affezione che questi hanno imparato a provare nei suoi confronti. Le strade di Nick e dei vampiri si incroceranno nuovamente nei pressi di una festa esclusiva, dedicata a vampiri, zombie, e creature mostruose di simile natura, ove Stu rischier\u00e0 di essere divorato poich\u00e9 ancora vivo. In seguito a una serie di peripezie il gruppo riuscir\u00e0 a fuggire, incappando per\u00f2 in un branco di lupi mannari (eterni rivali dei vampiri) che, essendo una notte di luna piena, sembreranno uccidere barbaramente Stu. Sul finale si scoprir\u00e0 che Stu non \u00e8 stato ucciso ma trasformato a sua volta in lupo mannaro, e questo evento, nonostante alcune resistenze iniziali, aprir\u00e0 la strada per un processo di pacificazione fra i due gruppi rivali.\nDistribuzione e riconoscimenti.\nIl 14 gennaio 2014 \u00e8 stato presentato al Sundance Film Festival. Il film \u00e8 stato successivamente presentato alla trentaduesima edizione del Torino Film Festival 2014, dove si \u00e8 aggiudicato il premio per la miglior sceneggiatura; \u00e8 vincitore, inoltre, del premio del pubblico al Trieste Science+Fiction Festival 2015, festival dedicato al cinema fantastico.\nSpin-off.\nIl film ha dato vita a due serie televisive spin-off: \"Wellington Paranormal\" (2018) e \"What We Do in the Shadows\" (2019)."}
{"id": "5011577", "revid": "300067", "url": "https://it.wikipedia.org/wiki?curid=5011577", "title": "Willie Simmons", "text": "Carriera.\nVenne selezionato dai Sacramento Kings al quarto giro del Draft NBA 1985 (76\u00aa scelta assoluta), ma non gioc\u00f2 mai nella NBA."}
{"id": "5011580", "revid": "1005847", "url": "https://it.wikipedia.org/wiki?curid=5011580", "title": "Elezioni europee del 2014 in Estonia", "text": "Le elezioni europee del 2014 in Estonia si sono tenute il 25 maggio per il rinnovo della delegazione estone al Parlamento europeo. Allo stato spettano 6 seggi su 751, il minimo previsto per gli stati pi\u00f9 piccoli dell'Unione europea, come anche Cipro, Lussemburgo e Malta."}
{"id": "5011587", "revid": "729019", "url": "https://it.wikipedia.org/wiki?curid=5011587", "title": "Leopoldo Marangoni", "text": "Biografia.\nNacque a Milano il 18 settembre 1914, figlio di Cesare e Maria Ramazzotti. Consegu\u00ec la maturit\u00e0 presso il Liceo \"Vittorio Veneto\" di Milano, iscrivendosi successivamente presso l'Universit\u00e0 Cattolica, Facolt\u00e0 di Scienze economiche e commerciali. Nel 1936 si appassion\u00f2 al volo, ottenendo il brevetto di pilota civile presso la Reale Unione Nazionale Aviazione (R.U.N.A.) nel settembre dello stesso anno. Laureatosi nel 1937, entr\u00f2 nella Regia Aeronautica come ufficiale di complemento. Conseguito il brevetto di pilota militare sull'aeroporto di Malpensa, viene destinato a prestare servizio presso il 1\u00ba Stormo Caccia Terrestre basato sull'aeroporto di Udine-Campoformido. Su questa base strinse una solida amicizia con Carlo Romagnoli, prima di congedarsi nel 1939. Ritornato alla vita civile entr\u00f2 nell'industria di famiglia, dedicandosi all'altra sua passione, l'automobilismo. Partecip\u00f2 con buon successo a due edizioni della Mille Miglia come \"gentleman driver\". Con l'entrata in guerra del Regno d'Italia, il 10 giugno 1940, fu richiamato in servizio, assegnato al 3\u00ba Stormo Caccia Terrestre basato sull'aeroporto di Alessandria-Novi Ligure. Prese parte alle operazioni belliche contro la Francia, e il 7 luglio venne assegnato alla 75\u00aa Squadriglia del 23\u00ba Gruppo Autonomo Caccia Terrestre, comandato dal maggiore Tito Falconi. Tale reparto, basato a Comiso (Sicilia), fu impegnato nelle operazioni contro l'isola di Malta. A causa di problemi fisici venne posto licenza di convalescenza, rientrando in forza al reparto pur non essendo ancora pienamente ristabilito. Il 16 dicembre l'intero 23\u00ba Gruppo si trasfer\u00ec a Tripoli, in Africa settentrionale, dove ricevette i caccia Fiat C.R.42 Falco ceduti dal 4\u00ba Stormo Caccia Terrestre in attesa di ritornare in Italia per riequipaggiarsi con i nuovi monoplani Aermacchi C.200 Saetta.\nIl 5 gennaio 1941 una formazione di 17 caccia C.R.42 del 23\u00ba Gruppo decoll\u00f2 per scortare 5 bombardieri Savoia-Marchetti S.79 Sparviero del 34\u00ba Stormo Bombardamento Terrestre che dovevano colpire una formazione corazzata nemica a sud di Sidi Aziz. Gli aerei italiani furono intercettati da una formazione di caccia Hawker Hurricane Mk.I appartenenti ai No. 73 e No. 274 Squadron della Royal Air Force. Nel conseguente combattimento andarono perduti quattro caccia e due bombardieri italiani, tra cui il suo aereo. Gravemente ferito alla gamba destra da un proiettile, riusc\u00ec a lanciarsi con il paracadute, venendo catturato dalle truppe inglesi una volta toccato terra. Ricoverato in gravi condizioni presso un ospedale da campo, si spense alle 5:30 del 6 gennaio. La sua tomba, posta su una collina a 18\u00a0km da Sidi Barrani, venne casualmente scoperta durante l'avanzata delle truppe italo-tedesche nel corso dell'estate del 1941, per andare definitivamente perduta durante le fasi della ritirata di El Alamein. Gli fu assegnata la Medaglia d'oro al valor militare alla memoria e, il 31 maggio 1942, gli fu intitolato un liceo di Milano ed un asilo nella vicina Bovisio Masciago."}
{"id": "5011588", "revid": "599013", "url": "https://it.wikipedia.org/wiki?curid=5011588", "title": "Giovanni di Tui", "text": "Biografia.\nGiovanni era originario di Porto, sappiamo che da ragazzo voleva ritirarsi a vita eremitica e scelse la regione di Tui, in Galizia.\nDopo anni di solitudine e di preghiera, mor\u00ec a Tui ed ebbe la sepoltura nel Convento dei Domenicani.\nCulto.\nIl giorno dedicato al santo \u00e8 il 24 giugno; nel Martirologio della Chiesa cattolica Giovanni non \u00e8 pi\u00f9 presente, il suo culto \u00e8 ammesso a livello locale. \nAnticamente san Giovanni era popolare e molto venerato, gli era attribuita la protezione contro le febbri.\nSecondo la tradizione, la regina Mafalda del Portogallo pose la testa dell'eremita nella chiesa di San Salvatore di Gandra (Penafiel) e una parte della reliquia fu portata alla cappella della chiesa della Nostra Signora della Consolazione a Porto."}
{"id": "5011590", "revid": "149727", "url": "https://it.wikipedia.org/wiki?curid=5011590", "title": "Torre di Norino", "text": ""}
{"id": "5011591", "revid": "256896", "url": "https://it.wikipedia.org/wiki?curid=5011591", "title": "Enciclopedia di Astronomia e Cosmologia", "text": ""}
{"id": "5011599", "revid": "599013", "url": "https://it.wikipedia.org/wiki?curid=5011599", "title": "Carlos Montes", "text": ""}
{"id": "5011600", "revid": "300067", "url": "https://it.wikipedia.org/wiki?curid=5011600", "title": "Carlos Montes Garc\u00eda", "text": ""}
{"id": "5011601", "revid": "287204", "url": "https://it.wikipedia.org/wiki?curid=5011601", "title": "Carlos Montes Garcia", "text": ""}
{"id": "5011609", "revid": "1573940", "url": "https://it.wikipedia.org/wiki?curid=5011609", "title": "Entelognathus primordialis", "text": "Entelognathus primordialis \u00e8 un pesce estinto, appartenente ai Placodermi. Visse nel Siluriano superiore (Ludloviano circa 419 milioni di anni fa) e i suoi resti fossili sono stati ritrovati in Cina. \u00c8 considerato il pi\u00f9 antico animale noto dotato di ossa delle fauci simili a quelli degli attuali pesci ossei e tetrapodi.\nDescrizione.\nQuesto animale \u00e8 noto per una met\u00e0 anteriore di un individuo con la testa e l'armatura del tronco conservate in tre dimensioni. L'olotipo misura circa 11 centimetri, e si suppone che l'esemplare completo, in vita, fosse lungo circa 20 centimetri. Nella forma generale del corpo, \"Entelognathus \"assomigliava ai membri primitivi del gruppo degli artrodiri, un gruppo di pesci placodermi dalle attitudini solitamente predatorie. \"Entelognathus \"possedeva un pesante corpo corazzato, cos\u00ec come il capo, occhi piccoli posti all'interno di grandi piastre ossee e mascelle sprovviste di denti. \u00c8 probabile che vi fossero non due, ma quattro aperture nasali.\nL'anatomia delle mascelle, tuttavia, richiama quella dei pesci ossei e dei tetrapodi. In particolare, \"Entelognathus \"sembra essere il pi\u00f9 primitivo tra gli gnatostomi (vertebrati dotati di mascelle) dotati di ossa dermiche marginali delle fauci, ovvero premascella, mascella e dentale (mandibola). La gran parte dei placodermi possedeva invece fauci simili a becchi, costituite da semplici piastre ossee. In sostanza, la configurazione delle mascelle di \"Entelognathus \"preannuncia quella che sar\u00e0 visibile nei pesci ossei e nei tetrapodi (compresi gli esseri umani).\nTassonomia.\n\"Entelognathus primordialis \"\u00e8 stato descritto per la prima volta nel 2013, sulla base dell'olotipo, un esemplare incompleto ma conservato in tre dimensioni rinvenuto nella formazione Kuanti, nella zona di Qujing nello Yunnan (Cina). \"Entelognathus \"\u00e8 chiaramente un rappresentante primitivo dei placodermi: questo grande gruppo di pesci corazzati sono considerati generalmente come i pi\u00f9 primitivi fra gli gnatostomi (vertebrati con mascelle), a causa del fatto che le loro fauci non erano formate dalle tipiche ossa di mascella, premascella e mandibola, ma da piastre che formavano una sorta di becco. \n\"Entelognathus\", invece, possedeva una struttura boccale completamente diversa: erano gi\u00e0 presenti mascella, premascella e dentale della mandibola, a preannunciare la struttura generale che si ritrova in tutti i pesci ossei e nei vertebrati superiori. \"Entelognathus \"non \u00e8 classificabile facilmente in alcun gruppo noto di placodermi, anche se presenta notevoli somiglianze con il gruppo degli artrodiri. \nSignificato dei fossili.\nLa scoperta di \"Entelognathus \"getta nuova luce sull'evoluzione delle mascelle nei primi vertebrati. Oltre agli osteitti (che in senso cladistico comprendono anche i tetrapodi, e quindi anche gli esseri umani), gli altri gnatostomi viventi sono i condritti, il gruppo che comprende squali e razze. Questi animali non possiedono scheletri ossei, ma cartilaginei, e fino a pochi anni fa era convinzione comune che questa condizione rappresentasse lo stadio primitivo tra i vertebrati dotati di mascelle. In altre parole, l'antenato comune di tutti gli gnatostomi era ritenuto simile a uno squalo, privo di armatura e con un cranio in gran parte cartilagineo. Si pensava inoltre che un gruppo estinto di pesci privi di corazza, gli acantodi (vagamente simili a squali spinosi), fosse vicino alla base della radiazione evolutiva degli gnatostomi.\nLa scoperta dei fossili di \"Entelognathus \"ha portato a una riconsiderazione di questa ipotesi. \"Entelognathus \"\u00e8 a tutti gli effetti un placoderma con caratteristiche precedentemente ritenute esclusive dei pesci ossei. La sua anatomia, inoltre, richiama sia quella dei placodermi che quella degli osteitti e dei condritti. Le implicazioni di questa scoperta sono evidenti: l'ultimo antenato comune di tutti i vertebrati dotati di mascelle, inclusi gli esseri umani, era un placoderma corazzato. Gli osteitti, quindi, non acquisirono uno scheletro osseo indipendentemente, ma lo ereditarono dai loro antenati placodermi; condritti e acantodi, invece, sono probabilmente un singolo lignaggio parallelo agli osteitti, che progressivamente ridusse la presenza ossea nei loro scheletri.\n\"Entelognathus\", in ogni caso, non fu il diretto antenato degli gnatostomi moderni, in quanto visse insieme ad altri pesci gi\u00e0 pi\u00f9 evoluti di lui, come \"Guiyu\". Frammenti isolati indicano che osteitti e condritti potrebbero risalire al Siluriano inferiore o addirittura all'Ordoviciano. In ogni caso, \"Entelognathus \"rappresenta un grado precedentemente sconosciuto di animale la cui anatomia si avvicina moltissimo a quella dell'antenato comune di tutti gli gnatostomi moderni. "}
{"id": "5011610", "revid": "22356", "url": "https://it.wikipedia.org/wiki?curid=5011610", "title": "Entelognathus", "text": ""}
{"id": "5011614", "revid": "287204", "url": "https://it.wikipedia.org/wiki?curid=5011614", "title": "Pekao Szczecin Open 2013 - Singolare", "text": "Il singolare del Pekao Szczecin Open 2013 \u00e8 stato un torneo di tennis facente parte dell'ATP Challenger Tour 2013.\nVictor H\u0103nescu era il detentore del titolo, ma quest'anno non ha partecipato.\nOleksandr Nedovjesov ha battuto in finale Pere Riba 6\u20132, 7\u20135."}
{"id": "5011620", "revid": "287204", "url": "https://it.wikipedia.org/wiki?curid=5011620", "title": "Pekao Szczecin Open 2013 - Doppio", "text": "Il doppio del Pekao Szczecin Open 2013 \u00e8 stato un torneo di tennis facente parte dell'ATP Challenger Tour 2013.\nAndre Begemann e Martin Emmrich erano i detentori del titolo, ma quest'anno non hanno partecipato.\nKen Skupski e Neal Skupski hanno battuto in finale Andrea Arnaboldi e Alessandro Giannessi 6\u20134, 1\u20136, [10\u20137]."}
{"id": "5011622", "revid": "104458", "url": "https://it.wikipedia.org/wiki?curid=5011622", "title": "Oerlikon (disambigua)", "text": ""}
{"id": "5011623", "revid": "767487", "url": "https://it.wikipedia.org/wiki?curid=5011623", "title": "L'allarme del fuoco", "text": "L'allarme del fuoco (\"The Still Alarm\") \u00e8 un film muto del 1926 diretto da Edward Laemmle.\n\u00c8 il terzo adattamento cinematografico - dopo \"The Still Alarm\" del 1911 e \"The Still Alarm\" del 1918 - del melodramma omonimo di Joseph Arthur che aveva debuttato a New York nel 1887 con grande successo.\nTrama.\nLucy lascia il marito Richard, un povero vigile del fuoco, per Perry Dunn, un politico ambizioso. Richard, per consolarsi dell'abbandono della moglie, accoglie a casa la piccola Drina, la cui madre \u00e8 perita in un incendio, adottando la bambina. Ormai grande, Drina diventa una bellissima ragazza che trova lavoro come modella in un grande magazzino di propriet\u00e0 di Dunn. L'uomo si infatua di lei e cerca di sedurla dopo averla drogata. Scoppia un incendio: la ragazza, ancora addormentata, si trova nella stanza di Dunn minacciata dalle fiamme, ma i vigili riescono a salvarla. Richard, colmo di preoccupazione per le condizioni della figlia, viene rassicurato da Lucy. Quest'ultima, intanto, si \u00e8 resa conto di aver lasciato il suo povero ma onesto e coraggioso marito per un vero e proprio mascalzone. Pentita, chiede perdono a Richard che, riconciliatosi con lei, la riaccoglie in casa.\nProduzione.\nIl film fu prodotto dall'Universal Pictures (come Universal Jewel).\nDistribuzione.\nIl copyright del film, richiesto dalla Universal Pictures Corp., fu registrato l'8 febbraio 1926 con il numero LP22389. Distribuito dall'Universal Pictures, il film usc\u00ec nelle sale cinematografiche statunitensi il 2 maggio 1926 in una versione di 2.196,7 metri. Nel Regno Unito, venne distribuito dall'European Motion Picture Company il 25 ottobre 1926 in una versione di 2.245,45 metri. In Italia arriv\u00f2 nel giugno 1928, distribuito dall'Universal con il visto di censura numero 23864.\nCopia completa della pellicola (un positivo in 16\u00a0mm) viene conservata negli archivi della collezione Peter Mikkelsen negli archivi della Library of Congress di Washington."}
{"id": "5011625", "revid": "287204", "url": "https://it.wikipedia.org/wiki?curid=5011625", "title": "Il romanzo d'avventure", "text": "Il Romanzo d'Avventure \u00e8 una collana editoriale di romanzi avventurosi e fantastico fantascientifici, edita dal 1924 al 1936 da Sonzogno per un totale di 151 fascicoli.\nFu diretta da Guglielmo Stocco e altern\u00f2 spesso autori italiani a quelli stranieri, come H. G. Wells, Jack London, H. Rider Haggard, seppure operando consistenti tagli ai loro testi.\nLo stesso Guglielmo Stocco ripubblic\u00f2 nella collana alcuni suoi romanzi, tra cui \"L'aereonave fantasma\" (1910) e \"La colonia infernale\" (1921) a cui aggiunse la seconda parte, \"Il riformatore del mondo\" (1927), una storia ispirata al romanzo \"La colonia felice\" di Carlo Dossi.\nTra gli altri autori italiani il pi\u00f9 pubblicato fu Gastone Simoni.\nLa collana era economica (prezzo di copertina di 1 lira) e intendeva \"offrire anche ai meno abbienti la possibilit\u00e0 di godere con minima spesa la gioia di possedere un romanzo e di formarsi una biblioteca\", pubblicando tra i romanzi avventurosi dei \"capolavori di modesta mole\".\nI fascicoli erano composti da 64 a 96 pagine bianco e nero, pi\u00f9 copertina morbida in quadricromia e nero all'interno. Le illustrazioni sono spesso non firmate, per\u00f2 in qualche caso troviamo le sigle di Domenico Natoli (Nat) e Attilio Mussino (Attilio). I romanzi pi\u00f9 lunghi erano divisi in due o talvolta tre uscite, ognuna con un titolo proprio.\nUna collana pressoch\u00e9 omonima, \"Il Romanzo di Avventure\", venne edita da Andrea Viglongo e C. dal 1950 al 1959, con 16 volumi di opere di Luigi Motta, Emilio Salgari e Giulio Verne."}
{"id": "5011626", "revid": "599013", "url": "https://it.wikipedia.org/wiki?curid=5011626", "title": "Daren Queenan", "text": ""}
{"id": "5011627", "revid": "729019", "url": "https://it.wikipedia.org/wiki?curid=5011627", "title": "Resa di Port Stanley", "text": "La resa di Port Stanley fu l'atto conclusivo della guerra delle Falkland.\nL'avvicinamento.\nAvendo allargato di molto la testa di ponte sull'isola di East Falkland, inizi\u00f2 la marcia di avvicinamento a Port Stanley. Unit\u00e0 del 3\u00b0 Para e del 45 Commando dei Royal Marines si avviarono verso Teal Inlet; inoltre altri reparti presero la strada (in effetti il 42\u00b0 Commando venne trasportato su Mount Kent con tre elicotteri SH-3 Sea King) delle due colline che dominano il capoluogo: Mount Kent e Mount Challenger. Ma anche gli argentini avevano ben presente l'importanza strategica dei due rilievi, ed inviarono due compagnie, la 601a Commando e la 602 delle forze speciali della Gendarmeria, dotate di missili antiaerei Blowpipe, a Stanley dall'Argentina per via aerea, col compito di rinforzare quell'area. L'operazione, ideata dal comando a Port Stanley, venne denominata appunto \"Autoimpuesta\" (decisa autonomamente).\nDi conseguenza, quando i britannici attaccarono, il 30 maggio Mount Kent, con unit\u00e0 del SAS e del reparto di montagna della 3\u00aa Brigata Commando, trovandosi sotto il fuoco nemico richiesero l'appoggio aereo ravvicinato; un Harrier, pilotato dallo \"squadron-leader\" Jerry Pook, venne abbattuto dal fuoco delle armi leggere durante gli attacchi al suolo.\nIl 31 maggio vi fu un duro scontro a fuoco tra truppe speciali delle due parti, noto come la \"battaglia di Top Malo House\", nella quale poche decine di commando argentini e di Royal Marines britannici combatterono per una casa in cima ad una collina situata in posizione strategica. Circondati, gli argentini dovettero arrendersi, non senza morti e feriti da ambo le parti, ma solo dopo 45 minuti di intenso fuoco, durante il quale dovettero fuggire dalla casa in fiamme e rifugiarsi in un vicino canalone. Non avendo alcuna possibilit\u00e0 di fuga, il comandante capitano Jos\u00e8 Vercesi si arrese infine ai Royal Marines. Dopo aver provato a rinforzare la posizione con reparti dotati di moto da cross e Land Rover, gli argentini dovettero ritirarsi sotto il fuoco dei mortai da 81\u00a0mm dei Royal Marines.\nCome gli inglesi, gli argentini fecero largo uso di elicotteri per l'inserzione e l'estrazione di truppe. Durante una di queste operazioni, il 30 maggio, un A\u00e9rospatiale SA 330 Puma del 601\u00ba battaglione dell'Aviazione dell'Esercito argentino, fu abbattuto da un missile Stinger lanciato da un commando del SAS. L'episodio \u00e8 citato anche da Andy McNab nel suo libro Pattuglia Bravo Two Zero. L'elicottero trasportava un gruppo delle forze speciali della \"G\u00e9ndarmeria Nacional\", e sei militari morirono nell'episodio; altri otto rimasero feriti.\nLa resa.\nDopo gli sbarchi a San Carlos e a Goose Green, le forze britanniche dettero l'assalto finale a Port Stanley, con gli argentini martellati dai bombardamenti navali ed aerei ai quali non potevano controbattere efficacemente.\nRestava per\u00f2 in funzione il ponte aereo notturno argentino, con i C-130 Hercules che rifornivano, seppure parzialmente, il capoluogo e la sua guarnigione, evacuando anche i feriti pi\u00f9 gravi. Nella notte dell'11 giugno, dopo aver effettuato tutti i preparativi logistici e le necessarie ricognizioni, venne lanciato l'attacco finale. La forza impiegata aveva la consistenza di una brigata e attacc\u00f2 contemporaneamente tre delle alture che circondano Port Stanley, con le forze impegnate protette dall'appoggio aereo ravvicinato degli Harrier e dal fuoco delle artiglierie navali. La 3\u00aa brigata di Commando attacc\u00f2 le alture di Mount Harriet, Two Sisters e Mount Longdon.\nQuesta battaglia cost\u00f2 ai britannici anche 13 morti sul cacciatorpediniere \"Glamorgan\" che, mentre si allontanava dalla riva dopo una missione di cannoneggiamento notturno, venne colpito da una batteria di Exocet navali improvvisata a terra dai tecnici che erano gi\u00e0 imbarcati sul cacciatorpediniere ARA \"Segu\u00ec\", e la precaria installazione era stata denominata umoristicamente \"ITB\", sigla di \"Instalaci\u00f3n de Tiro Berreta\" (\u00abberreta\u00bb significa in gergo \u00abdi scarsa qualit\u00e0\u00bb); ci\u00f2 nondimeno, centr\u00f2 il bersaglio causando oltre ai 13 morti, la distruzione dell'hangar e dell'elicottero Wessex di bordo. Dopo la guerra, gli inglesi studiarono il dispositivo e ne ricavarono un \"dispositivo di difesa costiera \"Excalibur\"\". Dopo una notte di combattimenti, queste colline che dominano Port Stanley erano in mani inglesi.\nI restanti rilievi vennero assaltati nella notte del 13 giugno, quando il 2\u00b0 Paracadutisti attacc\u00f2 Wireless Ridge difesa dal 7\u00ba battaglione di Fanteria di Marina argentino, mentre il 2\u00ba battaglione delle Scots Guards attacc\u00f2 Mount Tumbledown, difeso dal 5\u00ba battaglione di Fanteria di Marina argentino. Dopo la loro conquista, che avvenne nella stessa notte, la strada per Port Stanley era definitivamente aperta e gli Argentini potevano soltanto tentare una difesa casa per casa, alla quale effettivamente si prepararono. Vennero anche tentati dei contrattacchi, dal 7\u00ba reggimento fanteria dell'Ejercito Argentino, con un'aliquota del 4\u00ba reggimento, ma il tiro inglese dalle posizioni dominanti li ricacci\u00f2 indietro.\nDurante uno di quegli attacchi \"... Al poco trecho los ingleses nos hicieron saber de su presencia. ... No ten\u00edamos cubierta y los ingleses tiraban fuerte, al parecer tambi\u00e9n con ametralladoras 12,7 o algo as\u00ed. ... La tierra parec\u00eda hervir a nuestro alrededor.\" cio\u00e8 al minimo movimento gli argentini allo scoperto venivano fatti segno ad un intenso tiro di mitragliatrici pesanti.\nPesanti accuse sono state rivolte dagli argentini al generale Menendez che, a loro dire, nonostante Galtieri avesse vietato la resa, avrebbe ceduto a quattro giorni di guerra psicologica condotta dai britannici. Alcuni loro specialisti, in particolare il colonnello Mike Rose, del SAS, e il capitano Rod Bell, che padroneggiava lo spagnolo, attraverso la radio avrebbero stabilito un contatto con il generale, convincendolo alla resa \u00abcon dignit\u00e0 ed onore\u00bb. A questo punto il 2\u00b0 Para entr\u00f2 in Port Stanley con i baschi al posto degli elmetti e le bandiere al vento. Alle 23 del 14 giugno, il comandante delle forze britanniche Jeremy Moore si rec\u00f2 in elicottero ad un incontro con Menendez e, alle 23:59, venne proclamato il \"cessate il fuoco\".\nLe forze argentine si arrendevano ed 8.000 prigionieri (secondo gli argentini), (9.800 secondo i britannici) venivano radunati dai britannici, in attesa del rimpatrio. Il solo transatlantico \"Canberra\" ne rimpatrier\u00e0 oltre 4.100. Durante tutto l'arco delle ostilit\u00e0 gli aviatori argentini rispettarono scrupolosamente le navi ospedali inglesi, e non solo nelle due zone ufficialmente segnalate dalla Royal Navy come presenti in area e con relativa posizione (Red Cross Box 1 e 2, servite da quattro navi ospedale inglesi, HMS Hecla (A133), HMS Herald (H138) e HMS Hydra (A144), oltre alla HMS Uganda che faceva la spola con l'Uruguay e le analoghe navi argentine); secondo il comandante Ward della Fleet Air Arm pi\u00f9 volte gli aerei argentini che attaccavano nella baia di San Carlos evitarono di attaccare il transatlantico \"Canberra\", evidentissimo per dimensione e perch\u00e9 interamente pitturato di bianco, nel dubbio che fosse una nave ospedale.\nIl materiale abbandonato dopo la resa.\nIl freddo intenso dell'inverno australe in arrivo aveva comunque segnato le truppe argentine, non ben equipaggiate per operare in quel clima e vennero registrati molti casi di congelamento. Pile di armi abbandonate costellavano le strade di Port Stanley e una cospicua quantit\u00e0 di veicoli, elicotteri e materiale bellico venne abbandonata dagli argentini, non senza averne prima reso inutilizzabile una parte.\nLe quantit\u00e0 sono approssimate:\nDopo la resa.\nDopo una resistenza breve ma accanita le Falkland erano tornate in mani britanniche. La resa di Menendez venne comunque sconfessata dal presidente Leopoldo Galtieri, capo della giunta militare, per cui la tensione rimase alta cos\u00ec come lo stato di allerta delle forze britanniche, ma nessun incidente turb\u00f2 la quiete del dopo-resa, e la giunta militare di Buenos Aires croll\u00f2 poco tempo dopo lasciando spazio ad un nuovo governo democraticamente eletto.\nLa \"commissione Rattenbach\" istituita in Argentina dopo la guerra per investigare le cause della sconfitta raccomand\u00f2 pene severe per gli ufficiali in comando (Menendez, Piaggi ed altri) ma di fatto il suo responso non venne tenuto presente dai tribunali militari, tranne che per Italo Piaggi che venne congedato con disonore dopo la sconfitta a Goose Green.\nIl 20 giugno, la base di \"Corbeta Uruguay\", sull'isola di Southern Thule, nell'arcipelago delle Isole Sandwich Australi, si arrendeva in quella che gli inglesi denominarono operazione Keyhole. La base, contestata dagli inglesi solo per via diplomatica, era stata impiantata nel 1976, e gli edifici che la componevano vennero sigillati dopo la resa, ma non distrutti."}
{"id": "5011628", "revid": "47767", "url": "https://it.wikipedia.org/wiki?curid=5011628", "title": "Ombelina", "text": ""}
{"id": "5011630", "revid": "767487", "url": "https://it.wikipedia.org/wiki?curid=5011630", "title": "Ryu Hwa-young", "text": "Dal 2010 al 2012 \u00e8 stata membro del gruppo musicale T-ara.\nBiografia.\nRyu Hwa-young nasce a Gwangju, in Corea del Sud, il 22 aprile 1993. Sua sorella gemella, Hyoyoung \u00e8 un membro dei Coed School e della sotto-unit\u00e0 F-ve Dolls. Nel 2010 sua sorella vinse al Chunhyang Festival di Namwon, permettendo cos\u00ec a entrambe di apparire nello show televisivo \"Star King\". Subito dopo, le due furono contattate dalla Core Contents Media.\nT-ara.\nNel luglio 2010, Ryu Hwa-young debutt\u00f2 come membro delle T-ara, mentre Hyoyoung debutt\u00f2 con il nuovo gruppo Coed School. Il 1\u00ba dicembre 2010 usc\u00ec l'EP \"Temptastic\". Nel 2011 pubblicarono \"John Travolta Wannabe\" e \"Black Eyes\", secondo e terzo EP del gruppo, e debuttarono in Giappone, dove pubblicarono l'album \"Jewelry Box\" il 6 giugno 2012. A luglio 2012 venne pubblicato il quarto EP, \"Day by Day\".\nIl 28 luglio 2012, alcuni membri del gruppo postarono dei messaggi su Twitter, che furono visti come derisori verso Ryu Hwa-young. Un annuncio ufficiale riguardo a questi tweet \u00e8 stato fatto il 30 luglio 2012 dalla Core Contents Media, la quale rivel\u00f2 che Ryu Hwa-young non sarebbe stata pi\u00f9 un membro del gruppo. Dopo la rescissione del contratto con l'agenzia, emersero sul web alcune voci secondo le quali Ryu Hwa-young fosse vittima di atti di bullismo perpetrati dagli altri membri delle T-ara. Le controversie riguardo Ryu Hwa-young portarono il gruppo a sospendere temporaneamente le attivit\u00e0 e dedicarsi a obiettivi individuali. Inoltre il gruppo risent\u00ec la perdita di una gran parte dei fan.\nAttivit\u00e0 in solitaria.\nMentre era ancora nel gruppo, Ryu Hwa-young scrisse la parte rap del brano \"Love is All the Same\" di Yangpa.\nNonostante le voci di un possibile ritorno con le T-ara, il 6 settembre 2012, Ryu Hwa-young rivel\u00f2 via Twitter una clip rap di 51 secondi sul suo nuovo progetto. Il 10 settembre partecip\u00f2 all'evento hip hop e rap \"Open Day Freestyle 2012\", dove annunci\u00f2 il suo ritorno nel mondo della musica, ma con un'immagine pi\u00f9 matura. Nel settembre 2013, dopo aver saputo che l'agenzia stava cercando nuovi talenti, il 15 dicembre 2013 Ryu Hwa-young firm\u00f2 il contratto con la Wellmade StarM per intraprendere la carriera di attrice. Sotto la nuova agenzia, fece la sua prima apparizione il 31 dicembre 2013 al \"2014 Miller Countdown Party\" come DJ, insieme a DJ Koo, Park Myung-soo e TATA. Il 2 gennaio 2014, l'attrice fu vista girare delle riprese al di fuori del Korea International Exhibition Center a Goyang: fu poi rivelata la sua partecipazione come attrice protagonista nel nuovo video musicale di Zia \"Have You Ever Cried\", pubblicato il 13 gennaio seguente. A giugno 2014 fu confermata nel cast della serie televisiva \"Eomma-ui seontaek\", mentre a luglio entr\u00f2 in quello del film \"Oneur-ui yeon-ae\", in cui interpreta Heejin, una vivace studentessa universitaria.\nVideografia.\nOltre che nei videoclip delle T-ara, Ryu Hwa-young \u00e8 apparsa anche nei seguenti video:"}
{"id": "5011641", "revid": "673733", "url": "https://it.wikipedia.org/wiki?curid=5011641", "title": "Alessandro Filelleno", "text": ""}
{"id": "5011642", "revid": "71433", "url": "https://it.wikipedia.org/wiki?curid=5011642", "title": "Mahershalalhashbaz Ali", "text": ""}
{"id": "5011650", "revid": "421460", "url": "https://it.wikipedia.org/wiki?curid=5011650", "title": "Festival di Oberhausen", "text": ""}
{"id": "5011651", "revid": "110157", "url": "https://it.wikipedia.org/wiki?curid=5011651", "title": "Ghezzi &amp; Brian SuperTwin 1100", "text": "La SuperTwin 1100 \u00e8 una motocicletta da strada, la prima prodotta dalla casa italiana Ghezzi &amp; Brian.\nProgettazione e produzione.\nSi tratta della versione da strada della \"SuperTwin\", che conquist\u00f2 il campionato Supertwins nel 1996, vincendo 9 delle 32 prove in calendario.\nPresentata nel 2000, rimase in produzione fino al 2013.\nCaratteristiche tecniche.\nCome le altre motociclette prodotte dalla casa di Missaglia, la SuperTwin 1100 monta un propulsore Moto Guzzi, un bicilindrico a V longitudinale da 1.064 cm\u00b3. Il telaio \u00e8 un monotrave in acciaio a motore portante. La trasmissione \u00e8 a cardano. All'anteriore monta una forcella Paioli a steli rovesciati da 41 mm, mentre al posteriore un monoammortizzatore \u00d6hlins regolabile."}
{"id": "5011656", "revid": "729019", "url": "https://it.wikipedia.org/wiki?curid=5011656", "title": "Supermarine Type 224", "text": "Il Supermarine Type 224 fu un aereo da caccia britannico monoposto monomotore con configurazione alare ad ala di gabbiano rovesciata, progettato da R.J. Mitchell alla Supermarine, in risposta alla specifica F.7/30 dell'Air Ministry, il ministero dell'aria, che riteneva necessario dotarsi di un nuovo caccia per sostituire il Gloster Gauntlet. Il Type 224 era motorizzato da un Rolls-Royce Goshawk, che utilizzava un sistema sperimentale di raffreddamento evaporativo. Il modello fu infine rifiutato per problemi legati al motore e per le scarse prestazioni dimostrate; la commessa fu assegnata alla Gloster con il Gladiator.\nNonostante il fallimento, il Type 224 rappresent\u00f2 un passo importante nella storia dell'aviazione, perch\u00e9 le conoscenze acquisite contribuirono in maniera decisiva al successo del susseguente Supermarine Spitfire.\nStoria del progetto.\nLa specifica F.7/30, formalmente inoltrata all'industria aeronautica nell'ottobre del 1931, richiedeva la progettazione di un caccia diurno e notturno, interamente metallico, con armamento di quattro mitragliatrici, alta velocit\u00e0 di punta, elevata velocit\u00e0 variometrica e una velocit\u00e0 d'atterraggio inferiore a 96 km/h (60 mph).\nInoltre si sottolineava l'importanza di una buona visuale dall'abitacolo. Anche se era permesso l'utilizzo di qualsiasi motore, il Ministero dell'Aria segnal\u00f2 che sarebbe stato favorito l'utilizzo del motore a raffreddamento evaporativo Rolls-Royce Goshawk, in via di sviluppo in quel periodo.\nDelle varie proposte ricevute, solo tre furono selezionate per l'avanzamento alla fase di prototipi: fra questi era presente il Supermarine Type 224. Il design del velivolo progettato da R. J. Mitchell era molto pulito e presentava una configurazione alare ad ala di gabbiano rovesciato, con carrello fisso e motore Goshawk II da 600\u00a0hp.\nLa configurazione ad ala di gabbiano rovesciata fu scelta per ridurre la lunghezza del carrello d'atterraggio e, conseguentemente, contenere l'attrito. Tuttavia questa configurazione era nota per produrre problemi di stabilit\u00e0 laterale, perci\u00f2 fu condotto un esteso programma di test in galleria del vento prima di raggiungere il design definitivo. Questi test rilevarono anche problemi di stabilit\u00e0 direzionale, perci\u00f2 fu ingrandita la superficie della coda. \nL'abitacolo era aperto: per verificare che il pilota non fosse sottoposto a turbolenze eccessive, furono condotti ulteriori test in galleria del vento su modelli a scala reale dell'abitacolo.\nLa fusoliera era monoscocca, con due mitragliatrici installate sui due lati dell'abitacolo e due nei carrelli. Le ali erano costruite in maniera inusuale, con un singolo longherone che, accoppiato ai condensatori del sistema di raffreddamento del motore, formava una struttura scatolare a \"D\" con grande rigidit\u00e0 torsionale che costituiva il bordo d'attacco dell'ala. La rimanente parte dell'ala era ricoperta di tela.\nIl sistema di raffreddamento evaporativo usato dal Goshawk utilizzava un impianto ad acqua pressurizzata con temperature d'esercizio superiori a 100 \u00b0C. L'acqua surriscaldata in uscita dal motore veniva depressurizzata, trasformata in vapore e raffreddata all'interno di un condensatore, recuperata in forma liquida e quindi ricircolata nel motore. Questo sistema era stato sperimentato su altri aerei, ma solo su biplani: il condensatore e il serbatoio di ricircolo erano, in quei casi, interamente installati nell'ala superiore. Nel Type 224 il serbatoio dell'acqua era installato all'interno della scocca del carrello. Siccome l'acqua di condensa era molto vicino al punto di ebollizione, era soggetta a ritornare allo stato di vapore a ogni piccola diminuzione di pressione: ci\u00f2 succedeva frequentemente all'interno delle pompe dell'acqua, causandone il blocco.\nIl Type 224 vol\u00f2 per la prima volta il 19 febbraio 1934, ai comandi del pilota collaudatore Joseph \"Mutt\" Summers. Le sue prestazioni si rivelarono disastrose: la massima velocit\u00e0 raggiunta fu 228\u00a0mph (367\u00a0km/h) e impieg\u00f2 9,5 minuti per salire a 15\u00a0000\u00a0ft (4\u00a0600 m), ben al di sotto delle prestazioni attese di 245\u00a0mph (394\u00a0km/h) come velocit\u00e0 di punta e 6,6 min come tempo di salita a 15\u00a0000\u00a0ft (4\u00a0600 m).\nLa competizione che segu\u00ec la specifica F.7/30 fu infine vinta dal Gloster Gladiator, dotato di motore radiale.\nMitchell nel frattempo appront\u00f2 una serie di modifiche, fra cui una nuova ala, un nuovo piano di coda e una nuova disposizione del motore; ci\u00f2 avrebbe dovuto innalzare la velocit\u00e0 di punta a 265\u00a0mph (426\u00a0km/h). Ma a quel punto il Ministero era indirizzato a richiedere caccia dotati di otto mitragliatrici e perci\u00f2 sarebbe stato necessario progettare un nuovo velivolo piuttosto che puntare su una modifica del Type 224.\nL'unico esemplare di Type 224 concluse la sua carriera come bersaglio in un poligono di tiro a Orford Ness, nel Suffolk, durante l'estate del 1937."}
{"id": "5011668", "revid": "466539", "url": "https://it.wikipedia.org/wiki?curid=5011668", "title": "Oerlikon", "text": "Oerlikon (toponimo tedesco) \u00e8 un quartiere di Zurigo di 22\u00a0161 abitanti, nel distretto 11.\nStoria.\nGi\u00e0 comune autonomo istituito nel 1872 per scorporo da quello di Schwamendingen, nel 1934 \u00e8 stato accorpato al comune di Zurigo assieme agli altri comuni soppressi di Affoltern, Albisrieden, Altstetten, H\u00f6ngg, Schwamendingen, Seebach e Witikon. Dopo l'incorporazione form\u00f2, assieme ad Affoltern, Schwamendingen e Seebach, il distretto 11.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "5011674", "revid": "66464733", "url": "https://it.wikipedia.org/wiki?curid=5011674", "title": "Mammastar", "text": ""}
{"id": "5011675", "revid": "33689", "url": "https://it.wikipedia.org/wiki?curid=5011675", "title": "Gigea (figlia di Aminta I)", "text": "Biografia.\nGigea era figlia del re di Macedonia Aminta I e di sua moglie Euridice. Suo fratello era Alessandro I.\nSecondo il racconto di Erodoto, Alessandro diede in moglie sua sorella Gigea all'ufficiale persiano Bubare, figlio del comandante Megabazo, per mettere a tacere l'inchiesta che lo stesso Bubare stava conducendo per la scomparsa degli ambasciatori persiani, che proprio Alessandro aveva fatto uccidere.\nNel 507 a.C., infatti, alcuni ambasciatori persiani erano giunti in Macedonia per imporre la sottomissione di Aminta I a Dario I, chiedendo, come erano soliti fare in questi casi, \"terra e acqua\" (), ovvero il dominio sul territorio e e sui suoi prodotti. Il re accolse i funzionari di Dario ed offr\u00ec loro un pranzo, durante il quale gli ambasciatori chiesero di vedere le donne di corte, che, una volta giunte sul posto, furono molestate dagli stessi delegati persiani. Alessandro, indignato, fece allontanare le donne con un pretesto e le sostitu\u00ec con un gruppo di ragazzi macedoni che aveva fatto vestire in abiti femminili ed ai quali aveva fornito dei pugnali. I giovani si avvicinarono agli ambasciatori e li uccisero tutti cogliendoli di sorpresa.\nIn occasione del matrimonio di Bubare con Gigea, Alessandro don\u00f2 all'ufficiale persiano un'ingente somma di denaro, facendo insabbiare l'inchiesta sulla sparizione degli ambasciatori persiani (Alessandro aveva fatto anche uccidere tutti i loro servi ed accompagnatori, facendo pure distruggere le carrozze e gli equipaggiamenti).\nSecondo la filologa statunitense Elizabeth Donnelly Carney, \u00e8 inverosimile che sia stato il fratello Alessandro e non il padre Aminta, ancora in vita ed in carica come sovrano di Macedonia, ad organizzare il matrimonio di Gigea.\nBubare fu in seguito nominato da Serse responsabile della costruzione del canale di Serse, con la collaborazione di Artachea figlio di Arteo.\nSecondo la testimonianza di Erodoto, Gigea e Bubare ebbero un figlio di nome Aminta, come il nonno, al quale il re di Persia affid\u00f2 il comando della citt\u00e0 di Alabanda, in Frigia."}
{"id": "5011677", "revid": "827882", "url": "https://it.wikipedia.org/wiki?curid=5011677", "title": "Drums Between the Bells", "text": "Drums Between the Bells \u00e8 un album in studio di Brian Eno e Rick Holland pubblicato nel 2011. La versione deluxe di \"Drums Between the Bells\" include un disco aggiunto con le versioni strumentali dell'album e un libretto di 44 pagine.\nAlla pubblicazione del disco seguir\u00e0 quella dell'EP \"Panic of Looking\", che prosegue la collaborazione fra i due.\nIl disco.\nL'album include una serie di sessioni registrate, a partire dal 2003, da Brian Eno con lo scrittore e poeta inglese Rick Holland. Se si escludono, \"Glitch\", stilisticamente vicina alla musica da club e \"Cloud 4\", che segue il formato canzone, lo stile di \"Drums Between the Bells\" \u00e8 incentrato sui testi di Holland, qui recitati da diversi ospiti ed accompagnati da un sottofondo \"ambientale\". Ogni voce \u00e8 stata trattata elettronicamente da Eno. Secondo quanto riportato, lo stile di questo lavoro ricorda la musica del cosiddetto \"periodo berlinese\" di David Bowie."}
{"id": "5011690", "revid": "767487", "url": "https://it.wikipedia.org/wiki?curid=5011690", "title": "I figli della pioggia", "text": "I figli della pioggia (\"Les Enfants de la pluie\") \u00e8 un film d'animazione franco-coreano del 2003 diretto da Philippe Leclerc ed \u00e8 tratto dal romanzo di Serge Brussolo, \"\u00c0 l'image du dragon\".\nTrama.\nOrphales, regno dei Pyross. Scan \u00e8 un giovane appartenente al popolo dei Pyross, adoratori del fuoco e del Sole. Questi sogna di diventare cavaliere al servizio della citt\u00e0 come suo padre Rhodos e combattere il popolo rivale, gli Hydross, adoratori dell'acqua. Secondo una leggenda infatti, nel regno del Drago Cosmico vivevano acqua e fuoco (Hydross e Pyross) in armonia sotto la protezione del Drago Cosmico, finch\u00e9 il Grande Separatore non tagli\u00f2 la creatura da parte a parte con la spada, portando da quel momento i due popoli ad odiarsi e a non potersi neanche toccare. Razza, capo della popolazione Pyross, ordina di arrestare la madre di Scan dopo che quest'ultima aveva esortato il popolo a non credere alle parole di Razza e verr\u00e0 fatta mangiare da uno dei tanti draghi selvatici che si pensa siano mandati dagli Hydross.\nScan decide di proseguire il lungo addestramento insieme a Tob, compagno di infanzia, e Djuba, sua sorella allevatrice di Klyutsy (animali da cavalcatura). Verr\u00e0 scelto da Razza come scudiero di suo figlio Akkar per una spedizione nella citt\u00e0 degli Hydross, Anphybol (in Hydrosyla). Qui scopre che in realt\u00e0 la guerra contro il popolo rivale consiste nel rubare le pietre-sole che si trovano nel petto di ogni Hydross mentre sono pietrificati (la quale \u00e8 una tecnica che usano per proteggersi durante i periodi caldi, a cui non sopravvivrebbero). Ci\u00f2 non significa solo combatterli quando non possono reagire, ma addirittura ucciderli. Scan allora scappa abbandonando Akkar, ma viene ricatturato. Portato poi accanto a una Hydross pietrificata riesce a fuggire con la stessa e a farci amicizia, scoprendo che lei \u00e8 Kallisto, figlia del capo degli Hydross. Grazie alla vicinanza con la ragazza, scopre che gli Hydross sono in realt\u00e0 un popolo pacifico e che non erano loro a mandare i draghi selvatici. Kallisto porta Scan nella casa di suo padre che lo aiuta a ritrovare Tob e i vecchi scudieri, scoprendo inoltre dal suo maestro Othar che Razza ha arrestato tutti gli abitanti. Ritornati in citt\u00e0 capiscono che Razza \u00e8 nientepopodimeno che il Grande Drago Separatore. Scan lo sconfigge e il Drago Cosmico torna a essere una cosa sola come prima, permettendo ai due popoli di tornare a vivere in armonia."}
{"id": "5011691", "revid": "2040531", "url": "https://it.wikipedia.org/wiki?curid=5011691", "title": "Florica Leonida", "text": "Essendosi allenata per qualche tempo, in giovane et\u00e0, negli Stati Uniti d'America, ottenne l'attenzione degli addetti ai lavori e comparve all'et\u00e0 di 12 anni sulla copertina di \"International Gymnastics\", come uno dei talenti giovanili della ginnastica rumena.\nBiografia.\nCarriera sportiva.\nPartecipa come ai campionati rumeni juniores del 2001, vincendo la medaglia di bronzo con 35,775 punti.\nAgli Europei di Patrasso 2002, nella categoria juniores, vince il titolo europeo alla trave; conquista inoltre la medaglia d'argento nel concorso individuale con 36,180 punti, dietro alla russa Anna Pavlova (volteggio: 8,843; parallele: 9,087; trave: 8,900; corpo libero: 9,350), nonch\u00e9 gli argenti di squadra e al corpo libero.\nAi campionati rumeni del 2003 termina al 4\u00ba posto (37,025), conquistando la medaglia d'argento alle parallele (9,525). Partecipa all'American Cup a Fairfax, piazzandosi al 5\u00ba posto con 36,524 punti (volteggio: 9,012; parallele: 8,850; trave: 9,212; corpo libero: 9,450). Ai mondiali di Anaheim 2003 si posiziona al 155\u00ba posto senza qualificarsi ad alcuna finale.\nNel 2004 ottiene il quinto posto ai campionati nazionali di Romania (37,350 punti).\nAi mondiali di Melbourne 2005 termina il concorso generale in 6\u00ba posizione, con 36,475 punti (volteggio: 9,050; parallele: 9,375; trave: 8,975; corpo libero: 9,075). Agli europei di Derbrecen si piazza al 7\u00ba posto, con 35,799 punti (volteggio: 9,187; parallele: 9,312; trave: 8,525; corpo libero: 8,775). Partecipa all'incontro di Coppa del Mondo a Maribor: vince la medaglia di bronzo al corpo libero (8,800 punti), mentre nella finale al volteggio si classifica ultima all'ottavo posto, con solo 4 punti.\nAi campionati nazionali rumeni del 2006 termina al nono posto con 55,250 punti. Ai mondiali di Aarhus 2006 la nazionale rumena, composta inoltre da Cristina Elena Chiric, Daniela Druncea, Sandra Izba\u0219a, Steliana Nistor, Loredana Sucar, si ferma al 4\u00ba posto.\nIl ritiro e il lavoro nel mondo per adulti.\nNel 2007 la Leonida si ritira dall'attivit\u00e0 sportiva e diventa insegnante di fitness.\nNel 2012 si diffonde la notizia, tramite la sua compagna della nazionale Monica Ro\u0219u, che la Leonida ha iniziato a lavorare nell'industria del sesso, come prostituta di alto livello, prima in Germania e poi in Austria, guadagnando circa 6000-7000 euro a settimana."}
{"id": "5011696", "revid": "36426", "url": "https://it.wikipedia.org/wiki?curid=5011696", "title": "Zuavo", "text": ""}
{"id": "5011725", "revid": "47767", "url": "https://it.wikipedia.org/wiki?curid=5011725", "title": "Giangiacomo", "text": "Origine e diffusione.\nSi tratta di un nome composto, formato dall'unione di Gianni (ipocoristico di Giovanni) e Giacomo.\nIn italiano il nome ha scarsa diffusione, e viene utilizzato perlopi\u00f9 in onore del filosofo svizzero Jean-Jacques Rousseau.\nOnomastico.\nEssendo un nome adespota, ossia privo di santo patrono, l'onomastico pu\u00f2 essere festeggiato il 1\u00ba novembre, festa di Ognissanti, oppure lo stesso giorno di Giovanni e Giacomo."}
{"id": "5011726", "revid": "481666", "url": "https://it.wikipedia.org/wiki?curid=5011726", "title": "J.G. Blystone", "text": ""}
{"id": "5011739", "revid": "767487", "url": "https://it.wikipedia.org/wiki?curid=5011739", "title": "Tony Brown (cestista 1964)", "text": ""}
{"id": "5011740", "revid": "110157", "url": "https://it.wikipedia.org/wiki?curid=5011740", "title": "American Cup 1998", "text": "La \"Visa\" American Cup 1998 \u00e8 stata la 23\u00aa edizione dell'American Cup, evento ginnico tenutosi annualmente negli Stati Uniti. Si \u00e8 svolta al Tarrant County Convention Center di Fort Worth (Texas), dal 5 al 7 marzo 1998.\nProgramma.\nTutti gli orari sono in UTC-6.\nPartecipanti.\nAlla 22\u00aa American Cup hanno preso parte 33 atleti, 18 donne e 15 uomini, provenienti da 16 paesi."}
{"id": "5011747", "revid": "237256", "url": "https://it.wikipedia.org/wiki?curid=5011747", "title": "Loftur Porsteinsson", "text": ""}
{"id": "5011752", "revid": "110157", "url": "https://it.wikipedia.org/wiki?curid=5011752", "title": "Roditori delle Filippine", "text": "La fauna dei roditori delle Filippine \u00e8 considerata come una delle pi\u00f9 rimarchevoli, in particolare la famiglia dei Muridi, per l'assembramento di forme notevolmente diverse tra loro, che vanno dai piccoli topi toporagno terricoli che si nutrono di lombrichi ed altri invertebrati catturati sul terreno delle foreste ai giganteschi topi arboricoli, caratterizzati da lunghe code folte e zampe larghe con grandi cuscinetti. La famiglia degli Sciuridi invece \u00e8 ridotta a poche forme limitate tutte alle due regioni di Palawan e Mindanao."}
{"id": "5011754", "revid": "1543377", "url": "https://it.wikipedia.org/wiki?curid=5011754", "title": "Vela ai Giochi della XI Olimpiade - Star", "text": "La competizione della categoria Star di vela ai Giochi della XI Olimpiade si e svolta nei giorni dal 4 al 10 agosto 1936 al \"Kieler F\u00f6rde\" (Baia di Kiel)."}
{"id": "5011755", "revid": "287204", "url": "https://it.wikipedia.org/wiki?curid=5011755", "title": "Gauliga Westfalen", "text": "La Gauliga Westfalen era la principale manifestazione calcistica nella provincia di Vestfalia e nel Libero Stato di Lippe fra il 1933 ed il 1945. A questa Gauliga ha partecipato lo Schalke 04, vincitore di tutte e undici le edizioni, e campione nazionale nel 1934, nel 1935, nel 1937, nel 1939, nel 1940 e nel 1942.\nStoria.\nLa lega venne introdotta ne 1933 in occasione della riforma del sistema calcistico tedesco. Fu fondata con dieci club che si sfidavano in un girone all'italiana: il vincitore si qualificava per il campionato nazionale tedesco, mentre le ultime due classificate retrocedevano. In seguito il numero di squadre fu portato anche a dodici, mentre nella stagione 1944-1945 vi parteciparono venti squadre divise in tre gruppi; questa fu anche l'ultima edizione del torneo. Nel dopoguerra le squadre aderirono all'Oberliga West.\nVincitori e piazzati della Gauliga Westfalen.\nDi seguito vengono riportati il vincitore e il piazzato del campionato:"}
{"id": "5011784", "revid": "76963", "url": "https://it.wikipedia.org/wiki?curid=5011784", "title": "Rita Volk", "text": "Biografia.\nNata a Tashkent, Uzbekistan, Rita Volk si trasfer\u00ec a San Francisco con la sua famiglia quando aveva sei anni.\nHa frequentato la Lowell High School di San Francisco. Durante le superiori, ha partecipato a recite scolastiche e approfondito il suo amore nascente per il cinema che, sostiene, ha aiutato lei e la sua famiglia a integrarsi nella lingua e nella cultura americana. Nel 2005 ha vinto il premio SFUSD High School Poet Laureate. Dopo il liceo, Volk ha frequentato la Duke University, laureandosi in Psicologia / Pre-medico. Durante il periodo universitario, ha partecipato a film studenteschi ed \u00e8 stata membro di Inside Joke, il gruppo di commedia della Duke."}
{"id": "5011785", "revid": "1897179", "url": "https://it.wikipedia.org/wiki?curid=5011785", "title": "Anna Pieri Brignole Sale", "text": "Biografia.\nFamiglia.\nAnna spos\u00f2 il marchese di Groppoli Anton Giulio III Brignole Sale, figlio del doge di Genova Rodolfo Emilio Brignole Sale, e viene ricordata per la magnificenza della sua vita mondana che contribu\u00ec molto ad animare l'atmosfera della \"Superba\" a partire dalla fine del XVIII secolo, grazie ai grandiosi ricevimenti tenuti nelle ville di famiglia ad Albaro e Nervi e soprattutto per il teatro di Voltri, il pi\u00f9 antico della Liguria.\nAnna diede ad Anton Giulio quattro figli:\nAmica della cugina del marito, Maria Caterina Brignole-Sale principessa di Monaco e poi di Cond\u00e9, e del principe Talleyrand, negli anni in cui visse a Parigi Anna frequent\u00f2 e anim\u00f2 la corte imperiale.\nL'epopea napoleonica.\nCon l'ascesa al potere di Napoleone, Anna divenne una fervente bonapartista e a Palazzo Rosso (Genova) si riunivano artisti e intellettuali animati dai medesimi ideali progressisti e filofrancesi. Il trattato d'annessione della Liguria alla Francia venne firmato proprio a Palazzo Rosso, la sua casa.\nGi\u00e0 dama di compagnia di Jos\u00e9phine de Beauharnais, prima moglie di Napoleone, tra il 1804 e il 1810 e poi della giovane Paolina Bonaparte, Anna entr\u00f2 poi nella corte della nuova imperatrice Maria Luisa e and\u00f2 ad abitare a Parigi, insieme al proprio figlio Antonio. Affascin\u00f2 diversi gentiluomini dell'epoca, ma proprio la cospicua corrispondenza che ha lasciato con numerosi e importanti uomini di quel tempo fa di Anna Pieri una figura che si \u00e8 distinta per la propria intelligenza, cultura ed eleganza.\nNipote del cardinale Ercole Consalvi, uno dei principali collaboratori del papa Pio VII, Anna venne incaricata da Napoleone di tentare un avvicinamento tra il pontefice e l'imperatore, in vista di un secondo concordato, quando il Santo Padre era a Fontainebleau dopo la prigionia di Savona (dove il carceriere del pontefice non era altri che Antonio Brignole Sale secondogenito di Anna).\nDopo la prima caduta di Napoleone, Anna non abbandon\u00f2 la propria fede bonapartista, seguendo l'ex imperatrice Maria Luisa in Austria, ma mor\u00ec al Castello di Sch\u00f6nbrunn nel corso del Congresso di Vienna, dove il figlio era impiegato, ormai isolata da una corte del tutto ostile al regime napoleonico e alle idee che esso contribu\u00ec a diffondere in Europa."}
{"id": "5011790", "revid": "599013", "url": "https://it.wikipedia.org/wiki?curid=5011790", "title": "Eric McArthur", "text": ""}
{"id": "5011791", "revid": "623104", "url": "https://it.wikipedia.org/wiki?curid=5011791", "title": "Vista materializzata", "text": "In informatica, una vista materializzata (calco dell'inglese \"materialized view\") \u00e8 un oggetto delle basi di dati che contiene i risultati di una interrogazione. Tipicamente una copia locale di dati situati altrove, o un sottoinsieme di righe e/o colonne di una tabella o il risultato di una unione (join), o una sintesi basata su aggregazione di dati di tabelle. Le viste materializzate che memorizzano dati basandosi su tabelle remote sono anche chiamate \"snapshot\" ovvero \"istantanee\". Un'istantanea pu\u00f2 essere ridefinita come vista materializzata. Una vista materializzata per ottenere una performance migliore salva i dati su disco, a differenza delle viste semplici che sono puramente virtuali (non salvano nessun risultato su disco, tutto \u00e8 contenuto in memoria).\nImplementazione.\nOracle.\nLe viste materializzate sono state implementate per la prima volta da Oracle Database: dalla versione 8i.\nSintassi d'esempio per creare viste materializzate in Oracle:\n CREATE MATERIALIZED VIEW MV_MY_VIEW\nREFRESH FAST START WITH SYSDATE\n NEXT SYSDATE + 1\n AS SELECT * FROM &lt;table_name&gt;;\nPostgreSQL.\nLe viste materializzate sono disponibili in PostgreSQL dalla versione 9.3.\nLa sintassi utilizzata e':\nCREATE MATERIALIZED VIEW table_name\n [ (column_name [, ...] ) ]\n [ WITH ( storage_parameter [= value] [, ... ] ) ]\n [ TABLESPACE tablespace_name ]\n AS query\n [ WITH [ NO ] DATA ];\nREFRESH MATERIALIZED VIEW;\nDalla versione 9.4 \u00e8 disponibile il comando REFRESH MATERIALIZED VIEW CONCURRENTLY\nche consente di accedere alla vista materializzata anche durante l'aggiornamento."}
{"id": "5011793", "revid": "287204", "url": "https://it.wikipedia.org/wiki?curid=5011793", "title": "Gauliga Hessen", "text": "La Gauliga Hessen era la principale manifestazione calcistica nell'Assia e nella provincia d'Assia-Nassau fra il 1933 ed il 1945.\nStoria.\nLa lega venne introdotta ne 1933 in occasione della riforma del sistema calcistico tedesco. Fu fondata con dieci club che si sfidavano in un girone all'italiana: il vincitore si qualificava per il campionato nazionale tedesco, mentre le ultime due classificate retrocedevano. Nella stagione 1939-1940 il campionato era invece formato da due gironi da sei squadre che fu poi riunificato, mentre nella stagione 1944-1945 le squadre furono divise in tre gruppi; questa fu anche l'ultima edizione del torneo. Nel dopoguerra le squadre aderirono all'Oberliga S\u00fcd.\nVincitori e piazzati della Gauliga Hessen.\nDi seguito vengono riportati il vincitore e il piazzato del campionato:"}
{"id": "5011798", "revid": "599013", "url": "https://it.wikipedia.org/wiki?curid=5011798", "title": "Marc-Gilbert Sauvajon", "text": "Biografia.\nFiglio di un commerciante morto quando Marc-Gilbert aveva solo due anni, fu allevato dalla madre che desiderava entrasse in diplomazia. Studi\u00f2 giurisprudenza a Lione e poi a Parigi.\nTornato a Valence divenne capo redattore del quotidiano \"Sud-Est\". Dopo la sua chiusura fond\u00f2 il settimanale \"Valence-R\u00e9publicain\".. Ma le sue passioni erano il teatro ed il cinema.\nCominci\u00f2 a scrivere per il teatro nel 1936, prediligendo il genere brillante.\nIncoraggiato dall'accoglienza del suo primo lavoro teatrale, l'\"L'Amant de paille\" si trasfer\u00ec da Valence a Parigi.\nLa sua commedia \"All in the Family\", adattamento da Victor Wolfson, \u00e8 stata rappresentata per la prima volta allo Strand Theatre di Londra il 17 giugno 1959. Era diretta da Norman Marshall e con la scenografia di Paul Mayo. Il cast era composto da Maxine Audley, Donald Sinden, Andre Morell, Brian Oulton, Peggy Thorpe-Bates, Michael Logan, Vanda Godsell, Pauline Cavaliere, Virginia Maskell, Mary Powell, Douglas Malcom e Philip Ashley.\nHa collaborato a circa 60 film.\nNel 1947 ha fatto parte della giuria del Festival di Cannes.\nNel 1959 ha vinto il Prix Courteline per il suo libro \"Trois Mille ans dans un fauteuil\".\nLa Soci\u00e9t\u00e9 des Auteurs et Compositeurs Dramatiques (S.A.C.D.) gli ha concesso il \"grand prix\" nel 1976.\nLasci\u00f2 il lavoro e si ritir\u00f2 nella provincia natale alla morte della moglie Lucienne, a cui era molto legato.\n\u00c8 sepolto nel cimitero di Tain-l'Hermitage (Dr\u00f4me)."}
{"id": "5011806", "revid": "3115", "url": "https://it.wikipedia.org/wiki?curid=5011806", "title": "Marc Gilbert Sauvajon", "text": ""}
{"id": "5011807", "revid": "3115", "url": "https://it.wikipedia.org/wiki?curid=5011807", "title": "Marc Gilbert Sauvageon", "text": ""}
{"id": "5011808", "revid": "309289", "url": "https://it.wikipedia.org/wiki?curid=5011808", "title": "Balygy\u010dan (fiume)", "text": "Il Balygy\u010dan () \u00e8 un fiume della Russia siberiana orientale, affluente di destra della Kolyma. Scorre nei \"rajon\" Omsuk\u010danskij e Srednekanskij dell'Oblast' di Magadan.\nIl fiume ha origine dalla confluenza dei due rami sorgentizi Levyj Balygy\u010dan e Pravyj Balygy\u010dan che scendono dai monti Ch\u0117l-Ur\u0117k\u010d\u0117n, nel versante settentrionale dei Monti della Kolyma. Il fiume si dirige verso nord; scorre con direzione mediamente settentrionale, bordando sulla destra idrografica i monti di Omsuk\u010dan. Confluisce dopo 400 km nel medio corso della Kolyma.\nIl fiume \u00e8 gelato per otto mesi all'anno (da ottobre a maggio, compresi); il bacino si trova nella zona di permafrost continuo. A causa di questa rigidit\u00e0 climatica, il popolamento lungo tutto il suo bacino \u00e8 molto rado, senza alcun centro urbano di rilevanza."}
{"id": "5011809", "revid": "1494169", "url": "https://it.wikipedia.org/wiki?curid=5011809", "title": "Balygy\u010dan", "text": ""}
{"id": "5011811", "revid": "309289", "url": "https://it.wikipedia.org/wiki?curid=5011811", "title": "Sejm\u010dan (fiume)", "text": "Il Sejm\u010dan () \u00e8 un fiume dell'estremo oriente russo, affluente di sinistra della Kolyma. Scorre nel Srednekanskij rajon dell'Oblast' di Magadan.\nHa origine dalla confluenza dei due rami sorgentizi Pravyj Sejm\u010dan e Levyj Sejm\u010dan che scendono da un massiccio all'estremit\u00e0 sud-orientale della catena dei monti \u010cerskij; il fiume scorre dapprima con direzione nord-orientale, curvando successivamente verso sud-est, costeggiando a sud i rilievi dei monti Poljarnyj. Ha una lunghezza di 158\u00a0km (dalla sorgente del Pravyj Sejm\u010dan,186\u00a0km). Sfocia nella Kolyma nel suo alto corso, a 1550\u00a0km dalla foce, presso l'insediamento omonimo. I suoi maggiori tributari sono Medve\u017e'ja e Verina, provenienti dalla destra idrografica.\nIl fiume, analogamente a tutti i fiumi del bacino, \u00e8 gelato in un periodo che va in media da ottobre a fine maggio. Il Sejm\u010dan attraversa una zona molto remota, dal clima molto rigido che provoca il bassissimo popolamento del suo bacino. "}
{"id": "5011814", "revid": "1494169", "url": "https://it.wikipedia.org/wiki?curid=5011814", "title": "Sejm\u010dan", "text": ""}
{"id": "5011821", "revid": "486946", "url": "https://it.wikipedia.org/wiki?curid=5011821", "title": "Gekij\u014dban Inazuma Eleven - Saiky\u014d gundan Ogre sh\u016brai", "text": ""}
{"id": "5011825", "revid": "28592", "url": "https://it.wikipedia.org/wiki?curid=5011825", "title": "\u041a\u043e\u043d\u0446\u0435\u0440\u0442", "text": ""}
{"id": "5011826", "revid": "28592", "url": "https://it.wikipedia.org/wiki?curid=5011826", "title": "R. W. Davies", "text": ""}
{"id": "5011827", "revid": "287204", "url": "https://it.wikipedia.org/wiki?curid=5011827", "title": "Aleksandr Ivanovic Guckov", "text": ""}
{"id": "5011838", "revid": "1573940", "url": "https://it.wikipedia.org/wiki?curid=5011838", "title": "Al-Mustadi'", "text": "Era figlio del precedente califfo, al-Mustanjid, e di una schiava armena di nome Gha\u1e0d\u1e0da. Fu costretto a nominare vizir uno degli assassini del padre, \u02bfA\u1e0d\u016bd al-D\u012bn, a causa della prepotente volont\u00e0 dell'ambiente di corte, finch\u00e9 pot\u00e9 liberarsene grazie all'aiuto fornitogli dall'Emiro Qaymaz.\nNon pass\u00f2 troppo tempo prima che anche Qaymaz entrasse in urto col Califfo, che fu assediato nella sua reggia nel 1175. L'invito fatto da al-Musta\u1e0d\u012b\u02be alla popolazione perch\u00e9 insorgesse in suo aiuto, fu accolto e Qaymaz dovette precipitosamente abbandonare il suo intento e mettersi in salvo, prima di morire di l\u00ec a poco, consentendo ad \u02bfA\u1e0d\u016bd al-D\u012bn di riprendersi la carica visirale. \nDurante il suo regno, Saladino mise definitivamente fine al califfato fatimide, andando ben al di l\u00e0 della sua funzione di visir, estendendo in tal modo il proprio controllo anche sull'Egitto, riconoscendo l'autorit\u00e0 (puramente formale) del Califfo abbaside e mantenendo il proprio vincolo di sottomissione feudale a Norandino. \nLo storico Ibn al-Jawzi scrisse che il califfo ridusse le tasse, diventando molto amato dai suoi sudditi, che fece costruire molte moschee, scuole e ribat (monasteri-fortezze). \nBeniamino di Tudela, che viaggi\u00f2 nei domini Abbasidi tra il 1160 e il 1173, scrisse: \nMor\u00ec nel 1180 mor\u00ec e gli succedette il figlio A\u1e25mad (al-N\u0101\u1e63ir li-d\u012bn All\u0101h)."}
{"id": "5011839", "revid": "80030", "url": "https://it.wikipedia.org/wiki?curid=5011839", "title": "Portale dello scalone di Palazzo della Loggia", "text": "Il portale dello scalone di palazzo della Loggia \u00e8 un complesso scultoreo in marmo e pietra di Gasparo Cairano, databile al 1503-1505 circa e conservato in loco in facciata all'edificio che ospita lo scalone del principale palazzo pubblico di Brescia.\nStoria.\nIl corpo dello scalone della Loggia, il quale tra l'altro ospita, al piano superiore, la sala dei Giureconsulti, e il portale su strada sono assenti dalla documentazione dell'epoca. L'edificio \u00e8 comunque contemporaneo alla Loggia e aveva la funzione di raggiungere il piano superiore del palazzo pubblico, attraverso un cavalcavia sul vicolo tra i due, prima che all'inizio del XX secolo venisse costruito il nuovo scalone monumentale all'interno. La targa marmorea con la data \"MDVIII\" (1508) infissa sul fronte del cavalcavia verso la piazza, tuttavia, indica verosimilmente l'anno di completamento del cantiere, la cui apertura \u00e8 stimata circa cinque anni prima.\nTra il 1503 e il 1508 circa, pertanto, sono da collocare anche gli ornamenti marmorei dell'edificio, tra cui il portale. Esso rimane in loco nei secoli successivi, conoscendo solo un parziale degrado dovuto all'esposizione alle intemperie, ed \u00e8 ancora oggi conservato nella collocazione originale.\nDescrizione e stile.\nL'edificio dello scalone riprende, in generale, gli stilemi rigorosi e monumentali dell'adiacente palazzo pubblico, ricalcandone le paraste giganti angolari e il fregio in marmo nero con la successione di protomi virili e leonine. Il portale, invece, \u00e8 improntato su un classicismo pi\u00f9 eccentrico e lezioso, tuttavia molto colto, sia come concezione generale, sia come soggetti raffigurati: l'ordine architettonico che inquadra il portale \u00e8 sostituito da elementi scultorei particolarmente elaborati e pregiati, il cui soggetto \u00e8 di pura invenzione, mentre l'intero complesso scultoreo appare come una sorta di finto assemblaggio di reperti antichi. Le due basi presentano un motivo a delfini intersecati, mentre i due capitelli ospitano rilievi molto aggettanti con festoni vegetali, teste grottesche e, al centro, un'aquila nel capitello di sinistra e due Pegasi rampanti in quello di destra, rinunciando in questo modo anche alla simmetria.\nQuesti motivi antiquari rinascimentali si trovano anche negli ornamenti della Loggia, tuttavia questo preciso abbinamento si riscontra perlomeno sul fregio del palazzo veneziano di Andrea Loredan, opera di Andrea Lombardo conclusa molto probabilmente entro il 1507. Il deliberato abbandono dell'ordine architettonico per l'inserimento di uno pseudocapitello, potrebbe avere come riferimento un capitello di lesena proveniente dal tempio di Marte Ultore a Roma, oggi conservato ai Mercati Traianei, gi\u00e0 noto all'epoca grazie a un disegno di Baldassarre Peruzzi. Il resto dell'ornamentazione del portale segue invece un'impostazione pi\u00f9 classica, con un fregio recante putti, frutti, uccelli e altre creature entro girali, il tutto nuovamente molto rilevato, coronato da frontone triangolare. I due pennacchi contengono invece due profili di \"Cesari\", mentre un busto a tutto tondo \u00e8 nel timpano superiore.\nL'autore delle parti scultoree \u00e8 stato riconosciuto da Vito Zani, nel 2010, in Gasparo Cairano. In particolare, lo studioso rileva le affinit\u00e0 tra i due profili di \"Cesari\" e le figure sul portale del duomo di Sal\u00f2, sia nelle fisionomie, sia nel particolare utilizzo del trapano, che viene identicamente utilizzato per esaltare la conformazione volumetrica. Anche lo stile decorativo diventa pi\u00f9 dilatato e dinamico, qui come a Sal\u00f2, con ricadute sull'esecuzione degli pseudocapitelli e del fregio. In generale, si nota come tutte le parti in rilievo siano ottenute operando con un profondo incavo del blocco, incrementando la resa dei chiaro-scuri. Il critico riconosce invece l'assenza di paternit\u00e0 del Cairano nella concezione del complesso scultoreo, in tal senso estraneo al suo stile, come evidenzia soprattutto il confronto con il portale di Sal\u00f2, del quale Gasparo fu probabilmente progettista, e con il portale del duomo di Chiari.\nAltro dettaglio particolarmente riuscito del portale \u00e8 il busto a tutto tondo nel timpano triangolare superiore, che lo Zani identifica come uno dei pi\u00f9 pregiati pezzi della carriera dello scultore, un ritorno molto felice al tema dei monumentali \"Cesari\" scolpiti alcuni anni prima per i fronti della Loggia. Il busto, in questo senso, rappresenta il pi\u00f9 alto risultato di Gasparo Cairano nella ricerca dell'espressione naturalistica delle figure umane e del loro sguardo. Questo potrebbe non essere un caso, infatti nessuna effigie antica \u00e8 identificabile come riferimento di questo busto, il cui soggetto potrebbe essere un personaggio reale, probabilmente un'autorit\u00e0 veneziana."}
{"id": "5011842", "revid": "1748167", "url": "https://it.wikipedia.org/wiki?curid=5011842", "title": "Teorema giapponese", "text": "In geometria piana, il cosiddetto teorema giapponese afferma che, qualsiasi sia la triangolazione di un poligono ciclico convesso, la somma dei raggi dei cerchi inscritti ai triangoli \u00e8 costante. \u00c8 anche vero l'inverso del teorema: se la somma dei raggi dei cerchi inscritti in una triangolazione risulta essere indipendente dalla triangolazione scelta, allora il poligono \u00e8 ciclico e pertanto inscrivibile ad una circonferenza.\nStoria.\nIl teorema giapponese compare per la prima volta tra le iscrizioni dei \"sangaku\", tavolette di legno recanti incisi problemi e teoremi di geometria piana, che venivano offerte ai templi scintoisti, e pi\u00f9 raramente a quelli buddisti, durante il periodo Edo giapponese (1603-1868). Molti dei \"sangaku\" sono andati perduti nel processo di modernizzazione che ha seguito il periodo Edo, ma attualmente ne sopravvivono circa 900 esemplari.\nSi ritiene che le origini del teorema siano da ricercarsi in Cina, tanto che il primo nome con cui fu noto in Giappone era \"teorema cinese\". Tuttavia, il matematico Ryokan Maruyama (1757-1816) trascrisse il teorema su un \"sangaku\" che offr\u00ec ad un tempio scintoista nel 1800: per questo, ai tempi il teorema era conosciuto anche col nome di \"teorema di Maruyama\". Nel 1905 il matematico Yoshio Mikami estese la validit\u00e0 del teorema, inizialmente definito soltanto per quadrilateri, anche a poligoni generici, e lo diffuse in Occidente mantenendone il nome originale. Il nome odierno \u00e8 stato infine attribuito da Nick MacKinnon in un articolo del \"The Mathematical Gazette\" del 1993.\nIl sangaku contenente questo teorema era esposto in un tempio scintoista localizzabile tra le odierne prefetture di Yamagata e Akita, ma la tavoletta originale \u00e8 attualmente irreperibile.\nDimostrazione.\nIl teorema giapponese pu\u00f2 essere facilmente dimostrato attraverso l'applicazione del teorema di Carnot per i triangoli, il quale afferma che, dato un triangolo qualsiasi, la somma algebrica delle distanze del centro della circonferenza circoscritta dai tre lati del triangolo equivale alla somma del circumraggio e dell'inraggio:\nNel membro sinistro dell'uguaglianza, le distanze sono da intendersi con segno positivo, se sono interne al triangolo o ne intersecano i lati, o con segno negativo, se sono completamente esterne al triangolo.\nOsserviamo che, con una triangolazione qualsiasi, un poligono di formula_2 lati viene sempre suddiviso in formula_3 triangoli, i quali hanno come circonferenza circoscritta il cerchio di partenza: ne consegue che, per ognuno dei triangoli, il circumraggio \u00e8 il medesimo. Per il generico triangolo formula_4 della triangolazione, il teorema di Carnot pu\u00f2 essere cos\u00ec riscritto:\nda cui\ndove formula_7 \u00e8 il circumraggio (pari al raggio della circonferenza di partenza), formula_8 \u00e8 l'inraggio e formula_9 la somma delle perpendicolari ai lati del formula_4-esimo triangolo. La somma degli inraggi degli formula_11 triangoli \u00e8 quindi:\nformula_13 \u00e8 una somma composta dalle perpendicolari ai lati del poligono ciclico, considerate una volta, e delle perpendicolari alle diagonali del poligono, considerate ognuna due volte. Ogni diagonale, infatti, rappresenta un lato in comune a due triangoli adiacenti, ma le perpendicolari ad essa sono assunte una volta con segno positivo, e una volta con segno negativo, poich\u00e9 i triangoli sono da parti opposte rispetto alla medesima diagonale. Ne consegue che esse si annullano a vicenda. Il termine sopra citato si riduce, pertanto, alla somma delle perpendicolari dal circumcentro agli formula_2 lati del poligono, la quale \u00e8 evidentemente costante e univocamente determinata una volta definito il poligono di partenza.&lt;br&gt;\nPoich\u00e9 il membro di destra della precedente uguaglianza \u00e8 costante e indipendente dalla triangolazione scelta, lo \u00e8 anche il membro di sinistra, cio\u00e8 la somma degli inraggi della triangolazione.\nDavid Richeson della Mathematical Association of America ha dimostrato che, dati una circonferenza di raggio formula_7 e il numero formula_2 di lati del poligono inscritto, l'formula_2-esimo poligono regolare \u00e8 quello che ha la somma degli inraggi pi\u00f9 elevata, e che tale somma tende a formula_18 al crescere di formula_2. Inoltre, ha dimostrato \u00e8 che possibile estendere il teorema anche a poligoni non convessi.\nAltre definizioni.\nIl teorema, noto anche come \"teorema giapponese per i poligoni ciclici\", \u00e8 la generalizzazione di una propriet\u00e0 simile definita per i quadrilateri inscritti in una circonferenza, nota come \"teorema giapponese per i quadrilateri ciclici\". Esso afferma che, suddividendo un quadrilatero ciclico con una diagonale, la somma degli inraggi dei due triangoli cos\u00ec ottenuti \u00e8 indipendente dalla scelta di detta diagonale. Inoltre, gli incentri delle due coppie di triangoli in cui il quadrilatero viene diviso dalle due diagonali giacciono sui vertici di un rettangolo."}
{"id": "5011843", "revid": "729019", "url": "https://it.wikipedia.org/wiki?curid=5011843", "title": "Stazione di Fabrica di Roma (FS)", "text": "La stazione di Fabrica di Roma \u00e8 una stazione ferroviaria senza traffico posta sulla ferrovia Civitavecchia-Orte, temporaneamente sospesa all'esercizio dal 1994. Serviva il comune omonimo della provincia di Viterbo.\nStoria.\nPoco prima della chiusura in quel tratto di linea si stavano effettuando lavori di ammodernamento per la trasformazione in DCO con CTC. Erano stati automatizzati tutti i passaggi a livello e al posto dei vecchi segnali ad ala erano stati installati nuovi segnali luminosi a vele tonde e quadra.\nLa stazione al 2002 risultava impresenziata insieme ad altri impianti sulla linea.\nStrutture e impianti.\nLa stazione \u00e8 composta da un fabbricato viaggiatori e da uno scalo merci. Questo era costituito da due tronchini di raccordo, da un piano caricatore, da un magazzino e da una stadera a ponte. Accanto a destra dell'edificio di stazione trovava posto il fabbricato per i servizi igienici mentre a sinistra dello stesso vi \u00e8 una torre dell'acqua, usata ai tempi del vapore, collegata alla colonna idraulica posta in mezzo ai binari.\nDai binari tronchi 3 e 4 della stazione si dirama anche un raccordo ferroviario che porta alla stazione ATAC di Fabrica di Roma collocata sulla ferrovia Roma-Civita Castellana-Viterbo, utilizzato per il trasporto materiali e mezzi. Grazie a questo raccordo elettrificato la stazione \u00e8 spesso utilizzata come deposito per lo stazionamento dei rotabili della Roma-Civita Castellana-Viterbo.\nMovimento.\nLa stazione era interessata, oltre al traffico della Civitavecchia-Orte, anche dal traffico generato dalla ferrovia dell'ATAC e dall'adiacente stazione ferroviaria omonima. Dopo la chiusura venne utilizzata solamente come deposito per l'accantonamento di materiale rotabile.\nServizi.\nLa stazione disponeva di:"}
{"id": "5011844", "revid": "1305772", "url": "https://it.wikipedia.org/wiki?curid=5011844", "title": "Stazione di Fabrica di Roma", "text": ""}
{"id": "5011847", "revid": "363629", "url": "https://it.wikipedia.org/wiki?curid=5011847", "title": "Alina St\u0103nil\u0103", "text": ""}
{"id": "5011854", "revid": "163662", "url": "https://it.wikipedia.org/wiki?curid=5011854", "title": "Vignaiole", "text": ""}
{"id": "5011855", "revid": "767487", "url": "https://it.wikipedia.org/wiki?curid=5011855", "title": "Scratch My Back (film 1907)", "text": "Scratch My Back \u00e8 un cortometraggio muto del 1907. Non si conosce il nome del regista che non viene riportato nei credit.\nTrama.\nIl prurito alla schiena assale un uomo che non riesce a grattarsi finch\u00e9 non finisce per cercare sollievo grattandosi contro un poliziotto.\nProduzione.\nIl film fu prodotto dalla Gaumont British Picture Corporation.\nDistribuzione.\nDistribuito dalla Gaumont British Distributors e dalla Kleine Optical Company, usc\u00ec nelle sale cinematografiche britanniche nel luglio 1907."}
{"id": "5011869", "revid": "767487", "url": "https://it.wikipedia.org/wiki?curid=5011869", "title": "Scratch My Back (film 1920)", "text": "Scratch My Back \u00e8 un film muto del 1920 diretto da Sidney Olcott.\nProduzione.\nIl film fu prodotto dall'Eminent Authors Pictures Inc.\nVenne girato negli studi The Lot, al 1041 di N. Formosa Avenue, a West Hollywood.\nDistribuzione.\nDistribuito dalla Goldwyn Distributing Company, il film venne presentato in prima a New York il 4 giugno 1920, uscendo poi nelle sale cinematografiche USA il 19 giugno.\nNon si conoscono copie ancora esistenti della pellicola che viene ritenuta presumibilmente perduta."}
{"id": "5011875", "revid": "797136", "url": "https://it.wikipedia.org/wiki?curid=5011875", "title": "Alwyn George", "text": ""}
{"id": "5011876", "revid": "287204", "url": "https://it.wikipedia.org/wiki?curid=5011876", "title": "Cayenne (The Beatles)", "text": "Lo strumentale Cayenne \u00e8 una delle prime composizioni originali dei Beatles. Composta dal solo Paul McCartney, non fu accreditata alla coppia Lennon-McCartney, sebbene la \"partnership\" fosse gi\u00e0 in atto. \u00c8 stata registrata nella casa della sua famiglia al numero 20 di Forthlin Road, Liverpool, nella prima met\u00e0 del 1960; in seguito, venne sporadicamente interpretata dal vivo. Il pezzo, che ricorda molto le melodie degli Shadows, \"band\" per\u00f2 detestata dai futuri Fab Four, venne incluso sull'\"Anthology 1\" del 1995, assieme ad altre due canzoni registrate nella stessa occasione: \"Hallelujah, I Love Her So\" e \"You'll Be Mine\". Per la pubblicazione, \u00e8 stato compiuto un \"edit\" sul nastro: dalla durata di 2:30 apparsa su molti \"bootlegs\", sul disco ufficiale dura solo 1:14; questo \u00e8 causato da un finale anticipato ed in generale da una maggiore velocit\u00e0 del pezzo."}
{"id": "5011880", "revid": "767487", "url": "https://it.wikipedia.org/wiki?curid=5011880", "title": "Heartsease", "text": "Heartsease \u00e8 un film muto del 1919 diretto da Harry Beaumont. La sceneggiatura di Edfrid A. Bingham si basa sull'omonimo lavoro teatrale di Charles Klein e J.I.C. Clarke, andato in scena in prima a Broadway l'11 gennaio 1897. Prodotto dalla Goldwyn Pictures Corporation, il film aveva come interpreti Tom Moore, Helene Chadwick, Larry Steers, Alec B. Francis, Sidney Ainsworth, Rosemary Theby.\nTrama.\n\"Heartsease\" \u00e8 il titolo di una canzone che Eric Temple, un compositore squattrinato, dedica alla bella Margaret Neville, una vicina di casa della zia che Eric \u00e8 andato a trovare in Irlanda insieme a sua sorella Alice. Lord Neville vorrebbe per\u00f2 che Margaret sposasse Sir Geoffrey Pomfret, mentre Lady Neville, sua moglie, paga segretamente alcuni debiti contratti dal padre - ora defunto - di Eric, debiti che avevano provocato la rovina finanziaria del giovane. Pomfret rivela a Neville del denaro versato da sua moglie al suo rivale, lasciando intendere che tra i due ci sia una relazione: Lord Neville, allora, accusa Eric di non essere altro che un avventuriero e lo caccia di casa. Anche Margaret rimane sconvolta e si rifiuta di rivedere l'innamorato che viene picchiato dagli uomini di Pomfret. I colpi fanno perdere la memoria a Eric.\nIntanto, a teatro, viene messa in scena un'opera scritta da Pomfret, pure lui compositore. In realt\u00e0, le musiche sono di Eric ed erano state mandate a un impresario da Lady Neville che voleva aiutare il giovane. Con i suoi maneggi, Pomfret si era fatto passare per l'autore dell'opera che ora tutti credono sua: ma, alla prima, Margaret, sentendo suonare \"Heartsease\", si rende conto che l'opera \u00e8 quella di Eric. Pomfret viene sbugiardato ed emarginato dalla societ\u00e0, mentre i due innamorati possono finalmente coronare il loro sogno d'amore.\nProduzione.\nIl film fu prodotto dalla Goldwyn Pictures Corporation.\nDistribuzione.\nIl copyright del film, richiesto dalla Goldwyn Pictures Corp., fu registrato l'8 agosto 1919 con il numero LP14063. In Svezia, il film usc\u00ec il 18 ottobre 1920 con il titolo \"Stulen \u00e4ra\".&lt;br&gt;\nDistribuito dalla Goldwyn Distributing Company, il film usc\u00ec nelle sale cinematografiche statunitensi il 24 agosto 1919.\nNon si conoscono copie ancora esistenti della pellicola che viene considerata presumibilmente perduta."}
{"id": "5011883", "revid": "438678", "url": "https://it.wikipedia.org/wiki?curid=5011883", "title": "Prix d'Amerique", "text": ""}
{"id": "5011885", "revid": "767487", "url": "https://it.wikipedia.org/wiki?curid=5011885", "title": "Sushil Kumar Singh", "text": "Statistiche.\nPresenze e reti nei club.\n\"Statistiche aggiornate al 3 dicembre 2017.\""}
{"id": "5011886", "revid": "212348", "url": "https://it.wikipedia.org/wiki?curid=5011886", "title": "Moonlight Bay", "text": "Moonlight Bay \u00e8 una canzone dell'American Quartet, pubblicata nel 1912. La musica \u00e8 stata composta da Percy Wenrich ed il testo da Edward Madden. Sono state numerose le \"covers\" al pezzo: fra le pi\u00f9 importanti, si annoverano Alice Faye (1940, nel film \"Tin Pan Alley\"), Claude Thornhill and His Orchestra (1944), i Chordettes (1950), Doris Day (1951, nel film \"On Moonlight Bay\"), i Drifters (1958), Cliff Richard with Norrie Paramor and His Orchestra (1963), ed i Beatles (1995).\nLa \"cover\" dei Beatles.\nI Beatles apparvero sul \"Morecambe and Wise show\" nel dicembre 1963. Nel corso della trasmissione, girata agli ATV Studios di Borehamwood, la \"band\" esegu\u00ec \"This Boy\", \"All My Loving\", \"I Want to Hold Your Hand\" e \"Moonlight Bay\". Questa venne introdotta con:\nUn classico del periodo, serv\u00ec come brano conclusivo del programma. Interpretando questo, i Beatles e Wise erano vestiti con cappelli da marinai e giacche bianche a strisce, mentre Morecambe \u00e8 vestito con un \"Beatle haircut\" ed una giacca. Inoltre, quest'ultimo inserisce battute fra i versi, nelle quali viene citata \"Twist and Shout\" e Ringo viene soprannominato \"Bongo\"."}
{"id": "5011887", "revid": "110159696", "url": "https://it.wikipedia.org/wiki?curid=5011887", "title": "Kuma to interi", "text": " \u00e8 una raccolta di storie autoconclusive di \"basso\", pseudonimo di Natsume Ono. I capitoli autoconclusivi ed indipendenti sono tutti ambientati in Italia - eccetto l'ultimo che presenta uno sfondo giapponese - ed hanno prevalentemente come tema principale la politica italiana.\nTrama.\nCon te.\nUn cameriere di un ristorante d'alta classe si concede spesso ai suoi clienti e cos\u00ec finisce per andare a letto coll'ex-capo di stato, Callaro. Raccontatolo al suo amante fisso, il politico \"di terza classe\" Albino Dolci, Neri, provocandone la gelosia, finisce per litigarvi furiosamente. Separatosi dal ragazzo, Albino, realizzando d'amare il ragazzo e desideroso di mostrare il proprio peso e valore politici, decide di fare un comizio per strada. Sopraggiunge intanto Neri che, dispiaciuto per aver offeso Albino, vuole riconciliarsi con lui; trovatolo davanti al Parlamento gli balza in braccio, dichiarando il suo amore per lui e baciandolo di fronte alla folla. Il gesto attira naturalmente l'attenzione di molti paparazzi e cos\u00ec, la coppia ormai riconciliata, vede la propria foto su tutti i giornali del giorno dopo.\nOrso e intellettuale.\nFausto Callaro, ormai ex-primo ministro ma pur sempre figura politica di spicco della politica italiana, \u00e8 spesso al centro dell'attenzione dei media, che - se non fossero controllati strettamente dal fratello di Callaro - offrirebbero al pubblico i continui scandali suscitati dalla condotta amorale dell'ex-premier. Callaro, infatti, \u00e8 costantemente a caccia di ragazzi giovani e carini coi trascorrere la serata ed appagare la sua libido.\nFinch\u00e9, durante una vacanza in un resort esotico, non conosce Bruno Baldini, fotografo e cameraman per una rivista.\nDisprezzando l'aspetto trasandato e \"selvaggio\", \"da orso\" del ragazzo, Callaro lo tratta con sufficienza, decidendo tuttavia di accompagnarlo per i luoghi turistici naturali pi\u00f9 caratteristici. Durante l'escursione i due rimangono isolati in un rifugio di montagna e tra i due scoppia la passione.\nTornato a Roma, Callaro si informa sul giovane amante e scopre, dal fratello, che egli \u00e8 un paparazzo e che perci\u00f2 potrebbe ricattarlo. Deciso, a malincuore, a troncare la storia con l'affascinante fotografo, Callaro viene raggiunto da Bruno, che gli consegna le fotografie scattate in vacanza. Queste si rivelano essere degli scatti senza alcun fine scandalistico, ma le mere foto di un giovane uomo innamorato, cos\u00ec i due continuano la loro difficile storia.\nManifesto.\nUn sottosegretario del partito di Callaro, rincasando la sera tardi, si imbatte in un vandalo intento a fare dei graffiti proprio sui manifesti politici ritraenti il leader di partito. Infuriato, il giovane sgrida il coetaneo. Qualche sera dopo, rincontrandolo e sorprendendolo nella stessa occupazione, il politicante, fuori di s\u00e9 e provocato con strafottenza, arriva a scarabocchiargli in faccia. Subito rinsavito, per scusarsi della'tto sconsiderato invita il ragazzo a casa propria finendo di fatto per avere con questi una relazione sessuale. I giorni successivi, turbato dalla scoperta della propria omosessualit\u00e0, pur non ammettendolo a se stesso il sottosegretario ricerca il giovane e, quando una sera, quest'ultimo gli si presenta a casa, in preda all'imbarazzo e alla confusione pi\u00f9 totale, fugge.\nSolamente dopo un affannoso inseguimento il giovane politico ammetter\u00e0 i propri sentimenti, al giovane e a se stesso.\nDiscorso del gelato.\nTre ragazzi, grandi estimatori di gelati, sono seduti ad un bar consumando il loro cibo preferito. Discutono di gusti, indecisi su quale sia il migliore, e di gelaterie, tra cui eleggono campionessa imbattuta quella di Marcello, dolendosi che sia chiusa a causa del matrimonio del proprietario. Quando arrivano poi a parlare, con leggerezza e per scherzo, della possibilit\u00e0 di sposarsi all'unanimit\u00e0 concordano di scegliere - come torta nuziale - una torta gelato.\nUomo che \u00e8 stato inseguito.\nIl sottosegretario del capitolo \"Manifesto\" corre disperatamente, inseguito dal vandalo con cui ha intrecciato una relazione. Sfinito, viene raggiunto dal ragazzo che gli offre del gelato preso alla gelateria di Marcello e gli chiede spiegazioni; il giovane politico \u00e8 di nuovo incerto se continuare o meno la sua relazione omosessuale: \u00e8 infatti stato scelto come candidato alle future elezioni e il partito di cui fa parte non riconosce diritti ai gay. Questo lo costringe ad evitare di farsi vedere accompagnato dall'amante, sebbene lui stesso non voglia separarsi da quest'ultimo. \nLa camera del primo pomeriggio.\nDopo aver fatto sesso, il figlio del gelataio Marcello offre al suo compagno del gelato. Il dolce \u00e8 di fatto un nuovo gusto cui il padre e il figlio hanno da poco lavorato e che quest'ultimo ha deciso di offrire in esclusiva all'amante. Quest'ultimo, colpito dalla gentilezza, non pu\u00f2 che commuoversi.\nSigaro.\nIl politico Oliviero, accanito fumatore di sigari, vive come una vera sfida e tormento la giornata mondiale per la lotta contro il fumo e cos\u00ec trascorre tutta la giornata in Parlamento profondamente indispettito nonostante i tentavi di Marco, collega e compagno - al lavoro come nella vita privata. A fine giornata, elusi i paparazzi, la coppia si concede un bacio, prima che Oliviero torni alle sue abitudini di fumatore, godendo cos\u00ec l'occasione di trovarlo finalmente non pregno di fumo.\nRicco e riparatore.\nUn idraulico viene chiamato da un uomo abbiente a causa di una perdita. Colpito dallo sfarzo e dalla vastit\u00e0 dell'appartamento, il lavoratore rimane a lungo a controllare il sistema idraulico. Una volta finito il lavoro e rintracciato tra le innumerevoli stanze il ricco proprietario, scopre che questi nel frattempo ha preparato una romantica cena intima per loro due.\nKuroda e Kumoi, dopo aver trascorso la serata a bere con alcuni amici per locali, decidono di trascorrere la notte a casa di quest'ultimo. Kuroda, ormai completamente ubriaco, si getta sul letto dell'amico, che, indispettito, gli rimprovera di far puzzare d'alcol tutta casa. Prima di prendere sonno, Kurodafa in tempo ad accorgersi che Kumoi - dall'ultima volta che ha pernottato a casa dell'amico - non ha ancora messo in ordine l'abitazione. Kumoi, assopitosi Kuroda, non pu\u00f2 far a meno di ricordarsi della sera precedente, quando \u00e8 andato a letto con il compagno di bevute e, incapace di prendere sonno, si sofferma ad ammirare il volto dell'amico addormentato."}
{"id": "5011889", "revid": "247222", "url": "https://it.wikipedia.org/wiki?curid=5011889", "title": "Oltre gli alberi", "text": "Oltre gli alberi \u00e8 un album del cantautore italiano Enzo Gragnaniello, pubblicato dalla casa discografica Sugar e distribuito dalla Universal nel 1999.\nContiene fra gli altri il brano \"Alberi\", presentato al Festival di Sanremo 1999.\nI pezzi sono stati composti dallo stesso Gragnaniello, ad eccezione di \"Mambo do\"', che porta invece la firma di Joe Amoruso."}
{"id": "5011890", "revid": "1982", "url": "https://it.wikipedia.org/wiki?curid=5011890", "title": "Emigrazione italiana in Brasile", "text": " \nL'emigrazione italiana in Brasile fu un fenomeno migratorio avvenuto fra la fine del XIX e la prima met\u00e0 del XX secolo. Tale flusso migratorio tocc\u00f2 il suo apice durante periodo tra il 1880 e il 1930. Gli italo-brasiliani sono concentrati principalmente negli stati del Sud e del Sudest del Brasile.\nGli italo-brasiliani sono per la maggior parte discendenti dagli emigrati italiani che raggiunsero il Brasile tra il 1870 e 1960. Secondo una stima dell'ambasciata italiana in Brasile, nel 2013 vivevano nel paese circa 30 milioni di discendenti di immigrati italiani (circa il 15% della popolazione brasiliana), la met\u00e0 di quella dello stato di San Paolo. \u00c8 importante notare, tuttavia, che ricerche in merito non sono condotte dal Censo del Brasile (Censo Brasileiro) e quelle dell'ambasciata italiana sono da considerarsi non esaustive.\nGli italo-brasiliani sono considerati la maggiore popolazione di oriundi (discendenti di italiani) fuori dal paese. Molti italo-brasiliani mantengono certi costumi tradizionali italiani. Il contributo degli italiani \u00e8 notevole in tutti i settori della societ\u00e0 brasiliana, principalmente nel cambiamento socio-economico che gli italiani produssero sia nei campi che nelle citt\u00e0. Possiamo rimarcare lo stile di vita profondamente cattolico, cos\u00ec come le loro influenze su arte, musica, architettura, alimentazione e nello spirito imprenditoriale italiano nell'apertura delle imprese, e inoltre come lavoratori. In ambito agricolo possiamo sottolineare l'introduzione di nuove tecniche agricole, e principalmente nella divisione del latifondo in piccole propriet\u00e0 agricole e nell'introduzione della policoltura. La grande maggioranza degli italo-brasiliani sono nel Sud e nel Sud-Est del Brasile, ma ci sono italo-brasiliani anche in altre zone del Brasile. Molti italo-brasiliani gi\u00e0 residenti in Brasile, specialmente al sud, migrarono negli Stati del Centro-Oeste\u00a0\u2013specialmente nel Mato Grosso do Sul. Negli stati di Rio Grande do Sul, Santa Catarina, Paran\u00e1 e Esp\u00edrito Santo alcuni italo-brasiliani parlano ancora italiano e altri dialetti regionali italiani tra cui il veneto che ha dato origine al talian, una lingua mista col portoghese. Ma i figli di emigrati pi\u00f9 giovani parlano solamente il portoghese.\nSituazione precedente e inizio dell'emigrazione.\nGli italiani iniziarono ad emigrare in maniera significativa in Brasile a partire dal 1870. Ci\u00f2 che pi\u00f9 li spinse furono le trasformazioni socio-economiche in corso nel Nord dell'Italia, che danneggiarono soprattutto i proprietari di terre. Questo movimento curiosamente si svilupp\u00f2 pochi anni dopo l'Unificazione d'Italia.\nIl XIX Secolo fu marcato da un'intensa massa migratoria che usc\u00ec dall'Europa. L'alta crescita della popolazione che and\u00f2 di pari passo con il processo di industrializzazione incise direttamente sulle opportunit\u00e0 di impiego nel continente. Secondo una stima, tra il 1870 e il 1970, emigrarono circa 28 milioni di italiani (approssimativamente la met\u00e0 dell'attuale popolazione). Tra le destinazioni c'erano diversi paesi europei, l'America del Nord e l'America del Sud.\nNon solo la popolazione italiana, ma gran parte dell'Europa viveva in povert\u00e0 nel XIX secolo. La transizione da un modello di produzione feudale verso un sistema capitalista caus\u00f2 non pochi problemi nel continente europeo. Le terre erano concentrate nelle mani di pochi proprietari e c'erano alte tasse sulla propriet\u00e0, perci\u00f2 spesso i proprietari erano costretti a indebitarsi chiedendo prestiti. C'era inoltre una concorrenza sleale con le grandi propriet\u00e0 rurali, e ci\u00f2 rendeva il prezzo dei prodotti dei piccoli proprietari molto bassi, perci\u00f2 gran parte della manodopera fu costretta a spostarsi su altri settori emergenti dell'industria che tuttavia non riusciva a impiegare tutti e nelle citt\u00e0 c'era un alto tasso di disoccupazione. Per questo motivo, milioni di contadini, che prima erano proprietari terrieri, diventarono semplicemente braccianti nelle grandi fabbriche agricole. Pur coloro che continuarono ad amministrare la propria terra non riuscivano a trarre sostento da essa. Questo problema si verific\u00f2 anche perch\u00e9 le terre venivano trasmesse come eredit\u00e0 ai figli: quando una famiglia era molto numerosa un appezzamento di terra veniva suddiviso in porzioni molto piccole; nessuno dei figli riusciva cos\u00ec ad ottenere una decorosa rendita dal suo campo.\nNel XIX secolo la popolazione europea crebbe molto (quasi due volte e mezza tanto) peggiorando ancora di pi\u00f9 i problemi sociali nel continenti. Descrivendo il Veneto dell'Ottocento, regione italiana dalla quale emigrarono circa il 30 % degli italiani in Brasile, lo storico Emilio Franzina scrisse: \"si poteva morire per la denutrizione e l'unico alimento della classe rurale era la polenta, visto che la carne di manzo era una leggenda e il pane di farina di grano inaccessibile per il suo alto prezzo\". In altre regioni d'Italia e in altri paesi europei la situazione non era diversa: la fame e la miseria falcidiarono l'Europa. Il contadino europeo aveva grande amore per il suo pezzo di terra e tutta la sua esistenza girava intorno alla manutenzione della sua propriet\u00e0. Il suo mondo non andava al di l\u00e0 della comunit\u00e0 a cui apparteneva e il suo ideale economico era l'autosufficienza. Il continente americano, appare, in questo contento, come un destino sognato da milioni di europei che emigravano con la speranza di diventare grandi proprietari terrieri.\nFu cos\u00ec che milioni di contadini europei, che non conoscevano nulla al di l\u00e0 della propria campagna, divennero emigranti. Inizialmente cercavano lavoro nelle citt\u00e0. Successivamente nei paesi vicini, ma quando vedevano che non c'era altro da fare optavano per l'emigrazione transoceanica. Stati Uniti d'America, Canada e Argentina erano paesi che attraevano un gran numero di emigranti. Il Brasile, dal canto suo, attu\u00f2 una sorta di immigrazione sovvenzionata, in quanto il governo brasiliano pagava gli immigranti che entravano nel paese. Dalla fine delle Guerre Napoleoniche fino al 1930, emigrarono circa 60 milioni di europei. Di questi, il 71% per l'America del Nord, il 21% per l'America del Sud (soprattutto Argentina e Brasile) e il 7% in Australia. Gli italiani superarono anche gli spagnoli e i portoghesi quanto a emigrazione in Sudamerica. Degli 11 milioni di immigranti che entrarono in America Latina il 38% erano italiani, il 28% spagnoli e l'11% portoghesi.\nIl Brasile come destinazione.\nPer comprendere il fenomeno dell'immigrazione italiana in Brasile, \u00e8 necessario analizzare i vari aspetti del paese durante il XIX secolo. Nella prima met\u00e0 del secolo, la Gran Bretagna, superpotenza dell'epoca, fece molta pressione sul Brasile, affinch\u00e9 mettesse fine al traffico di schiavi neri dall'Africa, che suppliva alla mancanza di manodopera. La Legge Eus\u00e9bio de Queir\u00f3s proib\u00ec il traffico di schiavi nel 1850 e, a partire da quel momento, inizi\u00f2 a mancare la forza lavoro nelle zone in cui si stava espandendo la cultura del caff\u00e8. Tutto ci\u00f2 fu parzialmente risolto con l'importazione di schiavi dal Nordest.\nIn quest'epoca, sorse nella parte occidentale dello Stato di San Paolo Paulista un gruppo di proprietari terrieri che, pressato per la mancanza di manodopera schiavile, difendeva l'utilizzo di manodopera libera nelle piantagioni di caff\u00e8, opponendosi politicamente ai proprietari terrieri della Valle del Para\u00edba, padroni di un gran numero di schiavi. Il Brasile viveva allora un periodo di fermento di idee abolizioniste. Nuove leggi, come la Legge del Ventre Libero (1871) e la Legge dei Sessagenari (1885) annunciavano la prossima fine della schiavit\u00f9. Allo stesso tempo, la popolazione degli schiavi invecchiava durante la seconda met\u00e0 del XIX secolo, senza che la riproduzione naturale fosse sufficiente per sopperire alla necessit\u00e0 di manodopera nei lavori agricoli che si espandevano o per colonizzare la terre ancora incolte nel sud del Brasile. Secondo un errore comune la liberazione degli schiavi nel 1888 avrebbe provocato la mancanza di manodopera nei campi, perch\u00e9 gli schiavi avrebbero abbandonato le fattorie per inurbarsi. Ci\u00f2 avvenne solo in pochi casi, e soltanto nella Valle del Para\u00edba, dove l'industria del caff\u00e8 era in forte calo di produzione. Invece, nell'allora provincia di San Paolo, le piantagioni di caff\u00e8 prosperavano e necessitavano sempre pi\u00f9 manodopera.\nDa poco, l'Italia aveva vissuto le guerre di indipendenza. Alla fine di queste guerre, l'economia italiana era rimasta debilitata, con alti tassi di crescita demografica e di disoccupazione. Gli Stati Uniti d'America, che attraevano il maggior numero di immigranti, iniziarono a porre barriere all'ingresso degli stranieri. Tali fattori porteranno, a partire dagli anni 1870, all'inizio di una massiccia immigrazione di italiani in Brasile.\nAlla fine del XIX secolo e all'inizio del XX, le idee del darwinismo sociale e dell'eugenetica razziale erano in voga grande nel pensiero scientifico mondiale. Nella misura in cui queste idee erano accettate e divulgate dalla comunit\u00e0 scientifica nazionale, l'immaginario socio-politico brasiliano inizi\u00f2 a considerare che i brasiliani erano incapaci di sviluppare il paese, in quanto erano, in grande maggioranza, neri o meticci. Si inizi\u00f2 a pianificare una politica di immigrazione, non solo con il proposito di reperire la manodopera necessaria o di colonizzare terreni incolti, ma anche per aumentare il numero dei bianchi nella popolazione brasiliana. In questo progetto sociale, i neri e i meticci sarebbero dovuti a poco a poco sparire dalla popolazione brasiliana, attraverso il miscelamento con gli immigrati europei.\nIn questo contesto, l'immigrante italiano era preferito perch\u00e9 bianco e cattolico quindi la sua assimilazione nella societ\u00e0 brasiliana era considerata pi\u00f9 facile e avrebbe contribuito alla diminuzione delle etnie non bianche nella popolazione.\nBisogna mettere in luce che non era solo il Brasile che perseguiva politiche che privilegiavano certi gruppi di immigranti per le loro caratteristiche razziali o religiose. Vari paesi del mondo preferivano in quel tempo gli immigranti dal Nord Europa rispetto a quelli dell'Europa meridionale.\nL'immigrazione italiana in Brasile divenne significativa a partire dal 1870 circa e si trasform\u00f2 in un fenomeno di massa fra il 1887 e il 1902, influenzando decisamente l'aumento della popolazione del Brasile. Fra il 1880 e il 1924, entrarono in Brasile pi\u00f9 di 3,6 milioni di immigranti, di cui il 38% erano italiani. Se si considera il periodo fra il 1880 e il 1904, gli italiani rappresentano il 57,4% degli immigrati. Un distante secondo posto spettava ai portoghesi, seguiti dagli spagnoli e dai tedeschi. Il Brasile fu il terzo paese per numero di italiani immigrati fra gli anni 1880 e la Prima guerra mondiale, subito dopo gli Stati Uniti (5 milioni di italiani fra il 1875 e il 1913) e l'Argentina (2,4 milioni).\nVerso il 1900, appaiono sulla stampa italiana notizie sulle pessime condizioni di vita degli emigranti italiani che non potevano abbandonare le \"fazendas\" di caff\u00e8 dove lavoravano, perch\u00e9 dovevano ripagare i debiti relativi soprattutto al pagamento dei costi del loro viaggio. Perci\u00f2 nel 1902, il governo italiano emise il decreto Prinetti, che proibiva l'immigrazione sussidiata dei cittadini italiani in Brasile. Il flusso degli immigranti diminu\u00ec bruscamente, poich\u00e9, a partir da allora, ogni cittadino italiano che voleva emigrare in Brasile, doveva avere il denaro necessario per pagarsi il passaggio."}
{"id": "5011892", "revid": "797136", "url": "https://it.wikipedia.org/wiki?curid=5011892", "title": "Subrata Pal", "text": "Carriera.\nMohun Bagan.\nPal inizia la sua carriera nel Mohun Bagan. Durante la finale di Federation Cup contro il Dempo il 5 dicembre 2004, \u00e8 stato coinvolto nell'incidente in cui l'attaccante del Dempo Cristiano J\u00fanior ha perso la vita dopo la collisione tra i due. Di conseguenza Pal venne sospeso per due mesi.\nEast Bengal.\nDopo aver giocato per il Mohun Bagan AC, firma per i rivali\u00a0del Kingfisher East Bengal FC nel 2007 e fu uno dei migliori giocatori della stagione 2007-2009. Fu nominato\u00a0miglior portiere dell'\u00a0I-League nel 2007 portando la sua squadra a giocare l'AFC Cup 2008.\nPrayag United.\nPal ha firmato per\u00a0il Prayag United SC il 9 maggio 2012.\u00a0\u00a0Ha fatto il suo debutto per il club il 7 ottobre 2012 contro\u00a0Air India\u00a0nello\u00a0Stadio di Salt Lake\u00a0a\u00a0Calcutta\u00a0in cui Prayag United \u00e8 riuscito a vincere 5-1.\nFC Vestsjaelland.\nIl 9 gennaio 2014 \u00e8 stato confermato che Pal aveva firmato per\u00a0il Vestsj\u00e6lland,\u00a0club militante nella\u00a0Superliga danese, diventando cos\u00ec il quinto calciatore indiano a giocare professionalmente all'estero, il secondo ad aver giocato in un campionato europeo di alto livello e il primo portiere indiano a giocare all'estero.\u00a0\nMumbai City FC.\nIl 1\u00ba luglio 2014 torna in India firmando un contratto nel Mumbai City FC, club militante nell'Indian Super League.\nStatistiche.\nPresenze e reti nei club.\n\"Statistiche aggiornate al 28 gennaio 2022.\""}
{"id": "5011894", "revid": "110157", "url": "https://it.wikipedia.org/wiki?curid=5011894", "title": "Lega Nazionale A 2013-2014 (pallavolo femminile)", "text": "La Ligue Nationale A 2013-2014 si \u00e8 svolta dal 19 ottobre 2013 al 23 aprile 2014: al torneo hanno partecipato 9 squadre di club svizzere e la vittoria finale \u00e8 andata per la nona volta, la quinta consecutiva, al Volero Z\u00fcrich.\nRegolamento.\nLa competizione prevede che tutte le squadre si incontrino in due volte in gironi di andata e ritorno, al termine dei quali le prime sei classificate disputano play-off, mentre le ultime quattro prendono parte ai play-out. Ai play-off tutte le squadre si incontrano nuovamente per due volte; le prime due classificate accedono alla finale scudetto, mentre terza e quarta classificata si qualificano per la finale 3\u00ba posto. I play-out hanno la medesima forma dei play-off, le prime due qualificate ottengono la salvezza diretta, mentre le ultime due accedono ad un mini torneo con le prime due classificate della serie cadetta al termine del quale le prime due classificate ottengono la salvezza o l'eventuale promozione."}
{"id": "5011895", "revid": "797136", "url": "https://it.wikipedia.org/wiki?curid=5011895", "title": "Francis Fernandes", "text": ""}
{"id": "5011900", "revid": "247222", "url": "https://it.wikipedia.org/wiki?curid=5011900", "title": "Nonsoloamore", "text": "Nonsoloamore \u00e8 il secondo album del cantautore italiano Dario Gay, ai tempi noto come \"Dario Gai\", pubblicato dalla casa discografica RCA nel 1991.\nContiene fra gli altri il brano \"Sorelle d'Italia\", presentato al Festival di Sanremo 1991.\nI pezzi sono stati composti dallo stesso artista, ad eccezione di \"Notte di stelle\", che porta la firma di Luigi Schiavone ed Enrico Ruggeri e che era gi\u00e0 stato inciso da quest'ultimo nell'album \"Il falco e il gabbiano\", uscito l'anno precedente."}
{"id": "5011903", "revid": "797136", "url": "https://it.wikipedia.org/wiki?curid=5011903", "title": "Nirmal Chettri", "text": "Carriera.\nDopo aver militato nelle giovanili del Sikkim, nel 2007 si trasferisce all'Air India. La stagione successiva viene ceduto al East Bengal, squadra nella quale milita fino al 2012. Viene quindi ceduto al Mohun Bagan, con cui colleziona 25 presenze e una rete. Nel 2013 viene ceduto in prestito secco al Mohammedan. Il 1\u00ba luglio 2014 ritorna al Mohun Bagan, che il giorno stesso lo cede a titolo definitivo al Kerala Blasters. Nel gennaio 2015 viene girato in prestito al Dempo. Nel giugno del 2015 torna al Kerala Blasters, ma a seguito di un infortunio viene tolto dalla lista dei giocatori. Viene quindi ceduto a titolo definitivo al Dempo. Il 25 maggio 2016 viene acquistato a titolo definitivo dal NorthEast United."}
{"id": "5011932", "revid": "11959", "url": "https://it.wikipedia.org/wiki?curid=5011932", "title": "Al-Mustadi", "text": ""}
{"id": "5011934", "revid": "726373", "url": "https://it.wikipedia.org/wiki?curid=5011934", "title": "Hotel allo sbando", "text": "Hotel allo sbando (\"The Hotel Inspector\") \u00e8 un programma televisivo britannico di genere documentario trasmesso da Channel 5 nel Regno Unito.\nIn Italia \u00e8 trasmesso in prima visione da Sky Uno, mentre in chiaro va in onda su Cielo.\nA partire dalla quarta stagione Alex Polizzi ha preso il posto di Ruth Watson alla conduzione del programma."}
{"id": "5011938", "revid": "88740", "url": "https://it.wikipedia.org/wiki?curid=5011938", "title": "Gigea (moglie di Aminta III)", "text": "Biografia.\nSi hanno poche notizie della vita di Gigea; gli studiosi suppongono che appartenesse alla dinastia Argeade a causa dell'omonimia con la figlia di Aminta I, anche se questo nome potrebbe essere stato altrettanto comune in altre famiglie.\nGiustino testimonia che Gigea spos\u00f2 il re di Macedonia Aminta III e da lui ebbe tre figli: Archelao, Arrideo e Menelao. Aminta aveva anche un'altra moglie (la poligamia era ammessa in Macedonia), di nome Euridice. Il fatto che sia Giustino che Diodoro riportino che Alessandro, il primogenito di Euridice, fosse il primo dei figli di Aminta, oltre al fatto che nessuno dei figli di Gigea divenne re, mentre tutti e tre i figli di Euridice lo furono, fa dedurre agli storici che Gigea fosse la seconda moglie del re ed Euridice la prima.\nGiustino riporta anche il fatto che i tre figli di Gigea furono tutti fatti uccidere dal re Filippo II, terzo figlio di Euridice, perch\u00e9 avevano pretese sul trono di Macedonia. In particolare, lo storico romano racconta che Filippo assedi\u00f2 Olinto per eliminare due dei figli di Gigea, dopo che aveva gi\u00e0 ucciso il terzo."}
{"id": "5011941", "revid": "1610933", "url": "https://it.wikipedia.org/wiki?curid=5011941", "title": "Gigea", "text": ""}
{"id": "5011949", "revid": "88812", "url": "https://it.wikipedia.org/wiki?curid=5011949", "title": "Ecateo di Teo", "text": ""}
{"id": "5011959", "revid": "709565", "url": "https://it.wikipedia.org/wiki?curid=5011959", "title": "Convogli della prima guerra mondiale", "text": "I convogli della prima guerra mondiale vennero utilizzati dalla marina britannica e francese per proteggere le navi da carico o da trasporto provenienti o dirette nelle colonie d'oltremare. Caduti in disuso con l'avvio delle navi a vapore, i convogli non vennero organizzati in maniera sistematica fino al 1916 e contribuirono a sconfiggere la minaccia degli U-Boot nell'Atlantico. In prossimit\u00e0 delle coste venne utilizzata anche l'aviazione per difendere le navi.\nStoria.\nOrigini.\nIl primo grande convoglio navale della prima guerra mondiale venne organizzato dall'ANZAC (Australian and New Zealand Army Corps\u00a0\u2013 Corpo di spedizione australiano e neozelandese). Il 18 ottobre 1914 dieci navi da trasporto cariche di soldati lasciarono il porto di Wellington, in Nuova Zelanda, scortate dalla corazzata giapponese \"Ibuki\" per unirsi ad Albany a un altro convoglio di ventotto navi scortate dagli incrociatori leggeri australiani e . Durante la navigazione il \"Sydney\" venne distaccato per affrontare l'incrociatore tedesco \"Emden\" (affondato il 9 novembre nella battaglia delle Isole Cocos), con il convoglio prosegu\u00ec per Aden, raggiunta il 25 novembre sotto la protezione aggiuntiva dell'incrociatore leggero giapponese \"Chikuma\". La Marina imperiale giapponese continu\u00f2 a offrire protezione ai convogli dell'ANZAC per tutta la guerra, e, tempo permettendo, vennero fatti alzare in volo anche i dirigibili.\nL'impiego dei sommergibili da parte delle marina militare britannica e russa contro i mercantili neutrali svedesi che trasportavano minerali ferrosi in Germania spinse la Svezia, dietro le pressioni dell'Impero tedesco, ad adottare dal novembre 1915 il sistema di proteggere i suoi mercantili con navi da guerra. L'idea venne proposta anche in Germania, ma la marina militare rifiut\u00f2 di mettere a disposizione le proprie navi. In ogni caso nell'aprile 1916 l'ammiraglio Enrico di Prussia, comandante in capo delle forze navali tedesche nel teatro del mar Baltico, approv\u00f2 scorte regolari ai convogli diretti in Svezia. Le perdite calarono sensibilmente e si attestarono ai livelli del 1915. Un'azione degna di nota si verific\u00f2 nel giugno 1916 quando un contingente della flotta russa del Baltico agli ordini dell'ammiraglio Kol\u010dak distrusse alcuni mercantili svedesi e un incrociatore ausiliario tedesco nella Baia di Br\u00e5viken, lasciando tuttavia scappare la maggior parte del convoglio nelle acque di Norrk\u00f6ping.\nI convogli entrano a regime.\nL'iniziale avversione dell'Ammiragliato verso i convogli mercantili (non, quindi, quelli che trasportavano truppe), venne motivata con la scarsit\u00e0 di navi per assolvere tale compito. I calcoli, tuttavia, vennero fatti su basi errate: sia il comandante della divisione antisommergibile Reginald Henderson che il ministero delle spedizioni stimavano in 2.400 i vascelli in arrivo o in partenza ogni settimana, vale a dire trecento al giorno, inoltre l'Ammiragliato assumeva che per ogni nave mercantile ci dovesse essere una nave da guerra per fargli da scorta. Nella realt\u00e0 le navi in partenza o in arrivo erano solo centoquaranta, venti al giorno. I convogli vennero giudicati obiettivi troppo grandi e difficilmente difendibili, pi\u00f9 esposti ai campi minati, e l'opinione pi\u00f9 diffusa tra le alte sfere della marina britannica era che le navi da guerra avrebbero attirato ancora di pi\u00f9 l'attenzione degli U-Boot, anzich\u00e9 scoraggiarla, perch\u00e9 esse stesse erano obiettivi potenzialmente attaccabili.\nL'Ammiragliato fece notare che il personale civile non era in grado di navigare in formazione, considerando anche la diversa velocit\u00e0 che ogni nave era in grado di sviluppare, una cosa fatta notare nel febbraio 1917 anche dagli stessi capitani della marina mercantile. I porti inoltre avrebbero avuto serie difficolt\u00e0 a smistare le enormi quantit\u00e0 di materiali che i convogli facevano arrivare simultaneamente. Queste considerazioni non tenevano conto del fatto che i convogli costringevano gli U-Boot ad attaccare obiettivi difesi e rendendo ardui gli attacchi multipli, dal momento che al primo lancio di siluri la scorta avrebbe inevitabilmente iniziato la ricerca del sommergibile. Nel dicembre 1917 il primo lord dell'ammiragliato Geddes rimosse il primo lord del mare John Jellicoe a causa delle sue posizioni contrarie all'uso dei convogli.\nOpposizione o no, la Gran Bretagna fece partire il suo primo, regolare convoglio il 26 luglio 1916, per proteggere i mercantili che da Hoek van Holland, nei neutrali Paesi Bassi, navigavano verso Harwich, minacciati dagli U-Boot di base nelle Fiandre. Prima che i tedeschi dichiarassero la guerra sottomarina indiscriminata, il 1\u00ba febbraio 1917, si cont\u00f2 una sola nave affondata, ma anche dopo tale data le perdite si mantennero accettabili: solamente altre sei navi colarono a picco prima della fine della guerra, sebbene dai due porti salparono un totale di 1.861 navi. I convogli olandesi, a volte definiti \"Beef Trip\" (\"viaggi della carne\" a causa del cibo che trasportavano), erano scortati dai cacciatorpediniere della Harwich Force, e, col prosieguo della guerra, anche dagli aerei da pattugliamento AD Flying Boat che decollavano da Felixstowe. Dai Paesi Bassi partirono anche convogli carichi di carbone. Il primo di questi convogli part\u00ec sotto la scorta della marina francese, mentre la Royal Navy effettu\u00f2 la sua prima scorta il 10 febbraio. I convogli del carbone erano costituiti da un misto di navi a vapore e navi a vela, ed erano meno difesi rispetto a quelli della carne.\nAlla fine, su 39.352 partenze, non arrivarono a destinazione cinquantatr\u00e9 navi. Dopo le pesanti perdite patite nel 1916 la Norvegia richiese una scorta anche per i propri convogli, ma inizialmente si rifiut\u00f2 di seguire le rotte stabilite dall'Ammiragliato britannico, almeno fin quando i tedeschi non avviarono la guerra sottomarina indiscriminata; i convogli iniziarono con regolarit\u00e0 il 29 aprile con destinazione Lerwick, nelle Isole Shetland, dove proseguivano per l'Humber. La scorta aerea era fornita dai velivoli stanziati nella Scozia e nello Yorkshire. Per garantire l'arrivo di merci dall'oceano Atlantico il Gabinetto di guerra propose la formazione di convogli anche in questo teatro marino nel marzo 1917, ma l'Ammiragliato diede parere contrario. Fu solamente dopo che gli U-Boot affondarono oltre 874.000\u00a0t di navi (e le riserve di grano dell'arcipelago britannico calarono a sei settimane) che l'Ammiragliato cambi\u00f2 idea, pi\u00f9 precisamente il 26 aprile, quando il contrammiraglio Alexander Ludovic Duff, capo della divisione antisommergibile, sugger\u00ec l'organizzazione dei convogli all'ancora primo lord del mare Jellicoe, che approv\u00f2 la proposta il giorno successivo.\nLe scorte erano costituite per la porzione oceanica del viaggio da incrociatori obsoleti, navi mercantili armate e corazzate \"pre-dreadnought\", mentre per le pi\u00f9 insidiose acque attorno il Regno Unito erano disponibili anche i cacciatorpediniere (in numero limitato: dei settantacinque necessari ne erano disponibili quarantatr\u00e9) Per avvistare i sommergibili tedeschi vennero messi in campo anche palloni d'osservazione e kytoon. Il primo di questi convogli lasci\u00f2 Gibilterra il 10 maggio 1917 e arriv\u00f2 nella rada di Downs il 22 maggio; nell'ultima parte del viaggio la copertura aerea venne garantita da un idrovolante decollato dalle Isole Scilly. I convogli di Gibilterra divennero regolari il 26 luglio. Presto anche i cargo provenienti dagli Stati Uniti d'America vennero organizzati in convogli. Il primo convoglio transatlantico lasci\u00f2 Hampton Roads il 24 maggio sotto la protezione dell'incrociatore corazzato , a cui il 6 giugno si unirono otto cacciatorpediniere provenienti da Devonport.\nTutte le navi da carico arrivarono a destinazione il 10 giugno, salvo una, silurata dai tedeschi. I convoglio da Hampton Roads acquistarono regolarit\u00e0 il 15 giugno, quelli dalla citt\u00e0 canadese di Sydney il 22 giugno e quelli dal porto di New York il 6 luglio. Dal 31 luglio salparono anche i convogli dal protettorato britannico della Sierra Leone e da Dakar. Le perdite subite dalle navi dei convogli erano del 10% inferiori rispetto alle navi che navigavano solitarie. La fiducia in questo sistema aument\u00f2 rapidamente nell'estate 1917, specialmente quando si cap\u00ec che i convogli potevano essere pi\u00f9 numerosi di quanto finora pensato, dalle dodici navi iniziali alle venti del giugno 1917, aumentate a ventisei a settembre e a trentasei a ottobre. Sia il comandante della marina statunitense nel Regno Unito, contrammiraglio Sims, sia l'ambasciatore statunitense Page supportarono l'idea dei convogli, e quando gli USA entrarono in guerra la marina statunitense invi\u00f2 nelle acque britanniche trenta cacciatorpediniere per ovviare ai deficit della Royal Navy. La marina tedesca fu costretta a rivedere la sua strategia sottomarina e concentr\u00f2 i suoi U-Boot nel teatro del Mediterraneo, dove l'uso dei convogli era stato limitato dalla conferenza di Corf\u00f9 del 1916.\nIn queste acque entrarono in azione contro gli U-Boot le marine di Regno Unito, Francia, USA, Giappone, Italia e Brasile. Le prime rotte a essere messe sotto protezione furono quelle che dal Sultanato d'Egitto trasportava carbone in Italia via Biserta e dalla Francia metropolitana all'Algeria. Gli USA si occuparono di proteggere i convogli diretti a Gibilterra, mentre la Royal Navy, sotto la persona del comandante navale nel Mediterraneo Gough-Calthorpe, organizz\u00f2 il primo dei convogli che da Porto Said arrivavano nel Regno Unito verso la met\u00e0 dell'ottobre 1917. Gough-Calthorpe chiese anche di dirottare a questo scopo alcune navi impegnate nel blocco del Canale d'Otranto, ma l'Ammiragliato diede parere contrario. Gli U-Boot rimasti nell'Atlantico cominciarono a colpire le navi nelle acque territoriali britanniche, quando si disperdevano per raggiungere i porti di destinazione, ma col passare del tempo anche a queste imbarcazioni venne assegnata una scorta.\nIl ruolo dell'aviazione.\nNell'aprile 1918 il dirigibile britannico \"NS-3\" scort\u00f2 un convoglio per cinquantacinque ore, sia di giorno che di notte, anche senza la luce lunare. L'unico modo per non perdere di vista il convoglio era di seguire le luci provenienti dalle navi. Nel luglio seguente la Divisione antisommergibile e il Dipartimento aereo dell'Ammiragliato negarono il permesso di usare i fari da ricerca a bordo dei dirigibili, obiettando che in questo modo veniva pregiudicata l'incolumit\u00e0 stessa del dirigibile, troppo visibile ai sommergibili nemici. Si speriment\u00f2 allora l'utilizzo dei fari a bordo degli aerei, ma il loro peso pregiudicava eccessivamente la quantit\u00e0 di carico bellico trasportabile. Alla fine, l'Ammiragliato autorizz\u00f2 l'uso dei fari solamente a bordo dei dirigibili e in ogni caso per scopi di ricognizione, emergenza o dietro ordine diretto dell'ufficiale al comando del convoglio. Delle 257 navi affondate dai sommergibili durante la guerra, solo cinque vennero colpite sotto l'occhio dell'aviazione di scorta nei cieli. Due di queste navi vennero affondate entrambe il 26 dicembre 1917 al largo di Falmouth, mentre il dirigibile di scorta si trovava a 11\u00a0km di distanza, mentre le altre tre navi vennero affondate nel 1918.\nOrganizzazione.\nTipologia dei convogli.\nFurono quattro i tipi di convogli che solcarono le acque di mari e oceani durante la Grande Guerra. Una categoria racchiude i convogli a breve distanza, tipo quelli dalla Bretagna verso i suoi alleati europei o verso i paesi neutrali come la Norvegia. Vi erano poi i convogli militari, da trasporto truppe o da scorta alle navi da battaglia; un esempio \u00e8 la Grand Fleet, costantemente protetta da uno schermo di cacciatorpediniere e dirigibili in tutti i suoi spostamenti nel Mare del Nord. La terza categoria \u00e8 quella dei convogli transoceanici provenienti dagli USA, dal Canada o dalle colonie oltremare, mentre la quarta e ultima categoria \u00e8 quella dei convogli costieri, nati soprattutto dalla met\u00e0 del 1918 per proteggere, facendo ampio ricorso all'aviazione, gli spostamenti delle navi nelle acque territoriali.\nStruttura di comando.\nPer gestire il sistema dei convogli la Royal Navy istitu\u00ec nell'Ammiragliato una nuova Divisione movimenti mercantili con annessa una Sezione convogli per lavorare in sinergia con il ministero delle spedizioni e la Naval Intelligence Division. Prima di questo nuovo ufficio i convogli venivano seguiti dai comandanti navali distrettuali, con l'Ammiragliato coinvolto solo per le questioni generiche quali ad esempio la rotta da seguire. Della partenza dei convogli veniva informato anche l'aviazione (a causa del decentramento del comando, tuttavia, il Royal Naval Air Service non aveva modo di scegliere la composizione della forza), mentre i criptoanalisti della Room 40, la sezione dell'Ammiragliato preposta a questa attivit\u00e0, forniva ai comandanti dei convogli le informazioni circa la posizione degli U-Boot. I convogli costieri erano invece appannaggio dei comandanti distrettuali."}
{"id": "5011961", "revid": "820435", "url": "https://it.wikipedia.org/wiki?curid=5011961", "title": "Pietro Marso", "text": "Biografia.\nPietro Marso nacque a Cese, un piccolo borgo della Marsica in Abruzzo, in una data che deve collocarsi intorno al 30 ottobre 1441. Il giorno della nascita pu\u00f2 essere stabilito in base ad un obituario attestante come data di morte il 30 dicembre 1511. Nell'epitaffio del Marso, voluto da suo nipote Ascanio ed anticamente conservato in San Lorenzo in Damaso a Roma, risulta infatti che visse esattamente 70 anni e due mesi.\nDel luogo esatto di nascita ci d\u00e0 notizia lo stesso Marso nella monumentale opera di interpretazione delle \"Punica\" di Silio Italico, ove scrive:\nIn relazione al cognome di Pietro, vi \u00e8 la certezza che \"Marso\" non fosse che un enfatico riferimento all'antico popolo del territorio d'origine. Le ricerche pi\u00f9 recenti farebbero infatti risalire le vere generalit\u00e0 del Marso a Pietro Mei. Della sua fanciullezza e adolescenza si sa comunque ben poco; certo \u00e8 che la sua formazione fu molto influenzata dall'ambiente fortemente religioso del paese natale, dove mosse i primi passi.\nIniziato alla vita ecclesiastica, Pietro si trasfer\u00ec a Roma in et\u00e0 piuttosto giovane, e l\u00ec entr\u00f2 a far parte della celebre accademia umanistica sorta attorno alla figura di Pomponio Leto. Insieme agli altri sodales, nel 1468 dovette subire l'ingiusta accusa di empiet\u00e0 e cospirazione da parte di Papa Paolo II, con la conseguente incarcerazione a Castel Sant\u2019Angelo. Riabilitato in breve tempo, riusc\u00ec ad entrare per le proprie doti nelle grazie delle maggiori personalit\u00e0 accademiche (Domizio Calderini e Giovanni Argiropulo) e delle pi\u00f9 influenti famiglie romane, circostanza che gli apr\u00ec le porte dello \"Studium Urbis\" prima e dell'Universit\u00e0 di Bologna poi.\nDopo una breve esperienza mantovana presso i signori Gonzaga come precettore del giovane Ludovico, Pietro fece ritorno a Roma per riprendere l'insegnamento alla Sapienza, incarico che manterr\u00e0 fino alla morte con uno dei compensi pi\u00f9 alti registrati tra gli studiosi dell'epoca. Contemporaneamente all'attivit\u00e0 filologica e professorale, svilupp\u00f2 consistentemente l'arte oratoria, fino ad entrare nel novero dei maggiori oratori. Celebri sono rimasti nel tempo i discorsi e le omelie da lui pronunciate in San Pietro, nella Cappella Sistina, a Santa Maria Maggiore e in San Lorenzo in Damaso, chiesa di cui fu nominato canonico e poi vicario del Cardinale Raffaele Riario attorno al 1500.\nAccanto agli incarichi universitari ed ecclesiastici cur\u00f2 per tutta la vita il profondo culto dei classici, lasciando opere di grande valore letterario; tra tutte, i Commentari di Cicerone e gli studi sulle Commedie di Terenzio e sulle \"Punica\" di Silio Italico. Non \u00e8 un caso che Marso sia tra gli umanisti citati da Erasmo da Rotterdam, il massimo umanista europeo che ebbe occasione di incontrare a Roma nel 1509. Tornato a casa, qualche anno dopo (nel 1523), Erasmo avrebbe scritto all'amico Joost Vroye:\nIl giudizio letterario di Erasmo su Pietro Marso \u00e8 da pi\u00f9 parti riferito come poco lusinghiero. Molti studiosi, in particolare, hanno posto l'accento su un aspetto puntuale della critica di Erasmo, quello relativo alla scarsa selettivit\u00e0 del Marso in materia di studi ciceroniani. Eppure anni prima lo stesso Erasmo aveva scritto, in una lettera inviata da Parigi nel 1501, di aver ritenuto necessario apportare solo \"alcune piccole correzioni\" all'interpretazione marsiana del \"De officiis\", segno evidente di una stima non comune nei confronti dell'umanista abruzzese. Nel \"Ciceronianus\", per\u00f2, Erasmo si sarebbe dimostrato esplicitamente critico nei confronti dell'eloquenza del Marso, accostando spregiativamente la sua figura a quella degli umanisti Antonio Mancinelli e Cornelio Vitelli, i cui esercizi retorici erano spesso tacciati di eccessiva verbosit\u00e0.\nAl di l\u00e0 della critica formale, a Pietro Marso \u00e8 da riconoscere non solo la dedizione allo studio ciceroniano, a cui dedic\u00f2 gran parte della propria esistenza, oltre che delle proprie fatiche, ma anche la cura con cui affront\u00f2 lo studio di opere fino ad allora scarsamente indagate, non fosse altro per la loro complessit\u00e0; il Marso viene d'altronde considerato uno dei pi\u00f9 antichi commentatori di Cicerone. Il riconoscimento che Erasmo tributa al Marso con la sua visita a Roma \u00e8 null'altro che una conferma del pregio di cui il filologo di Cese godeva nell'ambiente culturale italiano e continentale. Fu uno dei pochi, Marso, a suscitare e richiamare l'interesse di studenti e letterati d'oltralpe."}
{"id": "5011962", "revid": "86599", "url": "https://it.wikipedia.org/wiki?curid=5011962", "title": "Robert Francis Coker", "text": "Il Minor Planet Center gli accredita la scoperta di quattro asteroidi, effettuate nel 1988, in collaborazione con altri astronomi: Eleanor Francis Helin e Celina Mikolajczak."}
{"id": "5011964", "revid": "287204", "url": "https://it.wikipedia.org/wiki?curid=5011964", "title": "202614 Kayleigh", "text": "202614 Kayleigh \u00e8 un asteroide della fascia principale. Scoperto nel 2006, presenta un'orbita caratterizzata da un semiasse maggiore pari a 2,6825912\u00a0UA e da un'eccentricit\u00e0 di 0,0983451, inclinata di 13,66708\u00b0 rispetto all'eclittica.\nL'asteroide \u00e8 dedicato alla nipote dello scopritore, Kayleigh Lucille Stamp."}
{"id": "5011965", "revid": "486946", "url": "https://it.wikipedia.org/wiki?curid=5011965", "title": "Elizavetgrad", "text": ""}
{"id": "5011966", "revid": "174925", "url": "https://it.wikipedia.org/wiki?curid=5011966", "title": "Autarchia (filosofia)", "text": "Il termine autarchia, dal greco antico \u03b1\u1f50\u03c4\u03ac\u03c1\u03ba\u03b5\u03b9\u03b1, \"autosufficienza\", composto di \u03b1\u1f50\u03c4\u03cc\u03c2 \"stesso\" e \u1f00\u03c1\u03ba\u03ad\u03c9 \"bastare\", in filosofia assume rilievo soprattutto nella scuola cirenaica dove esprime l'ideale del \u00abbastare a s\u00e9 stessi\u00bb, essere padroni di s\u00e9, cercando di dipendere il meno possibile dai condizionamenti delle cose mondane al fine di conseguire la felicit\u00e0. Con il medesimo significato la parola si ritrova anche nella filosofia cinica, stoica, scettica ed epicurea.\nIn realt\u00e0 il termine \u00e8 gi\u00e0 citato nella filosofia precedente dove viene messo in rapporto con l'ideale dell'eudemonismo, il raggiungimento della felicit\u00e0 (\u03b5\u1f50\u03b4\u03b1\u03b9\u03bc\u03bf\u03bd\u03af\u03b1) tramite la conoscenza che per Socrate porta al razionale dominio sulle passioni.\nLa ricerca della felicit\u00e0.\nI cirenaici.\nAristippo di Cirene (V secolo a.C.) fu l'elaboratore della dottrina etica dell'edonismo per cui il bene s'identifica con il piacere (edon\u00e8) che appagato origina l'autarch\u00eca, ossia il dominio di s\u00e9, e la felicit\u00e0.. Ad Aristippo si riferisce la Scuola cirenaica che trover\u00e0 dei continuatori sino al III secolo a.C. Scuola non omogenea, quella cirenaica che si articoler\u00e0 al suo interno in varie sfumature etiche e si ritrover\u00e0 solo successivamente e in parte nell'epicureismo. Epicuro, infatti, doter\u00e0 la sua dottrina edonistica di un fondamento ontologico e gnoseologico che nei Cirenaici \u00e8 assente, sviluppandosi il loro pensiero esclusivamente sul terreno di un'etica del vivere la quotidianit\u00e0, pragmatica e lontana da principi teorici.\nL'edonismo di Aristippo, si esprime con l'enunciazione di un individualismo estremo e di un'autosufficienza non lontana da quella cinica, con un certo disprezzo per le convenzioni sociali e ogni tradizione. Il piacere immediato e dinamico si accompagna all'individualismo che cerca il piacere in qualsiasi forma e approfittando di ogni momento dell'esistenza che lo possa offrire. Soltanto i fatti umani sono degni di interesse e i fenomeni naturali lo sono solo se producono piacere. Ma l'autosufficienza, quest'importante principio aristippeo, riguarda anche il piacere, che va perseguito senza diventarne dipendenti, poich\u00e9 se esso \u00e8 sempre bene, quindi da perseguire in ogni situazione e circostanza tuttavia, se da posseduto diventa possessore, va abbandonato poich\u00e9 l'autarchia e l'autosufficienza individuale sono sopra ogni altra cosa.\nIl piacere vero \u00e8 sempre e comunque dinamico (non l'aponia epicurea intesa come \"assenza di dolore\") ed \u00e8 il vero motore positivo dell'esistenza di una persona, che \u00e8 successione discontinua di istanti e che va vissuta solo nel presente, ignorando il passato e il futuro: \u00e8 questa una formulazione ante litteram del cosiddetto carpe diem, messaggio che trover\u00e0 seguaci e interpreti soprattutto tra numerosi intellettuali del mondo latino. Infine, il fenomenismo aristippeo \u00e8 assoluto, in quanto egli sostiene che soltanto ci\u00f2 che viene percepito \u00e8 reale: tale riduzionismo sensistico e individualistico rivela in Aristippo indubbi riferimenti anche alla filosofia sofistica.\nIn questo senso pi\u00f9 che a Socrate i cirenaici si rifacevano a Protagora, il sofista secondo cui l'uomo \u00e8 in continuo diretto contatto sensibile con la realt\u00e0, dinamica per sua natura, e, a seconda che questa sia nei vari momenti \"lieve\" o \"aspra\", ne conseguiva \u1f21\u03b4\u03bf\u03bd\u03ae (edon\u00e9 - piacere) o \u03cc\u03c0\u03bd\u03bf\u03c2 (opnos - dolore).. Aristippo immaginava il piacere come il movimento o l'ondeggiamento di un leggero vento mentre il dolore era come una bufera marina\nCosicch\u00e9 mentre i cinici negavano la possibilit\u00e0 dell'uomo di essere felice tramite il piacere perch\u00e9 la vita era in s\u00e9 dolorosa, per i cirenaici valeva il contrario: negare il dolore per conseguire il piacere.\nMa poi la differenza tra le due correnti, che nascevano dalla stessa fonte sofistico-socratica, non era poi cos\u00ec rilevante poich\u00e9 facevano entrambe riferimento alla \"saggezza\" (\u03d5\u03c1\u03cc\u03bd\u03b7\u03c3\u03b9\u03c2) socratica, intesa da loro come semplice calcolo dei piaceri, come strumento per conseguire, per i cinici, la sufficienza di s\u00e9 rinunciando ad ogni desiderio, per i cirenaici la padronanza di s\u00e9 \u00abusando i piaceri ma senza esserne vinti\u00bb, \u00abpossedere senza essere posseduti\u00bb.\nI cinici.\nI cinici, filosofi del IV secolo a.C. il cui nome veniva fatto derivare o dal Cinosarge, l'edificio ateniese che fu la prima sede della scuola, o dalla parola greca \u03ba\u03cd\u03c9\u03bd (kyon - \"cane\"), si proponevano infatti l'\u00abimitazione del cane\u00bb, del suo modo cio\u00e8 di praticare secondo natura una vita randagia e autonoma, indifferente ai bisogni non essenziali, fedeli solo al rigore morale e come il cane eccentrici e ringhiosi per chi li disturbava cercando di imporre loro le regole morali costituite.\nLa ricerca della felicit\u00e0 per loro \u00e8 l'unico fine dell'uomo; una felicit\u00e0 che \u00e8 una virt\u00f9 da operare con il disprezzo per ogni cosa che richiami comodit\u00e0 e agi materiali effimeri per raggiungere l'autarchia, il totale controllo su se stessi.\nGli stoici.\nGli stoici appartengono a una corrente filosofica e spirituale, di impronta razionale e panteista, fondata intorno al 300 a.C. ad Atene da Zenone di Cizio, con un forte orientamento etico; la morale stoica risente di quella dei cinici, mentre la fisica prende ispirazione da quella di Eraclito. Con l'epicureismo rappresent\u00f2 una delle maggiori scuole filosofiche dell'et\u00e0 ellenistica.\nGli stoici sostennero le virt\u00f9 dell'autocontrollo, dell'autarchia e del distacco dalle cose terrene, portate all'estremo nell'ideale dell'atarassia, come mezzi per raggiungere l'integrit\u00e0 morale e intellettuale. Nell'ideale stoico \u00e8 il dominio sulle passioni o \"apatia\" che permette allo spirito il raggiungimento della saggezza. Riuscire \u00e8 un compito individuale, e scaturisce dalla capacit\u00e0 del saggio di disfarsi delle idee e dei condizionamenti che la societ\u00e0 in cui vive gli ha impresso. Lo stoico tuttavia, a differenza dei cinici, non \u00e8 indifferente alla compagnia degli altri uomini e l'aiuto ai pi\u00f9 bisognosi \u00e8 una pratica raccomandata.\nLo stoicismo fu abbracciato da numerosi filosofi e uomini di stato, sia greci che romani, fondendosi presso questi ultimi con le tradizionali virt\u00f9 romane di dignit\u00e0 e comportamento.\nGli scettici.\nLo scetticismo che fa capo a Pirrone di Elide (360-275 a.C.) e al suo discepolo Timone di Fliunte (circa 320 a.C. - circa 230 a.C.) e che si sviluppa tra la seconda met\u00e0 del IV secolo a.C. e il III secolo a.C., afferma l'impossibilit\u00e0 di conoscere ( \"acatalepsia\") una realt\u00e0 sempre contingente e mutevole; al saggio, perci\u00f2, non resta che l'\"aphas\u00eda\": restare come muto e rinunciare ad ogni affermazione qualificante. Ne consegue che anche il comportamento pratico, che discende dal sapere, dovr\u00e0 basarsi sull'assenza di ogni specifica azione considerata buona \"in s\u00e9\"; in questo modo il saggio pu\u00f2 conseguire cos\u00ec l'atarassia , l'imperturbabilit\u00e0, la capacit\u00e0 di non farsi coinvolgere in passioni e sentimenti, e attraverso questa raggiungere l'autarchia che genera la felicit\u00e0, che \u00e8 il fine di ogni percorso filosofico.\nLo scetticismo \u00e8 perci\u00f2 un'ipotesi gnoseologica di carattere autolimitativo e pragmatico, che guarda alla realt\u00e0 e ne trae i pochi elementi certi ed utili per impostare un orizzonte anti-dottrinario e condurre la propria esistenza in modo imperturbabile e indifferente alle emozioni della contingenza.\nCi\u00f2 non comporta affatto la negazione dell'esistenza stessa del mondo reale, ma piuttosto che le teorie su di esso non possono pretendere di spiegarne la natura profonda. Cos\u00ec anche \u00abTimone, discepolo di Pirrone, \u00e8 convinto che l'indifferenza assoluta di fronte a tutte le cose porti all'afasia e all'imperturbabilit\u00e0. Cio\u00e8 alla felicit\u00e0.\u00bb\nGli epicurei.\nNell'etica Epicuro riprende concettualmente l'edonismo dei Cirenaici, ma mentre per questi il piacere \u00e8 dinamicamente inteso come continua ricerca del piacere, sempre goduto effimeramente, per Epicuro \u00e8 statico (catastematico), assicurato cio\u00e8 dalla eliminazione del dolore, avvenuta una volta per tutte, procurando cos\u00ec la salute dell'anima non pi\u00f9 costretta ad un'affannosa ricerca del piacere."}
{"id": "5011967", "revid": "339392", "url": "https://it.wikipedia.org/wiki?curid=5011967", "title": "Citt\u00e0 federale della Russia", "text": ""}
{"id": "5011975", "revid": "767487", "url": "https://it.wikipedia.org/wiki?curid=5011975", "title": "The Mystery of the Double Cross", "text": "The Mystery of the Double Cross \u00e8 un serial cinematografico del 1917 diretto da William J. Parke e da Louis J. Gasnier. Basato sul romanzo \"The Double Cross\" di Gilson Willets, aveva come interpreti principali Mollie King, L\u00e9on Bary e Ralph Stuart. Il serial fu prodotto dalla Astra Film in quindici episodi di due rulli ciascuno per una durata complessiva di circa trecentocinquanta minuti.\nProduzione.\nIl film fu prodotto dall'Astra Film.\nDistribuzione.\nDistribuito dalla Path\u00e9 Exchange, il serial usc\u00ec nelle sale cinematografiche USA il 18 marzo 1917. In Francia, con il titolo \"Le Myst\u00e8re de la double croix\" fu distribuito dalla Path\u00e9 Fr\u00e8res il 13 settembre 1918 e in Portogallo (dove sono presenti due titoli alternativi: \"A Menina do Sinal\" e \"O Mist\u00e9rio da Cruz Dupla\"), il 29 giugno 1920.\nDistribuzione e conservazione.\nCopia della pellicola viene conservata negli archivi della Library of Congress, del Public Archives of Canada/Dawson City e in collezioni private. Il serial \u00e8 stato distribuito in VHS da diverse compagnie: dalla Finders Keepers Video, dalla Grapevine Video, dalla Stokey Video e, nel 2006, in DVD dalla Sunrise Silents."}
{"id": "5011976", "revid": "154893", "url": "https://it.wikipedia.org/wiki?curid=5011976", "title": "Mutazione genetica indotta", "text": ""}
{"id": "5011979", "revid": "154893", "url": "https://it.wikipedia.org/wiki?curid=5011979", "title": "Rischio biologico", "text": ""}
{"id": "5011980", "revid": "1005847", "url": "https://it.wikipedia.org/wiki?curid=5011980", "title": "Alta corte di cassazione e giustizia", "text": "L'Alta corte di cassazione e giustizia (abbreviata ACCG, ex Corte suprema di giustizia) (in lingua romena: \u00cenalta Curte de Casa\u021bie \u0219i Justi\u021bie, abbreviata \u00ceCCJ ex Curtea Suprem\u0103 de Justi\u021bie) \u00e8 l'organo giurisdizionale, supremo della Romania. L'Alta corte di cassazione \u00e8 competente nel conoscere il ricorso per motivi di diritto e di garantire un'interpretazione coerente sull'applicazione della legge da parte di altri tribunali.\nL'ACCG ha avuto diversi nomi nel corso della sua esistenza: \"Curtea suprema\" (Corte di cassazione) e \"Tribunal Suprem\" (Tribunale supremo) durante il comunismo (rispettivamente 1948-1952 e 1952-1989), e \"Curtea Suprema de Justitie\" (Corte suprema di giustizia) 1990-2003. Il nome \"\u00cenalta Curte de Casa\u0163ie \u015fi Justitie\" \u00e8 stato re-introdotto nel 2003, essendo stato utilizzato anche durante il Regno di Romania (1861-1947).\nOrganizzazione.\nL'Alta corte di cassazione e giustizia \u00e8 organizzata in:\nQueste sezioni ascoltano i ricorsi contro le decisioni delle corti d'appello e altre decisioni. Tra le altre cose, risolve le richieste di trasferimento e di conflitti di competenza.\nIl Pannello dei 9 giudici risolve ricorsi e petizioni in casi di sentenza in primo grado dalla sezione penale della Corte di cassazione e di giustizia e opera come campo disciplinare.\nLe Sezioni si occupano degli appelli su questioni di diritto e risolve denunce relative al cambiamento dell'Alta corte di cassazione e giustizia.\nL'Alta corte di cassazione funziona operando in pi\u00f9 diversi dipartimenti e direzioni: Direzione di legislazione, studi, documentazione e informatica giuridica, ufficio, economico-finanziario e amministrazione, ufficio informazione e relazioni pubbliche, ufficio relazioni internazionali, Dipartimento di internal audit. L'Alta corte di cassazione e giustizia \u00e8 l'unico organo in Romania. La corte suprema opera presso l'Alta corte di cassazione e giustizia, essa \u00e8 presentata dal presidente, dal vice presidente e dal Collegio esterno.\nLeadership.\nL'Alta corte di cassazione e giustizia \u00e8 rappresentata da un presidente, coadiuvato dal vice presidente e da un consiglio. Il presidente della Corte di cassazione \u00e8 dal settembre 2010, Livia Doina Stanciu. L'Assemblea generale della Corte suprema di cassazione e giustizia deve nominare due membri del Consiglio superiore della magistratura. La stessa assemblea deve approvare la relazione annuale di attivit\u00e0 (rilasciata) e il bilancio dell'istituzione.\nSecondo la legge, \"il presidente, i vice presidenti delle sezioni e l'Alta corte di cassazione e giustizia \u00e8 nominata dal presidente, su proposta del Consiglio superiore della magistratura, i giudici dell'Alta corte che hanno lavorato per almeno due anni\". La funzione \u00e8 stabilita per un periodo di tre anni, con la possibilit\u00e0 di reinvestire una seconda carica."}
{"id": "5011981", "revid": "1500329", "url": "https://it.wikipedia.org/wiki?curid=5011981", "title": "Infetto", "text": ""}
{"id": "5011983", "revid": "109835652", "url": "https://it.wikipedia.org/wiki?curid=5011983", "title": "Mollie King", "text": "Biografia.\nNata a New York nel 1895, fece il suo esordio sugli schermi nel 1916 in \"A Circus Romance\", un film che aveva come protagonista Muriel Ostriche. All'epoca, New York era il centro dell'industria cinematografica e Mollie King vi intraprese la carriera di attrice che sarebbe durata fino a met\u00e0 degli anni venti. Gir\u00f2 diciassette film. Nel 1917, fu la protagonista di \"The Mystery of the Double Cross\", un serial in quindici episodi prodotto dall'Astra Film, una casa di produzione attiva dal 1915 al 1921 che produsse, sempre nel 1917, un altro serial, \"The Seven Pearls\", di cui fu ancora protagonista Mollie King.\nVita privata.\nEra sorella degli attori Nellie King e Charles King. Si spos\u00f2 due volte: la prima - il 26 maggio 1919 - con Kenneth Dade Alexander, la seconda con Thomas Claffey.\nMor\u00ec il 28 dicembre 1981 in Florida, a Fort Lauderdale, all'et\u00e0 di 86 anni."}
{"id": "5011991", "revid": "247222", "url": "https://it.wikipedia.org/wiki?curid=5011991", "title": "Camilla Lessona", "text": ""}
{"id": "5011995", "revid": "287204", "url": "https://it.wikipedia.org/wiki?curid=5011995", "title": "Tomba di Jacopo Sannazaro", "text": "La tomba di Jacopo Sannazaro \u00e8 un monumento funebre che accoglie le spoglie mortali del poeta Jacopo Sannazaro ed \u00e8 custodita all'interno della chiesa di Santa Maria del Parto a Mergellina, a Napoli.\nStoria.\nCome conseguenza dell'assedio francese a Napoli del 1528, l'anno successivo, Jacopo Sannazaro, don\u00f2 ai Servi di Maria un podere a Mergellina nel quale aveva edificato la sua abitazione e due chiese, una delle quali ancora in costruzione: proprio nella zona absidale di questa, in origine dedicata a san Nazario, per poi prendere il nome di Santa Maria del Parto, il poeta chiese di essere sepolto alla sua morte, e, per terminare i lavori, stanzi\u00f2 una quota di 600 ducati annui in favore i frati. La morte del Sannazaro arriv\u00f2 nel 1530 e i lavori di realizzazione della tomba cominciarono nel 1536: secondo alcuni fu lo stesso poeta a disegnare il proprio sepolcro, tant'\u00e8 che Benedetto Croce nel 1892 scriveva:\nL'opera venne commissionata allo scultore Giovanni Angelo Montorsoli, la cui firma \u00e8 presente nella zoccolatura del sacello, avvalendosi della collaborazione di Bartolomeo Ammannati e Francesco del Tadda e realizzata tra Genova e Carrara: il monumento fu in seguito restaurato pi\u00f9 volte, in particolare nel 1683, secondo uno scritto ritrovato nell'archivio storico del Banco di Napoli, e alla fine del XX secolo, quando si provvide a rimuovere abrasioni, graffi, scheggiature, strati di vernice, polvere e incrostazioni da fumo.\nDescrizione.\nLa tomba \u00e8 ospitata in una cappella nella parte absidale della chiesa di Santa Maria del Parto a Mergellina, sul retro dell'altare maggiore, ricordando nelle forme il \"colombarium\" in cui si narra fosse ospitata la tomba di Virgilio, a cui il Sannazaro viene paragonato: la cappella \u00e8 decorata con un ciclo di affreschi opera di Nicola Russo del 1699. Il monumento, in cui si risente fortemente l'influsso della scultura di Michelangelo Buonarroti, \u00e8 ricavato da blocchi di marmo di Carrara e lucidato al termine della sua realizzazione con cera d'api; il basamento, che in origine si ritenne essere stato eseguito da un collaboratore di Giovanni da Nola, venne realizzato dai fratelli Pietro e Bartolomeo Ghetti, scultori di Carrara ed operanti a Napoli tra il 1663 ed il 1728, come testimoniato dal ritrovamento di un documento del 1683: questo presenta nella parte centrale un epitaffio, retto da due putti, scritto da Pietro Bembo che cos\u00ec recita:\nSulla parte superiore del basamento poggia, al centro, un bassorilievo, attribuito o all'Ammannati o a Silvio Cosini, nel quale sono scolpiti Marsia e Nettuno ed alcune muse, sormontate della scritta DOM, unico elemento cristiano in un contesto fortemente pagano; ai due lati le statue scolpite dall'Ammannati raffiguranti Apollo e Minerva, le quali, durante la Controriforma, rischiarono, per volere di un vicer\u00e9, di essere distrutte, ma vennero salvate grazie alle incisioni sulle loro basi dei nomi biblici David e Giuditta. Sempre sul basamento, ai lati del bassorilievo, si innalzano due colonne sulle quali \u00e8 posta l'urna cineraria del poeta: su di essa si completa l'opera con il busto del poeta, ritratto dalla sua maschera funeraria e che alla base porta il nome di \"Actius Sincerus\", ed, ai lati, due putti, il tutto opera del Montorsoli. L'intero sepolcro tende quindi a mettere in risalto la poesia araldica ed epica sia in lingua volgare che latina del Sannazaro, oltre a dimostrare le sue virt\u00f9 da gentiluomo avute in vita."}
{"id": "5011999", "revid": "8660", "url": "https://it.wikipedia.org/wiki?curid=5011999", "title": "Ronald Powell", "text": " Fu scelto nel corso del quinto giro (169\u00ba assoluto) del Draft NFL 2014. Al college gioc\u00f2 a football all'Universit\u00e0 della Florida.\nCarriera professionistica.\nNew Orleans Saints.\nPowell fu scelto nel corso del quinto giro del Draft 2014 dai New Orleans Saints. Debutt\u00f2 come professionista subentrando nella settimana 1 contro gli Atlanta Falcons. La sua prima stagione si chiuse con 2 tackle in 14 presenze."}
{"id": "5012001", "revid": "567822", "url": "https://it.wikipedia.org/wiki?curid=5012001", "title": "The Expatriate", "text": ""}
{"id": "5012010", "revid": "154893", "url": "https://it.wikipedia.org/wiki?curid=5012010", "title": "Corrosivo", "text": ""}
{"id": "5012012", "revid": "154893", "url": "https://it.wikipedia.org/wiki?curid=5012012", "title": "Corrosivit\u00e0", "text": ""}
{"id": "5012013", "revid": "154893", "url": "https://it.wikipedia.org/wiki?curid=5012013", "title": "Sostanza caustica", "text": ""}
{"id": "5012014", "revid": "154893", "url": "https://it.wikipedia.org/wiki?curid=5012014", "title": "Sostanze caustiche", "text": ""}
{"id": "5012015", "revid": "1573940", "url": "https://it.wikipedia.org/wiki?curid=5012015", "title": "Alpaida canela", "text": "Alpaida canela \u00e8 un ragno appartenente alla famiglia Araneidae.\nEtimologia.\nIl nome della specie deriva dal comune brasiliano di rinvenimento: \"Canela\"\nCaratteristiche.\nL'olotipo femminile rinvenuto ha dimensioni: cefalotorace lungo 1,8mm, largo 1,4mm; il primo femore misura 1,7mm e la patella e la tibia circa 2,1mm.\nDistribuzione.\nLa specie \u00e8 stata rinvenuta nel Brasile meridionale: nel territorio del comune di Canela, appartenente allo stato del Rio Grande do Sul.\nTassonomia.\nAl 2014 non sono note sottospecie e dal 1988 non sono stati esaminati nuovi esemplari."}
{"id": "5012017", "revid": "76963", "url": "https://it.wikipedia.org/wiki?curid=5012017", "title": "Nathan Parsons", "text": "Biografia.\nNato a Adelaide nel sud dell'Australia, ma cresciuto in Colorado e Texas, dove si \u00e8 trasferito con la famiglia quando era bambino. Successivamente si trasferisce a Los Angeles per studiare recitare presso la University of Southern California. \u00c8 membro della Boom Kat Dance Theatre, una compagnia di ballo no-profit con sede a Santa Monica.\nInizia la sua carriera come doppiatore, prestando la voce nelle versioni statunitensi di anime giapponesi per la ADV Films; tra cui \"Devil Lady\", \"Nadia - Il mistero della pietra azzurra\" e \"Nadia e il mistero di Fuzzy\", dove ha doppiato il ruolo principale di Jean Roque-Raltique.\nDebutta come attore nel 2007 nel film horror \"Denti\", in seguito prende parte al film \"\". Nel 2009 entra nel cast della soap opera \"General Hospital\", dove fino al 2013 interpreta il ruolo di Ethan Lovett. Per la sua interpretazione nel 2012 ottiene una candidature ai Daytime Emmy Awards come miglior giovane attore in una serie tv drammatica.\nNel 2011 \u00e8 apparso nel film \"The Roommate - Il terrore ti dorme accanto\", mentre nel 2012 ha recitato nella serie televisiva \"A passo di danza\" nel ruolo di Godot. Nel 2014 ha partecipato ad alcuni episodi delle serie \"The Originals\", nella parte del licantropo Jackson. Nello stesso anno entra nel cast della settima e ultima stagione di \"True Blood\" nel ruolo del vampiro James Kent, sostituendo Luke Grimes che aveva interpretato il ruolo nella sesta stagione.\nDoppiatori italiani.\nNelle versioni in lingua italiana dei suoi lavori, Nathan Parsons \u00e8 stato doppiato da:"}
{"id": "5012026", "revid": "1573940", "url": "https://it.wikipedia.org/wiki?curid=5012026", "title": "Alpaida canoa", "text": "Alpaida canoa \u00e8 un ragno appartenente alla famiglia Araneidae.\nEtimologia.\nIl nome della specie deriva dal comune brasiliano di rinvenimento: \"Cap\u00e3o da Canoa\".\nCaratteristiche.\nL'olotipo femminile rinvenuto ha dimensioni: cefalotorace lungo 3,1mm, largo 2,1mm; il primo femore misura 2,3mm e la patella e la tibia circa 2,9mm.\nDistribuzione.\nLa specie \u00e8 stata rinvenuta nel Brasile meridionale: presso la localit\u00e0 di \"Curumim\", nel territorio del comune di Cap\u00e3o da Canoa, appartenente allo stato del Rio Grande do Sul.\nTassonomia.\nAl 2014 non sono note sottospecie e dal 1988 non sono stati esaminati nuovi esemplari."}
{"id": "5012030", "revid": "277947", "url": "https://it.wikipedia.org/wiki?curid=5012030", "title": "L'uomo di mondo (Goldoni)", "text": "L'uomo di mondo, commedia in tre atti in prosa di Carlo Goldoni del 1738, \u00e8 la prima commedia riconosciuta del commediografo veneziano. Rappresentata per la prima volta nel Teatro San Samuele di Venezia col titolo di Momolo cortesan, riscosse grande successo e fu replicata molte volte. Originariamente si trattava di un canovaccio per la recitazione \"all'improvviso\", ma l'autore stesso ne redasse la versione definitiva con tutte le parti scritte per la successiva edizione a stampa.\nTrama.\nMomolo (diminutivo di Girolamo), rampollo gioviale e spensierato di una ricca famiglia veneziana, \u00e8 innamorato di Smeraldina, una lavandaia corteggiata a sua volta da Lucindo, e cerca di far diventare Smeraldina una ballerina. Momolo si improvvisa cavalier servente di Beatrice, moglie di Salvio, e salva i due sposi dagli intrighi dell'usuraio Ludro. Di Momolo \u00e8 innamorata Eleonora, figlia del dottor Lombardi, corteggiata a sua volta da Ottavio; quest'ultimo, geloso, manda due bravacci, Beccaferro e Tagliacarne, a bastonare Momolo, ma Momolo riesce a corrompere i due e a convincerli a bastonare Ottavio. Il protagonista, infine, disgustato per gli inganni di Smeraldina, e convinto dell'amore di Eleonora, decide di abbandonare la sua vita di gaudente e di sposare quest'ultima.\nGenesi dell'opera.\nL'uomo di mondo \u00e8 un tardo rifacimento della commedia intitolata \"Momolo cortesan\" nella quale la parte del protagonista era scritta per intero, mentre il resto era improvvisato; ne L'uomo di mondo tutte le parti sono scritte. Il canovaccio del primo \"Momolo cortesan\" \u00e8 invece andato perduto . L'occasione del \"Momolo cortesan\" fu l'arrivo a Venezia nel 1738 di due attori straordinari della Commedia dell'arte: Francesco Golinetti (Pantalone) e Antonio Sacchi (Truffaldino). La parte del protagonista Momolo fu scritta per il Golinetti. Il cambiamento del titolo fu giustificato da Goldoni dal proposito di evitare equivoci: il vocabolo \"cortesan\" significava in veneto \"cortese\", e non corrispondeva pertanto al vocabolo toscano \"cortigiano\" a cui poteva essere ricondotto per assonanza.\nIl personaggio di Momolo sar\u00e0 in seguito protagonista di un'altra commedia di Goldoni (\"Il prodigo\", conosciuto anche come \"Il Momolo sulla Brenta\"), mentre in altre due ancora far\u00e0 da comprimario (\"La donna di garbo\" e \" Una delle ultime sere di carnovale\"). Il personaggio negativo di Ludro sar\u00e0 ripreso da Francesco Augusto Bon che gli dedicher\u00e0 una trilogia."}
{"id": "5012035", "revid": "76963", "url": "https://it.wikipedia.org/wiki?curid=5012035", "title": "Pedro de las Cuevas", "text": "Stando alle testimonianze di Antonio Palomino, ha dipinto pi\u00f9 per collezionisti privati che per edifici pubblici. Ha ottenuto, comunque, pi\u00f9 celebrit\u00e0 dalla sua scuola piuttosto che dal suo stesso lavoro. Alcuni dei pi\u00f9 rilevanti pittori del tempo, come Josef Leonardo, Antonio Pereda, Antonio Anias e Juan Care\u00f1o sono stati educati nella sua scuola, la Escuela de Madrid, che \u00e8 ricordata per il suo straordinario uso del colore."}
{"id": "5012041", "revid": "1573940", "url": "https://it.wikipedia.org/wiki?curid=5012041", "title": "Alpaida caxias", "text": "Alpaida caxias \u00e8 un ragno appartenente alla famiglia Araneidae.\nEtimologia.\nIl nome della specie deriva dal comune brasiliano di rinvenimento: \"Duque de Caxias\"\nCaratteristiche.\nL'olotipo maschile rinvenuto ha dimensioni: cefalotorace lungo 2,9mm, largo 2,3mm; il primo femore misura 2,7mm e la patella e la tibia circa 3,2mm.\nDistribuzione.\nLa specie \u00e8 stata rinvenuta nel Brasile centromeridionale: nel territorio del comune di Duque de Caxias, appartenente allo stato del Rio de Janeiro.\nTassonomia.\nAl 2014 non sono note sottospecie e dal 1988 non sono stati esaminati nuovi esemplari."}
{"id": "5012042", "revid": "154893", "url": "https://it.wikipedia.org/wiki?curid=5012042", "title": "Tossicit\u00e0 del piombo", "text": ""}
{"id": "5012043", "revid": "154893", "url": "https://it.wikipedia.org/wiki?curid=5012043", "title": "Numero di Trauzl", "text": ""}
{"id": "5012045", "revid": "154893", "url": "https://it.wikipedia.org/wiki?curid=5012045", "title": "Tossicit\u00e0 del mercurio", "text": ""}
{"id": "5012046", "revid": "154893", "url": "https://it.wikipedia.org/wiki?curid=5012046", "title": "Tossicit\u00e0 del cadmio", "text": ""}
{"id": "5012049", "revid": "154893", "url": "https://it.wikipedia.org/wiki?curid=5012049", "title": "Tossicit\u00e0 del tallio", "text": ""}
{"id": "5012050", "revid": "154893", "url": "https://it.wikipedia.org/wiki?curid=5012050", "title": "Tossicit\u00e0 del paracetamolo", "text": ""}
{"id": "5012051", "revid": "287204", "url": "https://it.wikipedia.org/wiki?curid=5012051", "title": "Sirigu", "text": ""}
{"id": "5012052", "revid": "92723", "url": "https://it.wikipedia.org/wiki?curid=5012052", "title": "T\u00fcrk Telecom \u0130zmir Cup 2013 - Singolare", "text": "Il singolare del T\u00fcrk Telecom \u0130zmir Cup 2013 \u00e8 stato un torneo di tennis facente parte dell'ATP Challenger Tour 2013.\nDmitrij Tursunov era il detentore del titolo, ma quest'anno non ha partecipato.\nMichail Kuku\u0161kin ha battuto in finale Louk Sorensen 6\u20131, 6\u20134."}
{"id": "5012053", "revid": "154893", "url": "https://it.wikipedia.org/wiki?curid=5012053", "title": "Tossicit\u00e0 del ferro", "text": ""}
{"id": "5012054", "revid": "729019", "url": "https://it.wikipedia.org/wiki?curid=5012054", "title": "T\u00fcrk Telecom \u0130zmir Cup 2013 - Doppio", "text": "Il doppio del T\u00fcrk Telecom \u0130zmir Cup 2013 \u00e8 stato un torneo di tennis facente parte dell'ATP Challenger Tour 2013.\nDavid Rice e Sean Thornley erano i detentori del titolo, ma hanno perso nel 1\u00ba turno.\nAustin Krajicek e Tennys Sandgren hanno battuto in finale Brydan Klein e Dane Propoggia 7-67-4, 6-4."}
{"id": "5012055", "revid": "154893", "url": "https://it.wikipedia.org/wiki?curid=5012055", "title": "Tossicit\u00e0 del tungsteno", "text": ""}
{"id": "5012057", "revid": "154893", "url": "https://it.wikipedia.org/wiki?curid=5012057", "title": "Tossicit\u00e0 del cromo", "text": ""}
{"id": "5012058", "revid": "1573940", "url": "https://it.wikipedia.org/wiki?curid=5012058", "title": "Alpaida chaco", "text": "Alpaida chaco \u00e8 un ragno appartenente alla famiglia Araneidae.\nEtimologia.\nIl nome della specie si riferisce al parco paraguayano dove \u00e8 stata rinvenuta: il \"Parque Nacional Defensores del Chaco\"\nCaratteristiche.\nL'olotipo femminile rinvenuto ha dimensioni: cefalotorace lungo 1,8mm, largo 1,5mm; il primo femore misura 1,5mm e la patella e la tibia circa 1,8mm.\nDistribuzione.\nLa specie \u00e8 stata rinvenuta nel Paraguay settentrionale: presso le localit\u00e0 di \"Picada Vieja\" e \"Cabo Cano\", nel territorio del Parque Nacional Defensores del Chaco, nel Dipartimento dell'Alto Paraguay.\nTassonomia.\nAl 2014 non sono note sottospecie e dal 1988 non sono stati esaminati nuovi esemplari."}
{"id": "5012061", "revid": "287204", "url": "https://it.wikipedia.org/wiki?curid=5012061", "title": "Arimex Challenger Trophy 2013 - Singolare", "text": "Il singolare dell'Arimex Challenger Trophy 2013 \u00e8 stato un torneo di tennis facente parte dell'ATP Challenger Tour 2013.\nAndrej Kuznecov era il detentore del titolo, ma ha perso nei quarti di finale contro Adrian Ungur che ha perso in finale contro Julian Reister 7\u20136(7\u20133),6\u20133."}
{"id": "5012062", "revid": "174925", "url": "https://it.wikipedia.org/wiki?curid=5012062", "title": "Teorema di Schur-Horn", "text": "In matematica, in particolare in algebra lineare, il teorema di Schur-Horn caratterizza la diagonale di una matrice hermitiana con autovalori dati.\nPremessa.\nSi definisce un preordine su formula_1.\nSiano formula_2 e formula_3, dico che formula_4 se, supponendo che:\nSi ha:\nEnunciato.\nSiano formula_11 e formula_12 tali che formula_13. Allora valgono i seguenti due fatti equivalenti:"}
{"id": "5012063", "revid": "287204", "url": "https://it.wikipedia.org/wiki?curid=5012063", "title": "Arimex Challenger Trophy 2013 - Doppio", "text": "Il doppio dell'Arimex Challenger Trophy 2013 \u00e8 stato un torneo di tennis facente parte dell'ATP Challenger Tour 2013.\nNikola \u0106iri\u0107 e Goran To\u0161i\u0107 erano i detentori del titolo, ma quest'anno non ha partecipato.\nMarin Draganja e Mate Pavi\u0107 hanno battuto in finale Alja\u017e Bedene e Jaroslav Posp\u00ed\u0161il 7\u20135, 4\u20136, [10\u20136]."}
{"id": "5012067", "revid": "1573940", "url": "https://it.wikipedia.org/wiki?curid=5012067", "title": "Alpaida chapada", "text": "Alpaida chapada \u00e8 un ragno appartenente alla famiglia Araneidae.\nEtimologia.\nIl nome della specie deriva dal comune brasiliano di rinvenimento: \"Chapada dos Guimar\u00e3es\"\nCaratteristiche.\nL'olotipo maschile rinvenuto ha dimensioni: cefalotorace lungo 3,7mm, largo 2,7mm; il primo femore misura 3,2mm e la patella e la tibia circa 4,0mm.\nDistribuzione.\nLa specie \u00e8 stata rinvenuta nel Brasile centrale: nel territorio del comune di Chapada dos Guimar\u00e3es, appartenente allo stato del Mato Grosso.\nTassonomia.\nAl 2014 non sono note sottospecie e dal 1988 non sono stati esaminati nuovi esemplari."}
{"id": "5012068", "revid": "287204", "url": "https://it.wikipedia.org/wiki?curid=5012068", "title": "Pacific Southwest Championships 1969", "text": "Il Pacific Southwest Championships 1969 \u00e8 stato un torneo di tennis giocato su campi in cemento. \u00c8 stata la 43\u00aa edizione del Pacific Southwest Championships. Il torneo si \u00e8 giocato al Tennis Center di Los Angeles, dal 22 al 28 settembre 1969.\nCampioni.\nSingolare.\n Pancho Gonzales ha battuto in finale Cliff Richey 6\u20130, 7\u20135.\nDoppio.\n Pancho Gonzales / Ron Holmberg hanno battuto in finale Jim McManus / Jim Osborne 6\u20133, 6\u20134."}
{"id": "5012072", "revid": "287204", "url": "https://it.wikipedia.org/wiki?curid=5012072", "title": "Tetra Pak Tennis Cup 2013 - Singolare", "text": "Il singolare del Tetra Pak Tennis Cup 2013 \u00e8 stato un torneo di tennis facente parte dell'ATP Challenger Tour 2013.\nGuido Pella era il detentore del titolo, ma ha perso nei quarti di finale contro Guilherme Clezar.\nClezar ha battuto in finale Facundo Bagnis 6\u20134, 6\u20134."}
{"id": "5012075", "revid": "287204", "url": "https://it.wikipedia.org/wiki?curid=5012075", "title": "Tetra Pak Tennis Cup 2013 - Doppio", "text": "Il doppio del Tetra Pak Tennis Cup 2013 \u00e8 stato un torneo di tennis facente parte dell'ATP Challenger Tour 2013.\nMarcelo Demoliner e Jo\u00e3o Souza erano i detentori del titolo, ma quest'anno non hanno partecipato.\nGuido Andreozzi e M\u00e1ximo Gonz\u00e1lez hanno battuto in finale Thiago Alves e Thiago Monteiro 6\u20134, 6\u20134."}
{"id": "5012076", "revid": "767487", "url": "https://it.wikipedia.org/wiki?curid=5012076", "title": "Naby Diarso", "text": "Carriera.\nClub.\nHa sempre giocato nel campionato guineano.\nNazionale.\nHa esordito in Nazionale nel 2006."}
{"id": "5012080", "revid": "83531", "url": "https://it.wikipedia.org/wiki?curid=5012080", "title": "Petachiah di Ratisbona", "text": "Petachiah ben Yakov, Moses Petachiah o Petechiah di Regensburg, \u00e8 stato un dotto ebreo che gir\u00f2 tra la fine del XII secolo e il XIII, in numerose regioni dell'Europa orientale, del Caucaso e del Vicino Oriente.\nLa citt\u00e0 bavarese di Ratisbona (Regensburg) vantava una numerosa e attiva comunit\u00e0 ebraica, come d'uso dedita agli studi di Ebraistica e ai commerci.\nPetachiah era fratello del Rabbi Yitzhak ben Yaakov \"ha-Lavan\", ossia \"il Bianco\", un giurista assai rinomato. Durante la fanciullezza, ebbe probabilmente come guida uno studioso di vaglia come Yehuda ben Shmuel, detto \"ha-Hasid\", ossia \"il Pio\". \nFu autore di numerose glosse al Talmud. Diventato un giovanotto, lascio Ratisbona e si trasfer\u00ec a Praga.\nIncerta \u00e8 la data dei suoi viaggi. Probabilmente lasci\u00f2 Praga tra il 1170 e il 1180, e fu certamente a Gerusalemme prima del 1187, dal momento che la descrive sotto il controllo del Regno latino di Gerusalemme. Poich\u00e9 si crede che Yehuda ben Shmuel abbia scritto l'unica copia sopravvissuta del viaggiatore Petachiah, egli deve essere tornato a Ratisbona prima della morte di Yehuda il Pio nel 1217.\nPetachiah viaggi\u00f2 a est della Boemia, attraverso la Polonia, la Rutenia, l'Ucraina meridionale (che egli chiama Kedar, ossia Qedar), e le colonie genovesi di Gazaria, in Crimea. Descrisse ci\u00f2 che sopravviveva dei Khazari e la prima comunit\u00e0 caraita di Crimea. Si rec\u00f2 quindi a sud, attraverso i khanati Kipchak e il Caucaso, in Armenia, soggiornando per qualche tempo a Nisibis. Da l\u00ec viaggi\u00f2 alla volta della Mesopotamia, visitando Ninive, Sura, Pumbedita e Baghdad, prima di spostarsi in Persia. girando in direzione ovest, scese lungo il fiume Eufrate in Siria, visitando Aleppo e Damasco. Si rec\u00f2 poi nel Regno di Gerusalemme, recandosi in visita in luoghi della storia sacra israelitica, quali la Galilea e la Giudea, da cui prese forse il mare, descrivendo la Grecia. Da l\u00ec, presumibilmente, torn\u00f2 in patria attraverso i Balcani."}
{"id": "5012083", "revid": "1573940", "url": "https://it.wikipedia.org/wiki?curid=5012083", "title": "Alpaida chickeringi", "text": "Alpaida chickeringi \u00e8 un ragno appartenente alla famiglia Araneidae.\nEtimologia.\nIl nome della specie \u00e8 in onore dell'aracnologo statunitense Arthur Chickering (1887-1974)\nCaratteristiche.\nL'olotipo femminile rinvenuto ha dimensioni: cefalotorace lungo 2,8mm, largo 2,1mm; il primo femore misura 3,1mm e la patella e la tibia circa 3,5mm.\nDistribuzione.\nLa specie \u00e8 stata rinvenuta in alcune localit\u00e0 fra il Panama centrale ed il Brasile: la localit\u00e0 panamense \u00e8 l'isola di Barro Colorado, nel Lago Gat\u00fan, nel territorio della Provincia di Panama.\nTassonomia.\nAl 2014 non sono note sottospecie e dal 1988 non sono stati esaminati nuovi esemplari."}
{"id": "5012087", "revid": "1318658", "url": "https://it.wikipedia.org/wiki?curid=5012087", "title": "Morton Heilig", "text": "Dopo gli studi in filosofia e pittura a Chicago, Parigi e Ginevra, si diplom\u00f2 negli anni 1948-50 al Centro Sperimentale di Cinema a Roma.\nNel 1957 ha iniziato a lavorare su una macchina adatta a vedere la televisione in 3D. L'esperimento, chiamato Sensorama, (brevettato nel 1962) era una cabina con schermi stereoscopici, altoparlanti stereo e una sedia semovibile. La visione futuristica di Heilig non trov\u00f2 fondi sufficienti per essere sviluppata ed applicata al cinema come voleva il suo inventore.\nQuando si ritir\u00f2 in pensione progett\u00f2 e realizz\u00f2 una sua linea di scooter che andava a vendere al mercato delle pulci, adorava l'idea stessa del commercio:\"Io porto alla gente un p\u00f2 di me e loro in cambio mi danno cos\u00ec tanto\". "}
{"id": "5012088", "revid": "66472913", "url": "https://it.wikipedia.org/wiki?curid=5012088", "title": "Conferenza di Pace di Parigi", "text": ""}
{"id": "5012090", "revid": "599013", "url": "https://it.wikipedia.org/wiki?curid=5012090", "title": "Mohamed Ciss\u00e9", "text": "Carriera.\nClub.\nHa giocato nel campionato guineano, belga e turco.\nNazionale.\nHa esordito in Nazionale nel 1999, vestendone la maglia 12 volte sino al 2008."}
{"id": "5012091", "revid": "57342", "url": "https://it.wikipedia.org/wiki?curid=5012091", "title": "Associazione Sportiva Fanfulla 1937-1938", "text": "Questa voce raccoglie le informazioni riguardanti l'Associazione Sportiva Fanfulla nelle competizioni ufficiali della stagione 1937-1938.\nStagione.\nLa stagione 1937-1938 \u00e8 storica per i bianconeri lodigiani.\nChiuso al comando della classifica il campionato con 42 punti, affiancati al Piacenza, ha poi battuto i piacentini 2-1 allo spareggio disputato a Pavia il 22 maggio 1938.\n\u00c8 la prima promozione in Serie B."}
{"id": "5012101", "revid": "767487", "url": "https://it.wikipedia.org/wiki?curid=5012101", "title": "Kanfory Sylla", "text": "Carriera.\nClub.\nHa giocato nel campionato guineano, turco, greco, e belga.\nNazionale.\nConta 39 presenze con la Nazionale guineana."}
{"id": "5012108", "revid": "606039", "url": "https://it.wikipedia.org/wiki?curid=5012108", "title": "Guaderella", "text": ""}
{"id": "5012110", "revid": "606039", "url": "https://it.wikipedia.org/wiki?curid=5012110", "title": "Luteola", "text": ""}
{"id": "5012111", "revid": "767487", "url": "https://it.wikipedia.org/wiki?curid=5012111", "title": "Mamadou Alimou Diallo", "text": "Carriera.\nClub.\nHa giocato nel campionato guineano, belga e turco.\nNazionale.\nHa esordito in Nazionale nel 2004."}
{"id": "5012117", "revid": "606039", "url": "https://it.wikipedia.org/wiki?curid=5012117", "title": "Arkopoda luteola", "text": ""}
{"id": "5012118", "revid": "606039", "url": "https://it.wikipedia.org/wiki?curid=5012118", "title": "Luteola resedoides", "text": ""}
{"id": "5012119", "revid": "606039", "url": "https://it.wikipedia.org/wiki?curid=5012119", "title": "Luteola tinctoria", "text": ""}
{"id": "5012120", "revid": "606039", "url": "https://it.wikipedia.org/wiki?curid=5012120", "title": "Reseda crispata", "text": ""}
{"id": "5012121", "revid": "606039", "url": "https://it.wikipedia.org/wiki?curid=5012121", "title": "Reseda dimerocarpa", "text": ""}
{"id": "5012122", "revid": "606039", "url": "https://it.wikipedia.org/wiki?curid=5012122", "title": "Reseda gussonei", "text": ""}
{"id": "5012123", "revid": "606039", "url": "https://it.wikipedia.org/wiki?curid=5012123", "title": "Reseda pseudovirens", "text": ""}
{"id": "5012125", "revid": "1442080", "url": "https://it.wikipedia.org/wiki?curid=5012125", "title": "Pacific Southwest Championships 1969 - Singolare", "text": "Rod Laver era il detentore del titolo, ma \u00e8 stato sconfitto nel secondo turno da Raymond Moore.\nPancho Gonzales ha battuto in finale Cliff Richey 6\u20130, 7\u20135."}
{"id": "5012126", "revid": "394", "url": "https://it.wikipedia.org/wiki?curid=5012126", "title": "Pala Kress", "text": "La pala Kress \u00e8 un rilievo in marmo (91\u00d755 cm) di Gasparo Cairano, databile al 1505-1510 circa e conservato presso la National Gallery of Art di Washington (inv. K.1023).\nStoria.\nLe origini del rilievo non sono note. Appartenuto prima alla collezione dei Niccolini di Firenze, viene acquistato dal ricco imprenditore e mecenate statunitense Samuel Henry Kress dalla collezione di Alessandro Contini Bonacossi nel 1936, con l'attribuzione a Giovanni Giorgio Lascaris. Nel 1941, l'opera confluisce nella collezione della National Gallery of Art di Washington, come molte altre opere di Kress, dove \u00e8 ancora oggi conservata.\nDescrizione e stile.\nL'opera viene esposta per la prima volta nel 1938 a Detroit, prima dell'ingresso nella National Gallery, durante una mostra sulla scultura italiana gotica e rinascimentale: Wilhelm Valentiner, curatore del catalogo della mostra, ne mette in dubbio la tradizionale attribuzione e la riferisce a Giovanni Antonio Amadeo e bottega, datandola alla fine del XV secolo. La fotografia del catalogo, oltretutto, mostra il rilievo incastonato all'interno di una lastra marmorea con cornice modanata, probabilmente non originale e oggi scomparsa.\nJohn Pope-Hennessy, nel 1964, ribadisce le origini veneziane dell'opera e la accosta alla \"Madonna col Bambino\" di Ambrogio Mazzola al Victoria and Albert Museum di Londra, datata 1536 e anch'essa ritenuta di provenienza veneziana. Tuttavia, il divario cronologico tra le due opere non permette allo studioso di formulare un'attribuzione comune, rilevando comunque una stretta affinit\u00e0. Ulrich Middeldorf, invece, nel 1976 sposta la collocazione geografica e culturale dell'opera alla scuola milanese, rilevandone il carattere lombardo e venendovi maggiori influssi da parte della cerchia di scultori della Certosa di Pavia quali Benedetto Briosco e il Tamagnino. Nel 1977, infine, il rilievo riscuote l'attenzione di Rudolf Wittkower, che pubblica il dettaglio della testa del \"Donatore\", appena sbozzata, come esempio di non finito, riportando tuttavia l'opera all'originale attribuzione al Lascaris.\nL'attribuzione a Gasparo Cairano viene avanzata per la prima volta da Vito Zani in uno studio del 2001, poi ribadita nel 2003 e ancora nel 2010 nella prima monografia dedicata allo scultore. Lo studioso rileva principalmente la \"manifesta identit\u00e0 di autografia\" tra la \"pala Kress\" e le figure sull'arca di sant'Apollonio in Duomo nuovo a Brescia. L'identit\u00e0 \u00e8 particolarmente evidente tra il \"Santo vescovo\" all'estremit\u00e0 destra della pala e il \"Sant'Apollonio\" a coronamento dell'arca. La \"Santa martire\" dietro il donatore appena sbozzato, il cui volto femminile \u00e8 della medesima tipologia di quello della \"Madonna\" al centro, sono invece ricondotti dallo studioso a quell'unica tipologia femminile cos\u00ec ricorrente nelle opere del Cairano, il quale dimostra scarso interesse alla variazione del modello, al contrario delle tipologie maschili. I due modellati sono infatti identici alla \"Madonna\" sull'\"Adorazione Caprioli\", a quella sull'arca di sant'Apollonio e alle varie sculture di soggetto femminile disperse in collezioni pubbliche e private, identificate dallo Zani nella monografia del 2010 grazie e questo e altri dettagli, tra cui due \"Madonne col Bambino\" e una \"Fede\".\nL'affinit\u00e0 con le figure dell'arca di sant'Apollonio ricorre anche per il \"Santo\" all'estrema sinistra della pala, il cui panneggio della veste rimanda a quello del \"San Giovita\" dell'arca bresciana ed \u00e8 identificato dal critico come risultato di un processo, tendente a forme sempre pi\u00f9 aggraziate, partito con le vesti degli \"Apostoli\" per la chiesa di Santa Maria dei Miracoli e passato per quelle delle figure sull'\"Adorazione Caprioli\".\nVito Zani, nel 2010, ha anche modo di avanzare alcune supposizioni sull'origine dell'opera, che verosimilmente doveva fungere da pala per un altare. Tuttavia, la testa del \"Donatore\" inginocchiato, appena sbozzata e dunque incompiuta, lascia credere che il rilievo non sia mai stato messo in opera. Da Bernardino Faino sappiamo che l'\"Adorazione Caprioli\", contestuale all'apparato marmoreo della cappella Caprioli nella chiesa di San Giorgio era inserita entro un qualche apparato architettonico, al quale apparteneva anche una pala marmorea, eseguita forse per mano dello stesso autore, raffigurante una \"Madonna col Bambino, San Giuseppe e Santa Caterina\". La citazione \u00e8 molto generica e riduttiva, dato che sulla \"pala Kress\" si contano almeno sette figure di Santi, tra l'altro difficilmente identificabili, quindi \u00e8 arduo credere che si possa trattare della stessa opera. Tuttavia, ci\u00f2 rappresenta almeno un indizio del fatto che le pale d'altare marmoree non furono una commissione inedita per lo scultore."}
{"id": "5012127", "revid": "110157", "url": "https://it.wikipedia.org/wiki?curid=5012127", "title": "Chartered Surveyor", "text": "Il Chartered Surveyor (abbreviato in MRICS) \u00e8 un titolo professionale protetto legalmente in Gran Bretagna.\nIl \"Royal Institution of Chartered Surveyors\" \u00e8 l'autorit\u00e0 preposta per la regolamentazione della professione; \u00e8 riconosciuto con \"Decreto Reale\" (\"Royal Charter\") ed \u00e8 Autorit\u00e0 Competente a norma della Direttiva Europea 2005/36.\nIn Gran Bretagna il \"Chartered Surveyor\" sono professionisti riconosciuti con \"Decreto Ministeriale\" (\"Statutory Instruments\") n.824 del 1991, aggiornato con Decreto n.2781 del 2007. Tali decreti rendono i titoli \"Chartered Surveyor\" (\"MRICS\"), \"Chartered Building Surveyor\" (\"MRICS\"), \"Chartered Minerals Surveyor\" (\"MRICS\"), \"Chartered Quantity Surveyor\" (\"MRICS\"), \"Chartered Valuation Surveyor\" (\"MRICS\") e \"Technical Member of the Royal Institution of Chartered Surveyors\" (\"TechRICS\") validi in Europa tramite la Direttiva Europea 2005/36."}
{"id": "5012135", "revid": "606039", "url": "https://it.wikipedia.org/wiki?curid=5012135", "title": "Papilio polymnia", "text": ""}
{"id": "5012136", "revid": "1924342", "url": "https://it.wikipedia.org/wiki?curid=5012136", "title": "Dance Dance Dance (Spagna)", "text": "Dance Dance Dance \u00e8 il terzo singolo della cantante Spagna, pubblicato su 45 giri dall'etichetta discografica CBS nel 1987, estratto dall'album \"Dedicated to the Moon\" dello stesso anno.\nSuccesso e classifiche.\nRispetto a \"Easy Lady\" e \"Call Me\", i due precedenti singoli dell'artista, il disco ottiene un successo inferiore fuori dall'Italia, dove invece raggiunge la \"top ten\" e vince il Festivalbar 1987, manifestazione nella quale viene presentato insieme a \"Call Me\" e a \"Dedicated to the Moon\", brano che d\u00e0 anche il titolo al primo album di Spagna.\n(*) Rimane nella classifica dei dischi pi\u00f9 venduti in Italia dal 1\u00ba agosto al 10 ottobre 1987 e continuativamente nei primi dieci dalla fine di agosto alla fine di settembre (5 settimane), risultando il 60\u00b0 singolo pi\u00f9 venduto del 1987. Curiosamente, nelle prime due settimane di permanenza in classifica, scambia le posizioni 19 e poi 18 proprio con l'uscente \"Call Me\".\nTracce.\n7\" singolo \nLato A\nLato B\n12\" Maxi singolo \nLato A\nLato B: stesse tracce del singolo 7\".\nLa durata della versione sull'album \"Dedicated to the Moon\" \u00e8 4:15."}
{"id": "5012137", "revid": "713168", "url": "https://it.wikipedia.org/wiki?curid=5012137", "title": "Monumenti e luoghi d'interesse ai Castelli Romani", "text": "Monumenti e luoghi d'interesse.\nChiese e conventi.\nFrascati\nGrottaferrata\nMarino\nCastel Gandolfo\nAlbano Laziale\nAriccia\nGenzano di Roma\nNemi\nLanuvio\nVelletri\nLariano\nRocca di Papa\nRocca Priora\nMonte Compatri\nMonte Porzio Catone\nColonna\nPalazzi e ville.\nFrascati\nGrottaferrata\nMarino\nCastel Gandolfo\nAlbano Laziale\nAriccia\nGenzano di Roma\nNemi\nLanuvio\nVelletri\nLariano\nRocca di Papa\nRocca Priora\nMonte Compatri\nMonte Porzio Catone\nColonna\nCastelli e fortificazioni.\nI Castelli Romani devono il loro toponimo alle fortificazioni edificate sulle alture di questi luoghi da varie famiglie baronali romane. La maggior parte di quelle fortificazioni oggi sono state tuttavia distrutte o \"ingentilite\" e tramutate in residenze estive.\nAd oggi, l'unica vera fortificazione completamente conservata della zona \u00e8 rappresentata dalla cerchia muraria dell'Abbazia di San Nilo a Grottaferrata, realizzata nel XVI secolo dall'abate commendatario Giuliano Della Rovere.\nRimangono visibili parti pi\u00f9 o meno consistenti delle antiche fortificazioni anche nei centri storici di: Marino, con le torri della \"Rocca Frangipane\" in piazza Giacomo Matteotti, scampate sia agli sventramenti seicenteschi che ai bombardamenti del 1944; Genzano di Roma, con la torre \"saracinesca\" del Corso Vecchio, salvatasi dall'estetizzazione ottocentesca; Lanuvio, con la cinta muraria del centro storico e le torri del XVI secolo ancora presenti; e Nemi, con la torre di Palazzo Ruspoli, inglobata in quest'ultima struttura.\nGli antichi castelli baronali che invece sono stati riadattati a residenza patrizia a partire dal XV secolo, sono:\nNumerose sono le fortificazioni erette nelle campagne a controllo di vie di comunicazioni importanti o siti strategici, e tra questi vanno menzionati: \nFontane e monumenti.\nTra le fontane pi\u00f9 note dei Castelli c'\u00e8 sicuramente la seicentesca fontana dei Quattro Mori di piazza Giacomo Matteotti a Marino, risalente al 1632 e nota per il \"miracolo del vino\", che si ripete ogni anno per la Sagra dell'Uva. Ancora, a Marino \u00e8 presente la fontana del Tritone, opera dello scultore Michele Tripisciano risalente al 1889.\nUn'altra nota fontana del Vino \u00e8 situata a Genzano di Roma, in piazza Tommaso Frasconi, e risale al XIX secolo.\nLa fontana degli Scogli a Lanuvio \u00e8 una celebre opera dell'architetto Carlo Fontana risalente al 1675, situata in piazza Giuseppe Mazzini.\n\u00c8 monumentale anche la fontana di piazza San Pietro a Frascati, risalente al XVII secolo e costruita in abbinamento alla vicina Cattedrale di San Pietro.\nGian Lorenzo Bernini forse realizz\u00f2 il progetto della \"Barcaccia\" di piazza Giuseppe Garibaldi a Rocca di Papa, realizzata in un unico blocco tufaceo. Sempre a Rocca di Papa, sono notevoli la fontana di piazza della Repubblica, risalente al XIX secolo, e il fontanile di piazza XX Settembre, gi\u00e0 piazza Vecchia, risalente all'epoca di edificazione del castello.\nA Velletri, molte fontane monumentali furono realizzate nel XVII secolo dopo che l'ingegnere Giovanni Fontana porto a termine la costruzione dell'acquedotto: tra le altre, ricordiamo la fontana monumentale di piazza Cairoli, edificata nel 1622, originariamente accoppiata sulla stessa piazza ad una fontana gemella rimasta incompiuta e quindi distrutta, e la fontana monumentale di piazza Mazzini, realizzata nel 1612 con la raffigurazione di alcune scene mitologiche.\nResti archeologici.\nIl territorio dei Castelli Romani \u00e8 una delle aree pi\u00f9 ricche di reperti archeologici della provincia di Roma. Sono da menzionare particolarmente:\nAltri siti di interesse archeologico sono quello di \"Bovillae\", in comune di Marino, in cui sono venuti alla luce resti del circo romano, e di \"Aricia\", in comune di Ariccia, dove sono visibili i resti del monumentale viadotto della via Appia.\nIn et\u00e0 romana, vennero edificate varie ville suburbane sui Colli Albani. Oltre alla grande Villa di Domiziano a Castel Gandolfo, sono oggi visibili alcune di queste ville, mentre altre sono andate distrutte. Fra le pi\u00f9 importanti:\nSi pensa che una villa romana sorgesse anche in prossimit\u00e0 dell'attuale cimitero di Genzano di Roma. Invece l'ubicazione di una villa di Marco Tullio Cicerone \u00e8 poco chiara, forse perch\u00e9 possedeva due tenute, una villa vera e propria a Grottaferrata, nel sito dell'Abbazia di San Nilo, e un fondo sul Tuscolo.\nDue catacombe sono state scoperte nel territorio castellano:\nUna terza catacomba venne scoperta nel XVIII secolo sulla via Appia in comune di Marino, ma se ne \u00e8 persa attualmente l'ubicazione.\nInfine luoghi molto importanti dal punto di vista archeologico sono:\nAlcuni resti risalgono anche all'et\u00e0 preistorica: interessanti reperti sono conservati presso il Museo civico di Albano e presso il Museo civico \"Oreste Nardini\" di Velletri, mentre a Villa Cavalletti, tra Frascati e Grottaferrata, \u00e8 stata rinvenuta una necropoli neolitica che con una cinquantina di tombe \u00e8 la necropoli neolitica pi\u00f9 grande del Lazio; altri resti preistorici sono stati trovati a Marino, localit\u00e0 San Rocco, a Castel Gandolfo, localit\u00e0 Pascolari, ad Albano, localit\u00e0 Castel Savello e Colle dei Cappuccini, ad Ariccia, localit\u00e0 Ginestreto, a Rocca Priora, presso il Monte Algido, a Monte Porzio Catone, sul Tuscolo, e a Velletri.\nRecentemente \u00e8 stata scoperta nel territorio comunale di Albano Laziale, localit\u00e0 Cecchina, l'ubicazione dell'antico \"Lucus Ferentinus\", cio\u00e8 il luogo sacro dove si riuniva la federazione delle citt\u00e0 appartenenti alla Lega Latina. Secondo altre ipotesi, il \"Lucus\" potrebbe essere ubicato in localit\u00e0 Prato della Corte, tra i comuni di Marino e Rocca di Papa, dove gi\u00e0 \u00e8 stato identificato comunemente il \"Caput Aquae Ferentinum\".\nAree naturali.\nIl Parco Regionale dei Castelli Romani \u00e8 un ente di tutela ambientale regionale istituito nel 1984 dalla Regione Lazio nell'area dei Colli Albani. In origine, i territori dei comuni facenti parte del parco erano integralmente inclusi nel perimetro dell'area protetta (legge regionale n\u00b0 2 del 13 gennaio 1984), ma gi\u00e0 il 28 settembre 1984 le aree assegnate al parco furono drasticamente ridotte, per ovvi motivi legati all'espansione edilizia futura dei centri abitati inclusi. Gli attuali confini del parco, stabiliti nel 1998, sono pi\u00f9 vasti dei confini precedenti, per un totale di 15.014 ettari.\nTra le aree naturali pi\u00f9 interessanti, ci sono quelle che non sono state colpite dall'espansione del castagno, pianta introdotta a scopi economici tra Seicento e Settecento: il bosco misto -chiamato Q.T.A., querce, tigli ed aceri- sopravvive soprattutto al bosco del Cerquone (Rocca Priora), al bosco dei Cappuccini (Albano Laziale), al Parco Chigi di Ariccia, al bosco Ferentano e al Barco Colonna (Marino), sulle coste del Lago Albano e del Lago di Nemi, sulle sommit\u00e0 di Monte Cavo e del Maschio dell'Ariano, presso la Macchia dello Sterparo (Frascati) e la Selva Rustica (Grottaferrata)."}
{"id": "5012141", "revid": "1543377", "url": "https://it.wikipedia.org/wiki?curid=5012141", "title": "Joseph Rabban", "text": "Noto come \"il Siriano\", Joseph Rabban (in ebraico-malayalam: Isuppu Irabb\u00e2n) fu un mercante ebreo, forse originario dello Yemen, che giunse sulle coste del Malabar (oggi India) a met\u00e0 dell'VIII secolo. Secondo la tradizione degli ebrei di Cochin, a Joseph fu assicurato il rango di \"principe\" di tutti gli ebrei di Cochin dal signore Chera Bhaskara Ravivarman II.\nA lui fu assicurato il governo di un piccolo principato chiamato Anjuvannam (per gli estranei al sistema delle caste ind\u00f9), vicino Cranganore, e i diritti per costruire \"case libere\". Tali diritti furono incisi su tavolette di bronzo, note come \"Tavole ebraiche di rame\" (\"S\u0101sanam\"), che sopravvivono ancor oggi e che sono sotto la custodia della comunit\u00e0 ebraica dell'India. La data del documento pu\u00f2 essere indicata verso il 750 all'incirca. Non \u00e8 possibile, per ragioni paleografiche, che esso sia pi\u00f9 antico e neppure che la data sia successiva al 774, visto che un documento similare, accordato alla Chiesa d'Oriente (nestoriani), fu all'epoca copiato dal \"S\u0101sanam\".\nI discendenti di Joseph continuarono a esercitare il governo degli ebrei delle coste del Malabar fin quando scoppi\u00f2 un conflitto tra uno dei suoi discendenti, Joseph Azar, e suo fratello negli anni quaranta del XIV secolo.\nLe ostilit\u00e0 condussero all'intervento i potentati confinanti e alla soppressione dell'autonomia ebraica nel meridione indiano.\nQuando Ariel Sharon, allora Primo ministro d'Israele, visit\u00f2 l'India nel 2003, ricevette una copia del \"S\u0101sanam\" dal ministro del Turismo del Kerala, K. V. Thomas."}
{"id": "5012144", "revid": "154893", "url": "https://it.wikipedia.org/wiki?curid=5012144", "title": "Numeri armonici generalizzati", "text": ""}
{"id": "5012148", "revid": "436907", "url": "https://it.wikipedia.org/wiki?curid=5012148", "title": "Hangover (Psy)", "text": "Hangover \u00e8 un singolo del rapper sudcoreano Psy, realizzato in collaborazione con il rapper statunitense Snoop Dogg e pubblicato l'8 giugno 2014.\nVideo musicale.\nIl video ufficiale del brano \u00e8 stato pubblicato lo stesso giorno d'uscita del singolo. Dopo aver superato la soglia dei due milioni di visualizzazioni in poco pi\u00f9 di due giorni, nel giugno 2015 il video ha raggiunto i 200 milioni di visualizzazioni su YouTube."}
{"id": "5012149", "revid": "1305772", "url": "https://it.wikipedia.org/wiki?curid=5012149", "title": "Planetary Annihilation", "text": "Planetary Annihilation \u00e8 un videogioco strategico in tempo reale per computer in sviluppo da Uber Entertainment. La maggior parte del team che si occupa del suo sviluppo ha fatto parte degli sviluppatori di \"Total Annihilation\" e \"Supreme Commander\".\nIl gioco \u00e8 uscito dall'accesso anticipato su Steam il giorno 5 settembre 2014\nModalit\u00e0 di gioco.\nIn un'intervista con le riviste \"PC Gamer\" e \"Joystiq\", lo sviluppatore capo Jon Mavor ha detto che la complessit\u00e0 e il tempo di gioco possono variare da mezzora a varie ore, con partite che vanno da 2 fino a 40 giocatori. \"Planetary Annihilation\" include un sistema di mappe a base di pianeti e asteroidi con caratteristiche differenti. I giocatori potranno conquistare altri pianeti e persino interi sistemi solari su mappe che possono comprendere centinaia di mondi grazie alla modalit\u00e0 di guerra galattica. La distruzione di pianeti tramite asteroidi, \u00e8 una delle priorit\u00e0 di Uber Entertainment. Gli sviluppatori del gioco hanno anche dichiarato che \"Planetary Annihilation\" ricorder\u00e0 il gioco strategico del 1997, \"Total Annihilation\" visto che \u00e8 focalizzato sul \"Macro gameplay\" e non sul \"Micro gameplay\".\nSviluppo.\nJon Mavor cre\u00f2 il motore grafico di \"Total Annihilation\". Era anche il programmatore capo di \"Supreme Commander\". Lo stile artistico del gioco \u00e8 stato creato da Steve Thompson, che precedentemente ha lavorato allo stile di \"Total Annihilation\" e \"Supreme Commander\". Il doppiatore John Patrick Lowrie, che ha doppiato tutte le narrazioni per \"Total Annihilation\", doppia anche le narrazioni di \"Planetary Annihilation\".\nSecondo Mavor, mentre la visualizzazione del gioco inizi\u00f2 a maggio 2012, solo tre mesi prima dell'annuncio del gioco; il concetto del gioco era in sviluppo gi\u00e0 da tre anni, a quel tempo. In pi\u00f9, i server e il motore grafico del gioco erano in sviluppo da alcuni anni prima dell'annuncio del gioco, con alcuni server che erano gi\u00e0 connessi ad UberNet, il terminale di Uber Entertainment.\nLa raccolta fondi di Kickstarter.\nInvece che accettare le varie proposte di finanziamento, gli sviluppatori di \"Planetary Annihilation\", decisero di creare una raccolta fondi sul noto sito Kickstarter. Rivelarono il gioco al pubblico il 15 agosto 2012, con il loro obbiettivo della raccolta fondi a $900,000. Il video concept usato per la campagna di raccolta fondi ci impieg\u00f2 circa tre mesi per andare dall'iniziale disegno su carta all'animazione finale.\nQuando la campagna inizi\u00f2, le donazioni arrivarono velocemente, raggiungendo $450,000 nel quinto giorno della campagna. Il 22 agosto, Uber Entertainment annunci\u00f2 il primo set di obbiettivi aggiuntivi della campagna Kickstarter, componenti aggiuntive del gioco che vengono sviluppate se la raccolta fondi supera l'obbiettivo iniziale. Mentre la campagna avanzava, vennero rialsciati obbiettivi aggiuntivi, come le unit\u00e0 navali al raggiungimento di 1.1 milioni di dollari, giganti gassosi e basi orbitali al raggiungimento di 1.3 milioni di dollari, pianeti metallici e lavici al raggiungimento di 1.5 milioni di dollari, la modalit\u00e0 \"Guerra Galattica\" al raggiungimento di 1.8 milioni di dollari, una colonna sonora orchestrale al raggiungimento di 2 milioni di dollari, e un documentario sullo sviluppo del gioco al raggiungimento di 2.1 milioni di dollari.\nIl quindicesimo giorno della campagna kickstarter, \"Planetary Annihilation\" raggiunse l'obbiettivo iniziale di $900,000, e alla conclusione della campagna il 14 settembre 2012 \"Planetary Annihilation\" raggiunse approssimativamente $2,228,000 via Kickstarter e un'addizionale $101,000 via PayPal. Quindi, ogni obbiettivo aggiuntivo fu raggiunto.\n\"Planetary Annihilation\" \u00e8 l'undicesimo progetto ad aver superato il milione di dollari raccolti su kickstarter, confermando la grande popolarit\u00e0 dei videogiochi sul sito.\nPubblicazione.\nLa versione alpha fu pubblicata l'8 giugno 2013 per i donatori di livello alpha, con l'accesso anticipato di steam dal 13 giugno 2013.\nLa versione beta fu resa disponibile il 26 settembre 2013 e fu distribuita in seguito ad ogni donatore kickstarter il 19 novembre 2013. Il 6 dicembre 2013, il lancio ufficiale del gioco fu rinviato. Gli sviluppatori si aspettano che il gioco sia completo all'inizio nel 2014\nLa pubblicazione della versione completa del gioco \u00e8 stato annunciato per il 5 settembre 2014.\nIl gioco \u00e8 stato accolto con sentimenti misti: i critici hanno valutato positivamente la natura rivoluzionaria del gioco e l'Intelligenza Artificiale, ma hanno ricevuto con opinioni piuttosto negative l'interfaccia grafica e il tutorial, ritenuto largamente insufficiente."}
{"id": "5012152", "revid": "339392", "url": "https://it.wikipedia.org/wiki?curid=5012152", "title": "April Jeanette Mendez Brooks", "text": ""}
{"id": "5012155", "revid": "6923", "url": "https://it.wikipedia.org/wiki?curid=5012155", "title": "Fabrizio (azienda)", "text": "La Fabrizio \u00e8 stata una casa motociclistica italiana, specializzata nella costruzione di motocicli fuoristrada da competizione, attiva a Firenze dal 1971 al 1974.\nIl contesto.\nA cavallo tra gli anni sessanta e gli anni settanta la specialit\u00e0 sportiva del Motocross visse in Italia la sua stagione di massima popolarita. Ovunque nascevano circuiti sterrati e accidentati dove praticare la nuova disciplina motoristica di gran moda, frequentati da masse imponenti di giovani spettatori.\nDati i costi relativamente modesti, moltissimi furono i praticanti e vasta la richiesta di moto competitive alla cui costruzione si dedicarono grandi e piccole aziende; queste ultime a volte improvvisate, ma non per questo meno efficaci.\nIl fiesolano Fabrizio Guidotti, ex pilota di Regolarit\u00e0, nel 1970 aveva deciso di abbandonare l'attivit\u00e0 agonistica per dedicarsi completamente alla gestione della sua officina meccanica posta nella zona periferica di Firenze.\nSu richiesta di amici si ciment\u00f2 nella trasformazione artigianale di due ciclomotori Romeo-Motodelta, realizzati sulla base dei prototipi Romeo Fujihama, elaborandone le ciclistiche e i propulsori per renderli adatti alle competizioni, con i quali il giovani piloti Giancarlo Curradi e Sergio Franco si misero in luce nella classe 50, rispettivamente dei campionati regionali toscano e piemontese.\nLa Romeo-Fabrizio.\nVisti i risultati, nel 1971 molte furono le ordinazioni dei piloti privati, o aspiranti tali, per la trasformazione di normali Romeo Scorpion con motore Minarelli in \"Special\" da competizione che cominciarono a inanellare ottime prestazioni, culminate con il secondo posto di Aligi Deganello nel campionato toscano.\nTali affermazioni, naturalmente, non sfuggirono al dinamico \"patron\" della Romeo Edoardo Po che offr\u00ec a Guidotti la concessionaria a Firenze dei suoi ciclomotori, oltre ad assistenza logistica per le elaborazioni. In questo modo Guidotti ebbe le risorse finanziarie per trasferirsi in locali pi\u00f9 ampi ed attrezzati, mentre la Romeo poteva contare su una sorta di \"reparto corse\" distaccato, attraverso il quale figurare nelle competizioni crossistiche.\nNell'inverno 1971 furono prodotte, per piloti privati, varie Romeo-Fabrizio 50 su base \"Scorpion\", ulteriormente modificate, che del modello originale conservavano ben poco. Il motore, infatti, veniva elaborato da Guidotti con l'estemporanea assistenza tecnica di Arteno Venturi, braccio destro di Vittorio Minarelli, mentre la ciclistica fu realizzata con materiali d'alta gamma Verlicchi e Ceriani.\nNel 1972 i buoni risultati nelle gare convinsero Guidotti a tentare l'inserimento nella classe 125. Visto che la Romeo produceva esclusivamente ciclomotori, mantenendo la base dello \"Scorpion\", furono sperimentate alcune motorizzazioni \"125\" Sachs e Z\u00fcndapp la cui elaborazipone risult\u00f2 difficoltosa, anche per la totale impossibilit\u00e0 di avere contatti diretti con la casa madre. La trentina di Romeo-Fabrizio 125 con motorizzazioni tedesche mostrarono in gara una generale fragilit\u00e0 meccanica.\nLa Aspes-Fabrizio.\nFu durante la fine della stagione agonistica 1972 che Guidotti ebbe occasione di osservare il prototipo Aspes Hopi portato in gara da Felice Agostini, apprezzandone la potenza e la robustezza. Il propulsore ideale, quindi, venne individuato in quello prodotto dalla neonata AsCo che, tuttavia, essendo un'azienda controllata dalla Aspes, impose come condizione per la fornitura dei motori l'eliminazione del marchio Romeo, concorrente commerciale della Aspes sul mercato ciclomotoristico. Al fine di non intralciare lo sviluppo sportivo della Fabrizio, la Romeo non si oppose.\nTra l'inverno del 1972 e l'agosto del 1974 vennero prodotte una settantina di Aspes-Fabrizio 125 che nella stagione 1973 ottennero brillanti risultati con piloti del calibro di Corrado Maddii.\nLa stagione successiva, invece, fu piuttosto avara di risultati a causa del forte impegno nella specialit\u00e0 crossistica di molte importanti case come le italiane Beta e Gilera e, soprattutto, le giapponesi Suzuki e Yamaha, che realizzarono moto da competizione in piccola serie, con un rapporto qualit\u00e0/prezzo insostenibile dai produttori artigianali, a meno di grandi investimenti in macchinari e tecnici.\nConscio della situazione, ma riluttante ad abbandonare il settore delle competizioni motoristiche, alla fine del 1974 Guidotti decise di chiudere l'azienda ed accettare la proposta di inmserirsi nel reparto corse della Beta, dove rimase fino al 1985, quando pass\u00f2 alla Giannelli-Arrow. Nel 1987 entr\u00f2 a far parte del reparto corse Aprilia dove oper\u00f2 fino al 2003."}
{"id": "5012168", "revid": "767487", "url": "https://it.wikipedia.org/wiki?curid=5012168", "title": "Boulevard (film 2014)", "text": "Boulevard \u00e8 un film del 2014 diretto da Dito Montiel, con protagonista Robin Williams alla sua ultima prova in qualit\u00e0 di attore cinematografico.\nTrama.\nNolan Mack \u00e8 un sessantenne dalla vita ordinaria, con un tranquillo lavoro in banca e sposato da molti anni. Consapevole da sempre di essere gay, Nolan conduce una tranquilla vita familiare con la moglie Joy, per cui prova un profondo affetto, nonostante dormano in stanze separate. Una sera, di ritorno da una visita all'anziano padre malato, Nolan si inoltra in una strada frequentata da prostituti, dove conosce il giovane e affascinante Leo. Nolan vorrebbe qualcosa di pi\u00f9 del semplice sesso occasionale, e vede in lui un'occasione per una vita migliore. Nonostante le diversit\u00e0, i due iniziano a frequentarsi e Nolan scopre una nuova forma di felicit\u00e0, ma dovr\u00e0 gestire le bugie per nascondere la sua seconda vita alla moglie.\nDistribuzione.\nPresentato in anteprima al Tribeca Film Festival il 20 aprile 2014, in Italia il film \u00e8 uscito direttamente in DVD il 1\u00ba giugno 2017 distribuito dalla Eagle Pictures."}
{"id": "5012173", "revid": "154893", "url": "https://it.wikipedia.org/wiki?curid=5012173", "title": "Nativi sudamericani", "text": ""}
{"id": "5012179", "revid": "965226", "url": "https://it.wikipedia.org/wiki?curid=5012179", "title": "Silvia Marchionini", "text": "Biografia.\nDiplomata all'Istituto Lorenzo Cobianchi di Verbania, ha conseguito la laurea in sociologia presso l'Universit\u00e0 degli Studi di Trento, esercitando la professione di docente.\nNel 1995 \u00e8 eletta consigliera comunale a Cossogno e dal 1998 al 2004 \u00e8 stata assessore della Comunit\u00e0 montana Valgrande. Tra i vari incarichi ricoperti si ricordano: componente del consiglio di amministrazione della Casa della Resistenza di Fondotoce (dal 2009), componente del consiglio di amministrazione del Consorzio dei Servizi Sociali (CiSS) del Verbano (2004-2010), presidentessa della Comunit\u00e0 del Parco della Val Grande (dal 2012).\nTra il 2004 e il 2014 \u00e8 sindaco di Cossogno, dopodich\u00e9 viene indicata come candidato sindaco di Verbania per la coalizione di centrosinistra (PD-liste civiche-SEL-PDCI): alla tornata elettorale del giugno 2014 prevale al ballottaggio sul candidato di centrodestra Mirella Cristina. Ricandidatasi nel 2019 col sostegno del PD e di tre liste civiche (due in appoggio diretto e una in apparentamento dopo il primo turno), \u00e8 riconfermata sindaco, sempre al ballottaggio, superando Giandomenico Albertella del centrodestra.\nDal 2018 presiede l'Ente giardini botanici di Villa Taranto."}
{"id": "5012195", "revid": "118789629", "url": "https://it.wikipedia.org/wiki?curid=5012195", "title": "Max Morise", "text": "Biografia.\nAmico di Robert Desnos e Roger Vitrac da prima che i due si unissero al movimento surrealista, contribu\u00ec ad articoli su \"La Revolution Surrealiste\" e partecip\u00f2 ad una serie di discussioni tenute dal gruppo che riguardavano la natura del sesso. Partecip\u00f2 anche ad alcuni giochi surrealisti, in particolare a quello dei cadaveri eccellenti. \nAndr\u00e9 Breton, nel primo \"Manifesto surrealista\" lo cita due volte: dopo aver detto \"non abbiamo alcun talento\", Breton cita Roger Vitrac e Paul \u00c9luard, e poi dice \"chiedete a Max Morise\" e scrive: \nIn seguito, Breton include questa citazione:\nMorise \u00e8 anche apparso in alcuni film, tra cui \"Ciboulette\" di Claude Autant-Lara (1933), \"Il delitto del signor Lange\" di Jean Renoir (1936) e \"Lo strano dramma del dottor Molyneux\" di Marcel Carn\u00e9 (1937)."}
{"id": "5012196", "revid": "6923", "url": "https://it.wikipedia.org/wiki?curid=5012196", "title": "Cimitero di Porta Vercellina", "text": "Il cimitero di Porta Vercellina, prima foppone di San Giovannino alla Paglia o fopponino di Porta Vercellina e infine cimitero di Porta Magenta, era un cimitero situato, allora \"extra moenia\", a Milano con l'entrata principale sul piazzale Aquileia. Era uno dei cinque cimiteri cittadini collocati fuori dalle porte di Milano e soppressi negli anni successivi alle aperture del Monumentale e di Musocco.\nStoria.\nCostruito in piena epoca spagnola nel Ducato di Milano durante la terribile peste di San Carlo nel 1576 per accogliervi le sepolture dei primi appestati, fu chiuso alle nuove sepolture nel 1885 sotto la nuova amministrazione unitaria italiana e le ossa presenti traslate nel 1912 presso il Cimitero Maggiore. Deve il suo nome al sostantivo milanese \"foppa\" (buco, fossa e quindi per estensione cimitero) e alla sua posizione nel quartiere di Porta Vercellina, appena fuori dalle mura spagnole e sull'attuale piazzale Aquileia.\nNella seconda grande pestilenza di Milano del 1630 il cimitero venne trasformato in lazzaretto con la costruzione di 730 capanne per appestati ma, a differenza di quanto accaduto con molti altri lazzaretti della citt\u00e0, il lazzaretto del Fopponino rimase attivo fino al 1895.\nDurante la peste del 1630 la donazione Crivelli mise a disposizione il denaro per la costruzione di una chiesa, tuttora esistente, che venne poi edificata nel 1662 e dedicata ai santi Giovanni Battista e Carlo Borromeo e a cui si faceva riferimento con il nome di chiesa di San Giovannino alla Paglia. Dal 1638, il cimitero copriva una piccola area fra il piazzale Aquileia e via San Michele del Carso, un'area ancora oggi ricordata semplicemente come \"Cimitero primitivo\".\n\u00c8 invece circa del 1640 la cappellina dei Morti che \u00e8 ancora oggi ben visibile sull'angolo fra il piazzale Aquileia ed il viale San Michele del Carso e che risulta interessante per la tipica impostazione secentesca del culto dei morti: la cappella \u00e8 infatti decorata da tre teschi (di cui uno andato perso) e provvista, oltre la grata che la chiude, di un piccolo ossario a terra contenente alcuni teschi appartenuti ai defunti della peste; sulla facciata campeggia, ancora ben leggibile, il \"memento mori\" che da quelle medesime ossa viene rivolto ai passanti a ricordare il destino che tutti ci accomuna:\nche suona come un duplice monito a non dimenticare la nostra condizione di mortali e a tenere vivo il ricordo e il culto dei morti attraverso la memoria e la preghiera.\nNell'anno 1786, stando a quanto raccolto dal bibliotecario e storico cavalier Vincenzo Forcella nel suo \"Iscrizioni delle chiese e degli altri edifici di Milano dal secolo VIII ai giorni nostri\" del 1893, la chiesetta di San Giovannino alla Paglia, con riferimento alla paglia utilizzata per i giacigli su cui venivano ricoverati gli appestati, di fronte alla quale si estendeva il Fopponino, acquist\u00f2 alcuni terreni retrostanti il cimitero primitivo al fine di ampliarlo; ampliamento effettuato nel 1787 e che arriv\u00f2 a coprire parte delle odierne via Paolo Giovio e via Andrea Verga. Il nuovo cimitero venne ingrandito nella parte retrostante la chiesa, verso la campagna, e misurava 1,8 pertiche milanesi, ovvero circa 12 000 metri quadrati. La tradizione vuole che le prime due sepolture nel cimitero cos\u00ec rinnovato fossero di due nobildonne: Teresa Anguissola Tedeschi (1735-1788), maritata con Galeazzo Busca Arconati Visconti, e la veneta Maria Carolina dei Prioli (1708-1788). Nonostante tutto, le nuove dimensioni non arrivavano a soddisfare le ulteriori sepolture, non pi\u00f9 adatte alla aumentata popolazione locale; nel 1825 fu deliberato un nuovo ampliamento che venne portato a termine attraverso l'acquisto di nuovi terreni nel 1827 e che raddoppi\u00f2 l'area del foppone ad ovest, coprendo ulteriormente l'attuale via Andrea Verga e via Ercole Ferrario. Fra il 1808 ed il 1828, venne realizzato lungo la via San Michele del Carso un piccolo campo santo, annesso al cimitero medesimo, per l'inumazione dei cittadini milanesi di fede ebraica.\nIl nuovo cimitero del 1830 aveva aggiunto un nuovo viale di ingresso lungo 42 metri, ben visibile nella planimetria qui sotto allegata e che si dipartiva dalla destra della Cappelletta dei Morti (realizzata nel 1640) ancora visibile in loco, che andava a distanziarsi a 113 metri dalla pi\u00f9 vicina lunetta dei Bastioni (area oggi occupata dal piazzale Aquileia che ha infatti mantenuto la forma geometrica della fortificazione spagnola), ben pi\u00f9 lontano degli originali 38 metri che separavano l'ingresso della struttura del 1787. Cos\u00ec riposizionato e ampliato, il cimitero rimase in servizio fino al 1868, anno in cui fu chiuso all'inumazione dei morti provenienti dalla citt\u00e0 e disponibile solamente per i cadaveri provenienti dall'extra moenia, ovvero dai Corpi Santi di Milano, l'unione amministrativa delle cascine e dei borghi agricoli che si trovavano attorno alla citt\u00e0 di Milano, appena oltre i suoi Bastioni.\nTuttavia nel 1875 il foppone venne riaperto anche al servizio della citt\u00e0 e nel 1882 appare citato nella \"Guida di Milano\" di quell'anno come \"cimitero sussidiario\" del Mandamento di Porta Magenta con la dicitura \"Cimitero di San Giovannino\" e una superficie di 34 100 metri quadrati.\nIl Cimitero di San Giovannino di Porta Magenta venne definitivamente soppresso il 30 novembre 1895 e dal giorno successivo i cadaveri l\u00ec destinati vennero trasferiti al nuovo Cimitero Maggiore, concludendo una storia durata pi\u00f9 di 300 anni.\nStoria moderna.\nNel settembre del 1958, scorporando il territorio dalle parrocchie di S. Pietro in Sala, di S. Maria del Rosario e di S. Vittore al Corpo, viene istituita la parrocchia di S. Francesco d'Assisi al Fopponino, il cui titolo modifica il precedente \"SS. Giovanni Battista e Carlo al Fopponino\" gi\u00e0 della chiesetta l\u00ec esistente dal 1662. Nel 1964, su disegno di Gi\u00f2 Ponti venne quindi ultimata la chiesa di San Francesco d'Assisi al Fopponino, tuttora parrocchia della zona dell'antico cimitero.\nSepolture illustri.\nNell'attivit\u00e0 plurisecolare del cimitero molte personalit\u00e0 illustri vi trovarono riposo: una lapide sul vecchio muro del foppone, collocata nel 1970 dallo studioso Wolfango Pinardi, riporta che qui furono sepolti, fra gli altri:\nParrebbe per\u00f2 che l'autore della lapide sia caduto in errore per quanto riguarda le sepolture di Barnaba Oriani e di Melchiorre Gioia che risultano invece essere stati sepolti presso l'antico Cimitero della Mojazza cos\u00ec come testimoniato nel 1855, almeno per il Gioia, dallo storico e scrittore Ignazio Cant\u00f9 che, nel suo \"Milano, nei tempi antico, di mezzo e moderno: studiato nelle sue vie; passeggiate storiche\" poteva scrivere:\nAltre sepolture illustri vengono citate sempre dal Cant\u00f9 a pagina 28, dove lo storico segnala le tombe di:\nNel cimitero venne sepolta anche Margherita Barezzi, prima moglie del compositore Giuseppe Verdi, che mor\u00ec a Milano nel 1840. Dal 1990 una targa in loco la ricorda. Prima di lei, in una tomba attigua, era stato sepolto anche l'unico figlio maschio avuto dalla coppia, Icilio, morto ad un anno di et\u00e0 proprio mentre i genitori si trovavano a Milano."}
{"id": "5012202", "revid": "183114", "url": "https://it.wikipedia.org/wiki?curid=5012202", "title": "Momolo Cortesan", "text": ""}
{"id": "5012206", "revid": "1543377", "url": "https://it.wikipedia.org/wiki?curid=5012206", "title": "Amaro Penna", "text": "L'Amaro Penna \u00e8 un liquore a base di erbe benefiche nato a Sassano, in provincia di Salerno, nel 1902 creato da Alfonso Penna.\nCaratteristiche.\nL'Amaro Penna \u00e8 una soluzione idroalcoolica a base di erbe officinali con zucchero e aromi naturali. Si presenta di colore caramello bruno con gradazione alcolica del 27%.\nPu\u00f2 essere bevuto liscio oppure con ghiaccio."}
{"id": "5012207", "revid": "183114", "url": "https://it.wikipedia.org/wiki?curid=5012207", "title": "Momolo cortesan", "text": ""}
{"id": "5012209", "revid": "1383731", "url": "https://it.wikipedia.org/wiki?curid=5012209", "title": "Nazionale di beach soccer degli Stati Uniti d'America", "text": "La nazionale di beach soccer degli Stati Uniti rappresenta gli Stati Uniti nelle competizioni internazionali di beach soccer ed \u00e8 controllata dalla United States Soccer Federation."}
{"id": "5012216", "revid": "729019", "url": "https://it.wikipedia.org/wiki?curid=5012216", "title": "Stazione di Monte Porzio Catone", "text": "La stazione di Monte Porzio Catone era una stazione ferroviaria al servizio del comune omonimo. Essa si trovava sulla diramazione San Cesareo-Frascati della ferrovia Roma-Fiuggi-Alatri-Frosinone, aperta nel 1916 e chiusa nel 1944.\nStoria.\nLa stazione venne inaugurata il 12 giugno 1916 in concomitanza con l'apertura della diramazione su cui \u00e8 posta.\nVenne inizialmente chiusa al traffico a causa degli ingenti danni della seconda guerra mondiale e definitivamente soppressa nel 1944.\nStrutture e impianti.\nLa stazione disponeva di un fabbricato viaggiatori sopraelevato rispetto ai binari e di due banchine collegate tra loro tramite attraversamenti a raso che servivano i tre binari dell'impianto. Vi era anche uno scalo merci, poi smantellato, composto da un piano caricatore, da un apposito magazzino e da un binario di raccordo servito dalla seconda banchina.\nDopo la soppressione dal piazzale binari \u00e8 stato ricavato un parco pubblico.\nMovimento.\nLa stazione era interessata, oltre al traffico passeggeri, anche dal traffico merci come testimoniava lo scalo dell'impianto.\nServizi.\nLa stazione disponeva di:"}
{"id": "5012218", "revid": "287204", "url": "https://it.wikipedia.org/wiki?curid=5012218", "title": "Francois Affia Ambadiang", "text": ""}
{"id": "5012219", "revid": "76963", "url": "https://it.wikipedia.org/wiki?curid=5012219", "title": "Giles Matthey", "text": "Biografia.\nDebutta nel 2011 partecipando ad un episodio della serie televisiva \"The Good Wife\". Inizia a farsi conoscere grazie al ruolo ricorrente della fata Claude Crane nella quinta stagione della serie televisiva \"True Blood\". \nNel 2013 ottiene il suo primo ruolo cinematografico, interpretando il designer della Apple Jonathan Ive nel film biografico \"Jobs\", dedicato alla figura di Steve Jobs. Successivamente prende parte ad alcuni film indipendenti come \"Hunter\" e \"Boulevard\".\nNel 2014 fa parte del cast della serie televisiva \"\", dove ricopre il ruolo dell'agente della CIA Jordan Reed.\nNel 2016 entra a far parte del cast di \"C'era una volta\" nei panni di Gedeone, il figlio del signore oscuro Tremotino e di Belle."}
{"id": "5012221", "revid": "767487", "url": "https://it.wikipedia.org/wiki?curid=5012221", "title": "Tom Rapp", "text": "Dal 1965 al 1974 \u00e8 stato il leader del gruppo di folk psichedelico Pearls Before Swine. Al contempo ha pubblicato alcuni dischi da solista. Dopo essersi ritirato dalle scene per molti anni e aver lavorato come avvocato, nel 1999 ha pubblicato l'album \"A Journal of the Plague Year\"."}
{"id": "5012225", "revid": "287204", "url": "https://it.wikipedia.org/wiki?curid=5012225", "title": "Marin Bavcevic", "text": ""}
{"id": "5012227", "revid": "66476642", "url": "https://it.wikipedia.org/wiki?curid=5012227", "title": "Preghiera del profeta Abacuc in tono di lamentazione", "text": ""}
{"id": "5012244", "revid": "115352197", "url": "https://it.wikipedia.org/wiki?curid=5012244", "title": "Pallavolo Scandicci Savino Del Bene 2013-2014", "text": "Questa voce raccoglie le informazioni riguardanti la Pallavolo Scandicci Savino Del Bene nelle competizioni ufficiali della stagione 2013-2014.\nStagione.\nLa stagione 2013-14 \u00e8 per la Pallavolo Scandicci Savino Del Bene, sponsorizzata dal Savino Del Bene, la prima in Serie A2, dopo il ripescaggio dalla Serie B1, a causa della rinuncia di partecipazione di alcune squadre; come allenatore arriva Marco Botti, mentre la rosa \u00e8 completamente modificata se si eccettuano le uniche conferme di Silvia De Fonzo e Ottavia Agresti: tra i nuovi arrivi quelli di Chiara Lapi, Veronica Taborelli, Marilyn Strobbe, Fiamma Mazzini, Caterina Fanzini e le straniere Iga Chojnacka e Deborah van Daelen, quest'ultima arrivata a campionato in corso.\nIl campionato si apre con una sconfitta per 3-0 contro il Promoball Volleyball Flero, a cui fanno seguito due vittorie consecutive: dopo quattro stop di fila, la squadra toscana torna al successo nell'ottava giornata sul Volley Towers; le ultime gare del girone di andata vedono alternarsi risultati positivi a negativi, che portano il club all'ottavo posto in classifica, utile per essere ripescato nella Coppa Italia di Serie A2. Il girone di ritorno porta maggiori soddisfazioni alla Pallavolo Scandicci Savino Del Bene: viene infatti sconfitta quattro volte, chiudendo la \"regular season\" al quinto posto. Nei quarti di finale dei play-off promozione incontra la Pallavolo Villanterio: la formazione di Scandicci vince la gara di andata ma perde quella ritorno, riuscendo comunque a qualificarsi per la fase successiva avendo conquistato pi\u00f9 punti tra quelli assegnati dalle due sfide; viene poi eliminata nelle semifinali a seguito del doppio insuccesso contro la squadra di San Casciano in Val di Pesa.\nTutte le squadre partecipanti alla Serie A2 2013-14 sono di diritto qualificate alla Coppa Italia di Serie A2; la Pallavolo Scandicci Savino Del Bene viene eliminata negli ottavi di finale dall'Azzurra Volley San Casciano, pur vincendo la gara di ritorno, conquistando per\u00f2 un minor numero di set: accede tuttavia ai quarti di finale ripescata grazie al buon posizionamento al termine del girone di andata del campionato, ma anche in questo caso viene eliminata, con due sconfitte, dal club di Flero.\nOrganigramma societario.\nArea direttiva\nArea organizzativa\nArea tecnica\nArea comunicazione\nArea sanitaria"}
{"id": "5012250", "revid": "1573940", "url": "https://it.wikipedia.org/wiki?curid=5012250", "title": "Monastero di Comana", "text": "Il monastero di Comana \u00e8 un monastero ortodosso rumeno situato a Comana, Distretto di Giurgiu, Romania.\nL'originale monastero di Comana fu fondato e costruito nel 1461 da Vlad \u021aepe\u0219 come un monastero-fortezza.\nEssendo caduto in rovina, il monastero originale \u00e8 stato completamente demolito e ricostruito nel 1589 da Radu \u0218erban, futuro principe di Valacchia. Misurante 61 m x 56 m, il nuovo monastero fu fortificato con mura difensive e cinque torri. Venne restaurato tra il 1699 e il 1703 da Serban Cantacuzino e poi nuovamente nei secoli diciottesimo e diciannovesimo.\nNel 1861 le fondamenta del monastero originario costruito da Vlad \u021aepe\u0219 furono riscoperte da Ioan Brezoianu. Nel 1960 il villaggio separato di Vlad \u021aepe\u0219 era stato stabilito 5 kilometeri (circa 3 miglia) a sud-ovest di Comana.\nDurante i lavori archeologici eseguiti nel 1970, si credette che il corpo senza testa di Vlad \u021aepe\u0219 fosse stato localizzato nei sotterranei dell'attuale monastero."}
{"id": "5012251", "revid": "33689", "url": "https://it.wikipedia.org/wiki?curid=5012251", "title": "Charm\u00e9 (Charente)", "text": ""}
{"id": "5012253", "revid": "33689", "url": "https://it.wikipedia.org/wiki?curid=5012253", "title": "Chaska (Minnesota)", "text": ""}
{"id": "5012260", "revid": "154893", "url": "https://it.wikipedia.org/wiki?curid=5012260", "title": "Herbaria", "text": ""}
{"id": "5012268", "revid": "1543377", "url": "https://it.wikipedia.org/wiki?curid=5012268", "title": "Episodi di Graceland (seconda stagione)", "text": "La seconda stagione della serie televisiva Graceland, composta da 13 episodi, \u00e8 stata trasmessa in prima visione assoluta negli Stati Uniti d'America dal canale via cavo USA Network dall'11 giugno al 10 settembre 2014. \nIn Italia la stagione \u00e8 andata in onda in prima visione satellitare su Fox, canale a pagamento della piattaforma Sky, dall'8 gennaio al 19 febbraio 2015."}
{"id": "5012276", "revid": "404449", "url": "https://it.wikipedia.org/wiki?curid=5012276", "title": "Chiesa dei Santi Giacomo e Cristoforo a Cuna", "text": ""}
{"id": "5012280", "revid": "217830", "url": "https://it.wikipedia.org/wiki?curid=5012280", "title": "Gran Premio motociclistico di Catalogna 2014", "text": "Il Gran Premio motociclistico di Catalogna 2014 \u00e8 stata la settima prova del motomondiale del 2014.\nLe gare delle tre classi hanno visto vincere: Marc M\u00e1rquez in MotoGP, Esteve Rabat in Moto2 e \u00c1lex M\u00e1rquez in Moto3.\nIn occasione di questo fine settimana di gare, viene celebrato il 65\u00ba anniversario del motomondiale, sono infatti passati esattamente 65 anni da quel 13 giugno del 1949, quando prese il via la prima prova della prima edizione del campionato mondiale velocit\u00e0 con la gara della classe 350 del Tourist Trophy 1949.\nMotoGP.\nSettima affermazione stagionale su sette GP corsi per lo spagnolo Marc M\u00e1rquez con la Honda RC213V, il pilota del team Repsol Honda sale sul gradino pi\u00f9 alto del podio anche in questa gara, lasciando Valentino Rossi al secondo posto e Dani Pedrosa al terzo.\nGrazie alla trentanovesima vittoria della sua carriera nel motomondiale, tredicesima complessiva in MotoGP, M\u00e1rquez prosegue il suo personale ruolino di marcia in campionato a punteggio pieno con 175 punti totali, grazie ai quali riesce a staccare Rossi (in seconda posizione in graduatoria) di 58 punti e Pedrosa (terzo in classifica mondiale) sotto di 63 punti.\nSoltanto al quarto posto Jorge Lorenzo (secondo nel precedente GP d'Italia), mentre Michele Pirro, presente a questa gara grazie ad una wild card, arriva 14\u00ba e Michel Fabrizio, sostituto dell'infortunato Danilo Petrucci nel team Octo IodaRacing, chiude ultimo in ventesima posizione.\nDal punto di vista statistico, da rimarcare come questa di M\u00e1rquez sia la centesima vittoria per la Honda come costruttore in MotoGP, da quando nel 2002 \u00e8 stata istituita tale classe.\nMoto2.\nEsteve Rabat con la Kalex Moto2 del team Marc VDS Racing vince la gara, conquistando la sua personale settima affermazione in carriera nel motomondiale, quarta in questa stagione. Accompagnano il vittorioso pilota spagnolo sul palco di premiazione: Maverick Vi\u00f1ales del team Paginas Amarillas HP 40 al secondo posto e Johann Zarco terzo, che porta per la prima volta la Caterham sul podio di una gara del motomondiale.\nCon tale vittoria Rabat rafforza la sua prima posizione in classifica di campionato, guadagnando 12 punti a Mika Kallio (compagno di squadra di Rabat e principale rivale per il titolo mondiale, vista la seconda posizione in graduatoria), con il pilota finlandese che si posiziona quarto in questa gara.\nDal punto di vista statistico, Lorenzo Baldassarri, arrivando undicesimo sul traguardo, totalizza i primi punti della sua carriera nel motomondiale.\nMoto3.\nDopo aver ottenuto la prima pole position della sua carriera nel motomondiale, il pilota spagnolo \u00c1lex M\u00e1rquez con la Honda NSF250R del team Estrella Galicia 0,0, realizza in gara la sua prima vittoria stagionale, seconda in carriera nel motomondiale, che permette alla Honda di ottenere la sua prima affermazione come costruttore in Moto3 (nel 2012 la FTR M3 dotata di motore Honda aveva vinto sette gare in questa classe).\nPrimo posizionamento a podio della sua carriera nel motomondiale per Enea Bastianini che, giunto solamente alla settima presenza iridata, ottiene il secondo posto con la KTM RC 250 GP del team Junior Team GO&amp;FUN con Efr\u00e9n V\u00e1zquez al terzo posto a completare il podio. Primo giro veloce in gara nel motomondiale per il pilota britannico John McPhee, che per\u00f2 giunge solo nono al traguardo.\nGiungono rispettivamente quarto e quinto Jack Miller e Romano Fenati, con l'australiano, leader della classifica mondiale con 117 punti, che guadagna due punti sul pilota italiano, che per\u00f2 rimane ugualmente secondo in graduatoria di campionato con 110 punti.\nDal punto di vista statistico, da segnalare come la vittoria di un pilota equipaggiato da moto Honda interrompe una serie di 27 vittorie consecutive di piloti dotati di motociclette KTM in questa specifica classe (4 nelle ultime quattro gare del 2012, tutte le 17 in calendario nel 2013 e le prime 6 di questa stagione)."}
{"id": "5012285", "revid": "1543377", "url": "https://it.wikipedia.org/wiki?curid=5012285", "title": "OFC Under-20 Championship 2014", "text": "L'OFC Under-20 Championship 2014 \u00e8 stato la 20\u00aa edizione del torneo. Si \u00e8 svolto nelle Isole Figi dal 23 al 31 marzo 2014. Questa edizione \u00e8 stata anticipata di un anno rispetto alla cadenza biennale, per favorire la preparazione al Campionato mondiale di calcio Under-20 2015. Per questo il limite massimo di et\u00e0 \u00e8 stato abbassato a 19 anni.\nLe hanno vinto il titolo per la prima volta e si sono qualificate per il Campionato mondiale di calcio Under-20 2015. La , campione uscente, non ha partecipato al torneo, in quanto si \u00e8 gi\u00e0 qualificata al Mondiale Under-20 in qualit\u00e0 di paese organizzatore."}
{"id": "5012296", "revid": "767487", "url": "https://it.wikipedia.org/wiki?curid=5012296", "title": "Mamadi Kaba", "text": "Carriera.\nClub.\nHa giocato nel campionato guineano, svizzero e francese.\nNazionale.\nHa esordito in Nazionale nel 2000."}
{"id": "5012297", "revid": "46291", "url": "https://it.wikipedia.org/wiki?curid=5012297", "title": "Nepenthes lowii", "text": "Nepenthes lowii \u00e8 una pianta carnivora della famiglia Nepenthaceae, endemica del Borneo, dove cresce a 1650\u20132600 m.\nConservazione.\nLa Lista rossa IUCN classifica \"Nepenthes lowii\" come specie vulnerabile."}
{"id": "5012298", "revid": "28592", "url": "https://it.wikipedia.org/wiki?curid=5012298", "title": "Peruggia", "text": ""}
{"id": "5012302", "revid": "1983214", "url": "https://it.wikipedia.org/wiki?curid=5012302", "title": "Olga (disambigua)", "text": ""}
{"id": "5012306", "revid": "287204", "url": "https://it.wikipedia.org/wiki?curid=5012306", "title": "Fosso Reale di Livorno", "text": ""}
{"id": "5012307", "revid": "287204", "url": "https://it.wikipedia.org/wiki?curid=5012307", "title": "Olga di Grecia", "text": ""}
{"id": "5012308", "revid": "287204", "url": "https://it.wikipedia.org/wiki?curid=5012308", "title": "Fossette peritoneali", "text": ""}
{"id": "5012312", "revid": "125260970", "url": "https://it.wikipedia.org/wiki?curid=5012312", "title": "Holden Roberto", "text": "Biografia.\nHolden Roberto nacque in Angola quando era una colonia del Portogallo. Due anni dopo la sua nascita, la famiglia si trasfer\u00ec a L\u00e9opoldville, nel Congo belga. Roberto studi\u00f2 in una scuola missionaria battista e nel 1940 si diplom\u00f2. In seguito lavor\u00f2 per otto anni in Congo per il Ministero delle finanze belga.\nNel 1951 and\u00f2 in visita in Angola e vide alcuni ufficiali portoghesi che maltrattavano un vecchio angolano; quest'episodio lo indusse ad intraprendere l'attivit\u00e0 politica. Nel 1954 Roberto fond\u00f2 L\"'Unione dei Popoli del Nord Angola\" (UPNA), di cui divenne presidente; due anni dopo, l'organizzazione fu rinominata \"Unione dei Popoli dell'Angola\" (UPA). Nel 1958 Roberto partecip\u00f2 ad un congresso politico in Ghana, dove incontr\u00f2 importanti leader politici africani come Patrice Lumumba e Kenneth Kaunda. Ottenuto un passaporto della Guinea, si rec\u00f2 in visita per la prima volta negli Stati Uniti d'America, dove ebbe incontri con esponenti dell'ONU. \nNel febbraio del 1961 Jonas Savimbi si un\u00ec alla sua organizzazione, diventandone segretario generale. Due mesi dopo, Roberto si rec\u00f2 nuovamente negli Stati Uniti, dove incontr\u00f2 il presidente John F. Kennedy. Nello stesso anno cominci\u00f2 la lotta armata contro il governo portoghese, lanciando incursioni in Angola dal territorio del Congo belga.\nNel marzo del 1962 l'UPA si un\u00ec al \"Partito Democratico dell'Angola\" e nacque il Fronte Nazionale di Liberazione dell'Angola (FNLA). Poche settimane dopo, Roberto form\u00f2 un governo angolano in esilio, di cui divenne ministro degli esteri Jonas Savimbi. Nel 1964, a seguito di disaccordi sulle strategie politiche e militari, Savimbi abbandon\u00f2 il FNLA per fondare una propria organizzazione, l'Unione Nazionale per l'Indipendenza Totale dell'Angola (UNITA). Nel frattempo era nata un'altra organizzazione indipendentista dell'Angola, il Movimento Popolare di Liberazione dell'Angola, guidato da Agostinho Neto; mentre il FNLA era maggiormente sostenuto dalla popolazione dell'Angola occidentale, il MPLA trov\u00f2 inizialmente maggior sostegno nelle etnie che popolavano l'Angola orientale.\nRoberto diede al FNLA una politica nazionalista e filo-occidentale, che gli procur\u00f2 il sostegno di USA, Francia, Sudafrica e Zaire, mentre l'UNITA ebbe il sostegno della Repubblica Popolare Cinese e il MPLA il sostegno dell'Unione Sovietica e di Cuba. \nNel 1974 dopo la rivoluzione dei garofani il nuovo governo portoghese present\u00f2 un piano per l'indipendenza dell'Angola e nel gennaio 1975 Roberto firm\u00f2 con il Portogallo gli accordi di Alvor insieme a Savimbi e Neto. Qualche mese pi\u00f9 tardi gli accordi si ruppero e scoppi\u00f2 la guerra civile angolana; il FNLA, alleatosi con l'UNITA, venne sconfitto nel novembre 1975 nella battaglia di Quinfangondo dal MPLA sostenuto da soldati cubani e dovette rifugiarsi nello Zaire. Con il sostegno zairese, il FNLA continu\u00f2 ad effettuare incursioni e azioni di guerriglia per destabilizzare il governo angolano.\nNel 1979, in seguito ad accordi con il governo dell'Angola, lo Zaire cess\u00f2 il sostegno al FNLA, che all'inizio degli anni ottanta non effettu\u00f2 pi\u00f9 azioni militari, mentre l'UNITA continuava la lotta armata con il sostegno di USA e Sudafrica. Roberto and\u00f2 in esilio in Francia. \nNel 1991 in seguito agli accordi di Bicesse gli fu permesso di tornare in Angola insieme a Savimbi e di partecipare alle elezioni. Roberto si candid\u00f2 alle elezioni presidenziali del 1992 e ottenne poco pi\u00f9 del 2% dei voti, mentre il suo partito ottenne cinque seggi in parlamento. A differenza di Savimbi, che riprese a lotta armata, Roberto non contest\u00f2 il risultato elettorale ed esercit\u00f2 un'azione di opposizione politica, seppure limitata per la modesta forza del suo partito. \nAffetto negli ultimi tempi da problemi di salute, si dimise da presidente del FNLA e convoc\u00f2 un congresso del partito per l'elezione del suo successore, con l'intenzione di mantenere la carica di presidente onorario, ma mor\u00ec prima dello svolgimento del congresso.\nSuo nipote \u00e8 il poeta italiano Denil Ramires"}
{"id": "5012315", "revid": "599013", "url": "https://it.wikipedia.org/wiki?curid=5012315", "title": "Samb\u00e9gou Bangoura", "text": "Carriera.\nClub.\nHa giocato nel campionato guineano, belga, inglese, portoghese, spagnolo, libico e greco.\nNazionale.\nHa esordito in Nazionale nel 2000."}
{"id": "5012316", "revid": "287204", "url": "https://it.wikipedia.org/wiki?curid=5012316", "title": "Beato Antonio Lucci", "text": ""}
{"id": "5012320", "revid": "339392", "url": "https://it.wikipedia.org/wiki?curid=5012320", "title": "Diocesi di Santa Lucia del Mela", "text": ""}
{"id": "5012323", "revid": "339392", "url": "https://it.wikipedia.org/wiki?curid=5012323", "title": "Beata Camilla Varano", "text": ""}
{"id": "5012324", "revid": "599013", "url": "https://it.wikipedia.org/wiki?curid=5012324", "title": "Ousmane Bangoura", "text": "Carriera.\nClub.\nHa giocato nel campionato guineano, francese belga e cinese.\nNazionale.\nHa esordito in Nazionale nel 2004, giocando 6 partite e realizzando 5 reti sino al 2006."}
{"id": "5012325", "revid": "287204", "url": "https://it.wikipedia.org/wiki?curid=5012325", "title": "Unione sacerdotale San Giovanni Maria Vianney", "text": ""}
{"id": "5012326", "revid": "287204", "url": "https://it.wikipedia.org/wiki?curid=5012326", "title": "Frattura ossea", "text": ""}
{"id": "5012327", "revid": "287204", "url": "https://it.wikipedia.org/wiki?curid=5012327", "title": "Frei Giorgio Callegari", "text": ""}
{"id": "5012328", "revid": "287204", "url": "https://it.wikipedia.org/wiki?curid=5012328", "title": "Batteria a Volano", "text": ""}
{"id": "5012329", "revid": "184755", "url": "https://it.wikipedia.org/wiki?curid=5012329", "title": "Podere Galceto", "text": "Il Podere Galceto \u00e8 un edificio storico situato in via di Galceti a Montemurlo, poco distante dal confine comunale con Prato. \nStoria e descrizione.\nDi origine cinquecentesca, si tratta di una casa colonica che diede il nome all'omonima zona collinare di Galceti, oggi in larga parte area naturale protetta. Fu della famiglia dei Geppi. \nL'edificio ha un fronte allungato sviluppato su due piani e dotato di torre colombaria al centro."}
{"id": "5012331", "revid": "287204", "url": "https://it.wikipedia.org/wiki?curid=5012331", "title": "Farmaceutica Bracco", "text": ""}
{"id": "5012333", "revid": "1005847", "url": "https://it.wikipedia.org/wiki?curid=5012333", "title": "Elezioni europee del 2014 in Polonia", "text": "Le elezioni europee del 2014 in Polonia si sono tenute il 25 maggio per eleggere la delegazione polacca al Parlamento europeo. Gli elettori hanno scelto 51 eurodeputati, rispetto al 50 della precedente legislatura (gi\u00e0 nel dicembre 2011, per effetto del Trattato di Lisbona, era stato assegnato un ulteriore deputato alla Polonia, appartenente al Partito Popolare, portando il numero dei deputati a 51). Il numero dei deputati europeo segue la ripartizione dei seggi al Parlamento europeo, il che significa che la Polonia ha diritto al 6% dei seggi del Parlamento."}
{"id": "5012335", "revid": "287204", "url": "https://it.wikipedia.org/wiki?curid=5012335", "title": "Savoia-Marchetti S.M.82 Marsupiale", "text": ""}
{"id": "5012336", "revid": "287204", "url": "https://it.wikipedia.org/wiki?curid=5012336", "title": "3. Fu\u00dfball-Bundesliga 2013-2014", "text": ""}
{"id": "5012337", "revid": "599013", "url": "https://it.wikipedia.org/wiki?curid=5012337", "title": "Aboubacar Bangoura", "text": "Carriera.\nClub.\nHa sempre giocato nel campionato francese.\nNazionale.\nHa giocato la sua unica partita in Nazionale nel 2000."}
{"id": "5012338", "revid": "287204", "url": "https://it.wikipedia.org/wiki?curid=5012338", "title": "Feringio", "text": ""}
{"id": "5012339", "revid": "149727", "url": "https://it.wikipedia.org/wiki?curid=5012339", "title": "Ferrovia Bellinzona-Luino", "text": ""}
{"id": "5012347", "revid": "599013", "url": "https://it.wikipedia.org/wiki?curid=5012347", "title": "Sekouba Camara", "text": "Carriera.\nClub.\nHa sempre giocato nel campionato guineano.\nNazionale.\nHa esordito in Nazionale nel 2005."}
{"id": "5012348", "revid": "287204", "url": "https://it.wikipedia.org/wiki?curid=5012348", "title": "Software per PDF", "text": ""}
{"id": "5012349", "revid": "287204", "url": "https://it.wikipedia.org/wiki?curid=5012349", "title": "Funzione di hash GOST", "text": ""}
{"id": "5012357", "revid": "1305772", "url": "https://it.wikipedia.org/wiki?curid=5012357", "title": "Consoli imperiali romani", "text": ""}
{"id": "5012360", "revid": "991694", "url": "https://it.wikipedia.org/wiki?curid=5012360", "title": "Diocesi di Aquino", "text": ""}
{"id": "5012363", "revid": "484362", "url": "https://it.wikipedia.org/wiki?curid=5012363", "title": "Tirgoviste", "text": ""}
{"id": "5012366", "revid": "36426", "url": "https://it.wikipedia.org/wiki?curid=5012366", "title": "Chiesa di Santa Maria Maddalena de' Pazzi (Montemurlo)", "text": "La chiesa di Santa Maria Maddalena de' Pazzi \u00e8 un edificio sacro di Montemurlo situato lungo la via di Galceti in zona Bagnolo.\nStoria e descrizione.\nNata come oratorio della vicina villa di Galceto, deve la sua origine a un oratorio dedicato prima a san Giustino e poi a sant'Isidoro, documentato dal 1638.\nL'aspetto attuale risale per\u00f2 a lavori condotti nella seconda met\u00e0 dell'Ottocento, quando nella villa abitarono importanti personalit\u00e0 russe.\nOggi chiesa parrocchiale, \u00e8 caratterizzato da una facciata dotata di pronao in muratura, arricchito da una serliana con membrature in pietra artificiale, pilastri tuscanici e un timpano triangolare.\nAll'interno, dall'aspetto neoclassico, si nota un arcone ellittico del presbiterio su robuste colonne ioniche; sopra di esso sono dipinti degli angeli del pittore Giovanni Cirri (1908-1959) risalenti agli anni trenta del Novecento. \nSul presbiterio una cupoletta cieca \u00e8 decorata da un'\"Assunzione della Vergine\" del pistoiese Pietro Ulivi, che aveva anche dipinto gli \"Evangelisti\" nei pennacchi, oggi perduti e sostituiti da angeli, sempre degli anni trenta.\nIn controfacciata un'acquasantiera neoclassica in marmo a forma di conchiglia. La tela con \"Santa Maria Maddalena\" \u00e8 opera della fine del XX secolo di Simona Bruni.\nVi fu sepolto il politico e generale dell'Impero russo Arsenij Andreevi\u010d Zakrevskij nel 1865. "}
{"id": "5012369", "revid": "110157", "url": "https://it.wikipedia.org/wiki?curid=5012369", "title": "Keynsham (album)", "text": "Keynsham \u00e8 un album dei Bonzo Dog Doo-Dah Band, pubblicato a nome Bonzo Dog Band dalla Liberty Records nel novembre 1969. Il disco fu registrato al Trident Studios di Soho, Londra (Inghilterra)."}
{"id": "5012370", "revid": "599013", "url": "https://it.wikipedia.org/wiki?curid=5012370", "title": "K\u00e9moko Camara", "text": "Carriera.\nClub.\nHa giocato nel campionato guineano, belga, israeliano, scozzese, sudafricano e francese. Durante la sua militanza al Maccabi Akhi Nazrat ha realizzato una rete.\nNazionale.\nHa esordito in Nazionale nel 1998."}
{"id": "5012371", "revid": "228587", "url": "https://it.wikipedia.org/wiki?curid=5012371", "title": "Galleria dell'Accademia (disambigua)", "text": ""}
{"id": "5012374", "revid": "767487", "url": "https://it.wikipedia.org/wiki?curid=5012374", "title": "Charles King (attore 1889-1944)", "text": "Era fratello dell'attrice Mollie King."}
{"id": "5012375", "revid": "481349", "url": "https://it.wikipedia.org/wiki?curid=5012375", "title": "Gioco del calcio nel cinema", "text": ""}
{"id": "5012376", "revid": "287204", "url": "https://it.wikipedia.org/wiki?curid=5012376", "title": "Costellazione delle Vele", "text": ""}
{"id": "5012377", "revid": "287204", "url": "https://it.wikipedia.org/wiki?curid=5012377", "title": "Stelle Wolf Rayet", "text": ""}
{"id": "5012378", "revid": "2149408", "url": "https://it.wikipedia.org/wiki?curid=5012378", "title": "BRM Type 15", "text": "La BRM Type 15 \u00e8 una vettura da competizione realizzata della BRM nel 1950.\nSviluppo.\nLa vettura era la prima prodotta dall'azienda inglese e traeva le sue origini da un originale progetto sviluppato dal team English Racing Automobiles negli anni antecedenti il secondo conflitto mondiale. Venne sviluppata dal pilota britannico Raymond Mays e dall'ingegnere Peter Berthon.\nTecnica.\nDopo un iniziale dubbio, alla fine il mezzo venne equipaggiato con un motore Rolls-Royce V16 1.5 da 525 cv di potenza abbinato ad un unico compressore e gestito da un cambio manuale a cinque rapporti. Il telaio era di tipo tubolare ed era avvolto da una carrozzeria in alluminio. Le sospensioni erano formate da due bracci longitudinali nella sezione anteriore e nella posteriore i due bracci erano accoppiati con un ponte DeDion. L'impianto frenante era costituito da quattro freni a tamburo.\nDopo il 1952 i freni vennero sostituiti con dei modelli a disco Girling e il motore venne potenziato a 600 cv.\nNel 1954 la Type 15 venne evoluta nella Type 30. Rispetto al modello precedente, tale versione aveva il passo pi\u00f9 corto, un nuovo tipo di sospensioni e 70 kg di peso in meno.\nAttivit\u00e0 sportiva.\nLa Type 15 venne schierata per la prima volta al primo GP di Formula 1 svoltosi a Silverstone nel 1950. Prima della corsa l'auto effettuo diversi giri dimostrativi intorno al tracciato di gara e successivamente, dopo averne costruito un secondo esemplare, vennero iscritte alla International Trophy di Silverstone, ma dei problemi meccanici pregiudicarono la gara dei veicoli. Dopo il disastroso avvio delle competizioni, le Type 15 vennero schierata al Grand Prix Penya Rhin di Pedralbes, prova non valida per il campionato di Formula 1. Qui, nonostante un tempo di qualificazione che gli valse il 4\u00ba e il 5\u00ba piazzamento in qualifica, furono nuovamente costrette al ritiro.\nTentando di risolvere i problemi che affliggevano i mezzi, i dirigenti della BRM decisero di attendere il GP di Silverstone del 1951 prima di tornare in pista. Questa volta le Type 15 riuscirono a concludere la gara in 5\u00aa e 7\u00aa posizione. Al successivo GP di Monza ritornarono per\u00f2 i guasti meccanici con i conseguenti ritiri.\nNel 1952 le regole del campionato di Formula 1 proibirono la partecipazione di propulsori V16, mettendo fuori gioco la vettura. Ci\u00f2 nonostante, grazie agli investimenti dei nuovi proprietari della scuderia (venduta alla fine del 1951), si riuscirono ad ingaggiare nuovi piloti del calibro di Juan Manuel Fangio e Froilan Gonzales, i quali ottennero diverse vittorie nelle formula minori.\nTra il 1954 e ul 1955, con l'entrata in campo della Type 30, vennero ottenute 16 vittorie su 33 partecipazioni in Formula Libre."}
{"id": "5012379", "revid": "339392", "url": "https://it.wikipedia.org/wiki?curid=5012379", "title": "Nazionale gallese di rugby", "text": ""}
{"id": "5012380", "revid": "767487", "url": "https://it.wikipedia.org/wiki?curid=5012380", "title": "Samuel Johnson (calciatore 1984)", "text": "Carriera.\nCon la Nazionale guineana ha preso parte alla Coppa d'Africa 2008."}
{"id": "5012383", "revid": "298229", "url": "https://it.wikipedia.org/wiki?curid=5012383", "title": "Slammiversary XII", "text": "Slammiversary XII \u00e8 stata la decima edizione del pay-per-view prodotto dalla Total Nonstop Action Wrestling (TNA) e celebrazione del dodicesimo anniversario della federazione. L'evento si \u00e8 svolto il 15 giugno 2014 al College Park Center di Arlington, in Texas.\nBackground.\nNell'edizione di Impact Wrestling dell'8 maggio, il TNA World Heavyweight Champion Eric Young e Bobby Roode si accordano per un rematch, salvo poi ricevere il rifiuto del Director of Operations MVP, che promette a Young un avversario per Slammiversary. Pi\u00f9 tardi quella sera MVP attacca Young, rivelandosi come lo sfidante di Slammiversary e compiendo allo stesso tempo un turn heel. La settimana successiva Young sfida MVP in un match, ma quest'ultimo si fa squalificare quando Kenny King attacca il campione. Bobby Lashley, che inizialmente sembrava essere intervenuto in soccorso di Young, colpisce questi con una Spear, alleandosi cos\u00ec con MVP e King. Il 22 maggio questa nuova fazione spiega che se MVP avesse vinto il TNA World Heavyweight Championship avrebbe avuto il completo controllo sulla federazione. Intanto il gruppo comincia a prendersela anche con wrestler come Austin Aries e i Wolves (Davey Richards e Eddie Edwards). Il 29 maggio MVP e soci attaccano Bully Ray, con Young, Aries e i Wolves che accorrono in aiuto di quest'ultimo. Viene cos\u00ec sancito un six man tag team match tra MVP, Lashley e King contro i Wolves ed Aries, mentre nel main event Bully Ray \u00e8 costretto ad affrontare l'amico Eric Young con Ethan Carter III come arbitro speciale. Il primo match viene vinto dal team di MVP, mentre il main event finisce in no contest quando Ray colpisce EC3 con un Big Boot. Dopo il match MVP, Lashley e King intervengono per attaccare Ray e Young, ma in loro soccorso interviene il rientrante Samoa Joe. Il 5 giugno Young, Ray, Joe e Aries sconfiggono MVP, Lashley, King e EC3 in un eight man tag team first blood match. Viene in seguito deciso che Austin Aries e Samoa Joe affronteranno rispettivamente Kenny King e Bobby Lashley a Slammiversary.\nA Sacrifice 2014, Dixie Carter, travestita da operatore della produzione, interferisce nel tables match tra Bully Ray e Bobby Roode, facendo perdere il primo. Nella puntata di Impact Wrestling del 1\u00ba maggio Ray giura vendetta contro la Carter, promettendo di schinatarla contro un tavolo. Proprio mentre egli era in procinto di mettere in atto la propria vendetta, MVP interviene cacciando dall'arena sia Ray che Dixie. Nelle settimane successive Ray si reca a Nashville invadendo il quartier generale della TNA e la casa della Carter. Il 22 maggio mentre EC3 e Dixie Carter discutono con MVP delle sue azioni, vengono interrotti da Ray. Questi viene messo KO e schiantato contro un tavolo per mano di EC3, sancendo cos\u00ec il match per Slammiversary.\nIl 1\u00ba maggio, poco dopo essere sfuggito ad uno scontro con Abyss, Magnus si prepara a lasciare l'arena quando incontra Bram, un suo amico d'infanzia, deciso a far riscoprire a Magnus il modo di vivere violento e spietato che conducevano in giovent\u00f9. Il 5 giugno Magnus perde contro Willow per squalifica quando Bram attacca quest'ultimo. Dopo settimane di tentennamenti, il 5 giugno Willow batte Bram per squalifica quando Magnus attacca l'alter ego di Jeff Hardy con un piede di porco.\nIl 1\u00ba maggio James Storm attacca inavvertitamente Mr. Anderson mentre questi era impegnato in un match contro Gunner, costandogli la possibilit\u00e0 di competere per il titolo del mondo. La stessa sera Anderson rende pan per focaccia a Storm, attaccandolo durante il suo match contro Willow. Il 22 maggio Anderson sfida Storm ad una gara di bevute, barando, dal momento che le sue birre erano analcoliche, mentre quelle di Storm erano vere, finendo la gara in rissa.\nViene annunciato che i figli di Kevin Von Erich, Ross e Marshall, combatteranno il loro primo match televisivo contro degli avversari ancora da decidere.\nL'11 giugno viene annunciato un six man ladder match valido per il TNA X Division Championship che vedr\u00e0 protagonisti il campione Sanada, Manik, Tigre Uno, Crazzy Steve ed i TNA World Tag Team Champion Davey Richards e Eddie Edwards.\nA Sacrifice, Angelina Love sconfigge Madison Rayne, laureandosi per la sesta volta TNA Konockouts Champion. Da l\u00ec in poi Angelina ha iniziato un feud con Gail Kim.\nIl 13 giugno viene annunciato che MVP non potr\u00e0 partecipare al PPV a causa di un infortunio al ginocchio, e che il match sar\u00e0 un three way steel cage match tra Young, ed i vincitori dei match Austin Aries vs Kenny King e Samoa Joe vs Bobby Lashley."}
{"id": "5012396", "revid": "33689", "url": "https://it.wikipedia.org/wiki?curid=5012396", "title": "Chiesa di San Cosimato (Roma)", "text": ""}
{"id": "5012402", "revid": "767487", "url": "https://it.wikipedia.org/wiki?curid=5012402", "title": "Ritratti abusivi", "text": "Ritratti abusivi \u00e8 un documentario del 2013 di Romano Montesarchio che descrive la comunit\u00e0 abusiva di Parco Saraceno, quartiere abbandonato di Castel Volturno in provincia di Caserta.\nIl progetto \u00e8 nato a seguito della difficolt\u00e0 del regista di raccontare il luogo attraverso la fotografia ed \u00e8 stato presentato all'ottavo Festival internazionale del film di Roma nel novembre 2013. Nel 2014 vince il primo premio alla 21\u00aa Rassegna del Premio Libero Bizzarri.\nTrama.\nIl documentario racconta la situazione di degrado ed illegalit\u00e0 presente nel quartiere Parco Saraceno della citt\u00e0 di Castel Volturno, attraverso interviste, filmati d'epoca ed estratti di vita nelle palazzine abbandonate. Il quartiere fa parte della zona di Villaggio Coppola ed \u00e8 composta da trenta palazzine costruite alla fine degli anni '60, abitate da militari americani di stanza nella zona e poi abbandonate. Sono circa sessanta le famiglie che abitano nel quartiere, di cui cinquanta abusivamente che non pagano affitto, acqua, gas ed energia elettrica.\n\"Ritratti abusivi\" offre una panoramica della vita nel quartiere e attraverso le interviste si scoprono le difficolt\u00e0 quotidiane di persone che vivono in palazzine fatiscenti, ma in cerca di una vita normale o semplicemente della felicit\u00e0. Le interviste coprono i vari livelli di disoccupazione, mancanza di futuro, criminalit\u00e0 e preoccupazione per la futuro abbattimento degli edifici, a seguito della decisione della creazione di un porto turistico, che dovr\u00e0 rilanciare la zona.\nDurante il film vengono proiettati filmati d'epoca che esaltano le caratteristiche sociali della zona, salutare per le famiglie con un'alta densit\u00e0 di medici e vengono messe a confronto con la situazione attuale, dove bambini giocano con pistole a pallini in palazzine semidistrutte e agli abitanti vengono promessi cambiamenti in cambio di voti elettorali. Il documentario si conclude con momenti di svago della comunit\u00e0 durante una gara di karaoke ed uno spettacolo di fuochi artificiali, infine le immagini notturne degli edifici, sottolineando la spettralit\u00e0 del luogo.\nStile.\nIl regista ha evitato lo stile di denuncia del degrado ed illegalit\u00e0 della zona, cercato invece di esprimere l'umanit\u00e0 del luogo. In una intervista Montesarchio ha dichiarato che ha dovuto inoltre limitare la deriva grottesca della situazione, perch\u00e9 gli abitanti tendevano a conquistare la ribalta e ad essere personaggi sopra le righe, utilizzando la videocamera come un amplificatore. Molte delle interviste del film sono in dialetto od in lingua napoletana e mentre scorrono i titoli di coda, vengono proiettati i volti dei protagonisti con i loro rispettivi soprannomi."}
{"id": "5012403", "revid": "436907", "url": "https://it.wikipedia.org/wiki?curid=5012403", "title": "Havana Brown", "text": "Biografia.\nNata a Melbourne da genitori originari dell'isola di Rodrigues con discendenze francesi, la Brown si avvicin\u00f2 alla musica come apri concerto per alcune cantanti famose fra cui Rihanna, Pussycat Dolls e Britney Spears.\nNel 2011 pubblic\u00f2 il suo primo lavoro, un singolo intitolato \"We Run the Night\"; con questo brano la Brown raggiunse la quinta posizione nelle ARIA Charts e venne certificata tre volte platino dall'Australian Recording Industry Association. Pochi mesi dopo il singolo venne inciso in una nuova versione con la partecipazione del rapper Pitbull e fu distribuito nel mercato statunitense, dove raggiunse il primo posto nella Hot Dance Club Play, oltre ad entrare in varie altre classifiche nel resto del mondo.\nNel 2012 venne distribuito il primo EP della Brown, intitolato \"When the Lights Go Out\"; da questo lavoro venne estratto un altro singolo, \"Big Banana\", che raggiunse l'ottavo posto nella Hot Dance Club Play e il quindicesimo nella Hot Dance/Electronic Songs. Nello stesso anno la cantante venne scelta per partecipare agli ABU Song Festivals 2012 in rappresentanza dell'Australia.\nL'album in studio di debutto della Brown, \"Flashing Lights\", venne messo in commercio nel 2013. Dall'album, che raggiunse il sesto posto nelle classifiche australiane, vennero estratti due singoli: \"Flashing Lights\" e \"Warrior\", entrambi piazzatisi al primo posto nella Hot Dance Club Play. Nel 2013, vince ben due Poprepublic.tv IT List Award nelle categorie di miglior dj del 2012 e miglior dj remixer sempre dello stesso anno."}
{"id": "5012406", "revid": "1573940", "url": "https://it.wikipedia.org/wiki?curid=5012406", "title": "Santuario di Santa Maria dei Lumi", "text": "Il complesso religioso del Santuario di Santa Maria dei Lumi \u00e8 costituito dalla chiesa e dal convento, edificati al di fuori del perimetro dalle mura del borgo fortificato di Civitella del Tronto, in provincia di Teramo.\u00c8 retto dall'anno 1882 dall'Ordine francescano dei frati minori conventuali.\nDedicato alla Madonna dei Lumi, eletta patrona del cenobio, \u00e8 affidato al governo pastorale del vescovo della Diocesi di Teramo-Atri.\nIl santuario mariano \u00e8 una delle realt\u00e0 monumentali pi\u00f9 note del territorio teramano e conserva tuttora memoria d'arte romanica, di misticismo e spiritualit\u00e0.\nTerritorio.\nL'intero insediamento \u00e8 stato innalzato in posizione panoramica sulla vetta di una collina a 589\u00a0m s.l.m.&lt;ref name=\"paesiteramani.it/paesi/Civitella.htm\"&gt; Santuario di Santa Maria dei Lumi a Civitella del Tronto - Sito paesiteramani.it URL consultato il 15 giugno 2014.&lt;/ref&gt; nel territorio comunale di Civitella, nella Valle del Vibrata.\nDalla cima dell'altura, il santuario vigila da secoli sull'ampio panorama che fronteggia la rupe del paese e ne scorge i possenti bastioni della fortezza borbonica. Spazia sulle colline delle valli sottostanti, osserva parte della costiera abruzzese e del territorio interno della provincia ascolana, mentre offre il suo prospetto principale ai monti Gemelli e, pi\u00f9 in lontananza, al Gran Sasso d'Italia.\nIl sito si raggiunge percorrendo la Strada statale 81 Piceno Aprutina che collega le citt\u00e0 di Ascoli Piceno e Teramo seguendo le indicazioni che conducono a Civitella del Tronto.\nStoria.\nIl cenobio sorge sull'antico sito in cui vi fu la Grangia di Santa Maria, che dipendeva dalla vicina abbazia di Montesanto, abbandonata dai monaci benedettini e ceduta alla comunit\u00e0 dei frati francescani verso la met\u00e0 del XIII secolo.\nGli edifici che compongono l'attuale complesso furono eretti nel 1466 e nell'anno 1471 la comunit\u00e0 dei minori osservanti si stabil\u00ec negli spazi del monastero. In questo periodo la sede monastica conobbe un'intensa vita spirituale grazie anche all'influenza che san Giacomo della Marca esercit\u00f2 nel borgo di Civitella e nel resto del territorio teramano. Forse, fu proprio il santo marchigiano a commissionare la fattura della statua della Madonna dei Lumi.\nNel corso dei secoli, le vicissitudini che hanno contrassegnato la storia del santuario mariano sono state costantemente legate alla storia di Civitella sia per gli aspetti religiosi e culturali, sia per quelli civili e militari. Il cenobio, per la sua ubicazione strategica, \u00e8 stato spesso usato come controparte della fortezza borbonica che domina il paese. Ogni assedio posto a Civitella ha sempre coinvolto il sito o come sede dei comandi attaccanti o come bersaglio dei contro-bombardamenti della cittadella fortificata.\nGli anni che hanno maggiormente segnato la vita del convento sono: \nDurante la prima guerra mondiale la struttura del convento fu requisita e resa disponibile per il ricovero dei profughi di guerra. Nel corso della seconda guerra mondiale la struttura fu adibita a campo di concentramento.\nIl complesso poggia su un insieme di edifici pi\u00f9 antichi, nel corso del tempo, ha beneficiato di numerosi interventi di restauro che hanno reso poco leggibile la struttura della costruzione originaria. Una consistente opera di riparazione e ristrutturazione \u00e8 avvenuta nell'Ottocento, per risarcire i fabbricati gravemente danneggiati dagli assedi alla fortezza. Un ulteriore ripristino vi \u00e8 stata nel 1960 quando il santuario fu quasi totalmente rimaneggiato da vari ampliamenti. L'intervento conservativo pi\u00f9 recente risale all'anno 2006, quando \u00e8 stata privilegiata la riqualificazione della facciata del complesso, restituendo alla luce le pietre squadrate di travertino locale.\nOrigine del titolo di Madonna dei Lumi.\nL'intitolazione di questo santuario ai Lumi, o alla Lumera, affonda le sue radici nel racconto di una misteriosa e antica tradizione che narra di un evento prodigioso avvenuto nella seconda met\u00e0 del XVII secolo. In questo periodo sarebbero comparse pi\u00f9 volte luminose schiere di angeli che, in lontananza, apparivano come fiammelle danzanti intorno all'area che circonda il sito.\nArchitettura.\nL'intero insediamento religioso \u00e8 formato dalla chiesa, dalla casa monastica e da un chiostro.\nChiesa di Santa Maria dei Lumi.\nIl sacro edificio apre la sua facciata romanica, a coronamento orizzontale, delimitando un lato dell'ampio piazzale antistante. Il suo prospetto, realizzato in travertino locale a pietre squadrate, \u00e8 aperto da sei archi a tutto sesto che si sviluppano da colonnine ottagonali appoggiate su plinti a muricciolo che incorniciano un piccolo portico, sovrastato da un solo ordine di finestre.\nLo spazio interno dell'aula si mostra in stile rinascimentale, scandito da due navate: la minore, che si apre a sinistra dell'ingresso, ricalca lo spazio della chiesa appartenuta ai benedettini; la maggiore termina nell'abside che accoglie il presbiterio e l'altare maggiore, ligneo eseguito negli anni venti del XX secolo, nella cui nicchia centrale \u00e8 custodita la statua della Madonna dei Lumi.\nL'effigie mariana ritrae la Madonna col Bambino, detta la \"Madonna dei Lumi\", statua lignea policroma in stile rinascimentale, realizzata da Giovanni di Biasuccio o Blasuccio da Fontavignone nel 1489.\nNella porzione sinistra della chiesa vi sono anche due monumenti sepolcrali e gli affreschi del pittore Giuseppe Pauri di Grottammare, nel presbiterio, nella cupola dell'altare e sul soffitto della navata centrale.\nOrgano a canne: sopra la porta d'ingresso in cantoria \u00e8 collocato un organo ad un manuale del Maestro organaro Alessandro Girotto\nChiostro del convento di Santa Maria dei Lumi.\nIl chiostro si apre in un arioso spazio quadrangolare adiacente al lato destro della chiesa. Costruito in pietra e opera muraria circoscrive la sua area tra gli archi a tutto sesto, con archivolto di mattoni, che poggiano su colonne di pietra decorate da capitelli trapezioidali. Al centro della sua area si scorge il pozzo."}
{"id": "5012411", "revid": "287204", "url": "https://it.wikipedia.org/wiki?curid=5012411", "title": "Monastero di Ganden", "text": ""}
{"id": "5012412", "revid": "287204", "url": "https://it.wikipedia.org/wiki?curid=5012412", "title": "Monastero di Drepung", "text": ""}
{"id": "5012413", "revid": "767487", "url": "https://it.wikipedia.org/wiki?curid=5012413", "title": "Il bambino che \u00e8 in me - Obvious Child", "text": "Il bambino che \u00e8 in me - Obvious Child (\"Obvious Child\") \u00e8 un film del 2014 diretto da Gillian Robespierre. Il 17 gennaio \u00e8 stato presentato al Sundance Film Festival.\nTrama.\nLa gravidanza imprevista di un'attrice comica ventisettenne la costringe a confrontarsi con la realt\u00e0 della femminilit\u00e0 indipendente per la prima volta."}
{"id": "5012414", "revid": "36426", "url": "https://it.wikipedia.org/wiki?curid=5012414", "title": "Villa di Galceto", "text": "La Villa di Galceto, o Focanti o Druzkoj, \u00e8 un edificio storico di Montemurlo in provincia di Prato, situato in via Montalese 55, localit\u00e0 Bagnolo. \nStoria.\nIn questo sito la famiglia Temperani possedeva almeno dalla fine del XV secolo una casa \"da signore\" dotata di torre, che ai primi del Settecento pass\u00f2 ai Buondelmonti. Entro il 1740 furono condotti ampi lavori di ammodernamento, e nel 1809, quando la possedevano i Doupouny, ottenne l'aspetto attuale.\nDal 1863 la villa fu abitata dal principe Demetrio Droutskoy Sokolinskoy, accompagnato dal conte Arsenij Zakrevskij, che fu governatore di Mosca e di Finlandia, oltre che ministro dell'Interno dell'Impero Russo e generale aiutante militare dello zar durante le guerre napoleoniche (alla sua morte fu sepolto nell'attigua chiesa di Santa Maria Maddalena de' Pazzi).\nNel 1877 la villa fu visitata da Giosu\u00e8 Carducci.\nSi alternarono poi i San Giorgio, i Calamai e, ai giorni nostri, i Focanti, con una parentesi nel 1944 quando ospit\u00f2 temporaneamente l'ospedale della Misericordia.\nAdesso \u00e8 di propriet\u00e0 della famiglia Fanti. \nDescrizione.\nLa villa \u00e8 scenograficamente arretrata rispetto al passaggio della strada, collocata in posizione leggermente rialzata alle pendici del Monte Chiesino, in fondo a un vialone fiancheggiato da siepi di bosso e ulivi.\nLa facciata, attribuita a Giuseppe Valentini, dovrebbe risalire al primo quarto dell'Ottocento. Aperture si aprono simmetriche sui tre livelli, con maggior risalto al centro, dove una scala doppia rampa porta a prospetto al piano nobile scandito da tre arcate con lesene ioniche, trabeazione e finto bugnato, in uno stile neocinquecentesco che in passato fece anche favoleggiare un disegno dovuto a Michelangelo. Al piano superiore le tre finestre ripropongono un'analoga scansione in forme pi\u00f9 leggere. Oltre la gronda l'edificio \u00e8 coronato da una terrazza con attico al centro, e balaustra su cui si intervallano vasi e statue di gusto tardobarocco. \nGli interni conservano la struttura settecentesca, con un grande salone a doppio volume, dotato di ballatoio che era usato dai musicisti durante le feste da ballo, e di un camino neorinascimentale. Attorno al salone si articolano i vari ambienti, tra cui un saloncino con pitture settecentesche inquadrate da stucchi.\nNel parco si trovano una limonaia e un granaio settecenteschi, oltre a una fattoria che ha un fastigio ornato da una maiolica con l'\"Adorazione della Vergine\", che si ricorda come copia ottocentesca di un originale di Andrea della Robbia trafugato in quegli anni."}
{"id": "5012416", "revid": "33689", "url": "https://it.wikipedia.org/wiki?curid=5012416", "title": "Chiesa di San Vittore al Corpo (Milano)", "text": ""}
{"id": "5012417", "revid": "287204", "url": "https://it.wikipedia.org/wiki?curid=5012417", "title": "General Electric I-40/J33", "text": ""}
{"id": "5012418", "revid": "287204", "url": "https://it.wikipedia.org/wiki?curid=5012418", "title": "Monastero di Sera", "text": ""}
{"id": "5012420", "revid": "287204", "url": "https://it.wikipedia.org/wiki?curid=5012420", "title": "Dolgyal", "text": ""}
{"id": "5012421", "revid": "287204", "url": "https://it.wikipedia.org/wiki?curid=5012421", "title": "Lario Orientale", "text": ""}
{"id": "5012422", "revid": "33689", "url": "https://it.wikipedia.org/wiki?curid=5012422", "title": "Chiesa di Santa Irene (Istanbul)", "text": ""}
{"id": "5012427", "revid": "24443", "url": "https://it.wikipedia.org/wiki?curid=5012427", "title": "Mojstrovka", "text": ""}
{"id": "5012431", "revid": "33689", "url": "https://it.wikipedia.org/wiki?curid=5012431", "title": "Chiesa di Santa Maria la Nova", "text": ""}
{"id": "5012432", "revid": "767487", "url": "https://it.wikipedia.org/wiki?curid=5012432", "title": "Cosma di Maiuma", "text": "Biografia.\nFratello adottivo di Giovanni Damasceno, ebbe per maestro un asceta calabrese o siciliano, anche lui di nome Cosma, che, fatto prigioniero dei saraceni, venne liberato da Sergio padre di Giovanni Damasceno. Fu monaco nella laura di San Saba presso Betlemme; nel 743 ottenne la diocesi di Maiuma di Gaza. \nFu autore di vari componimenti e di canoni molto ammirati dai coevi e ancor oggi in uso nella liturgia bizantina.\nOpere.\nGli inni di Cosma sono reperibili, seppur con delle variazioni nella numerazione dei canoni, nella \"Patrologia Graeca\" di Jacques-Paul Migne in P.G., 98, 459-524, e anche nella raccolta di Christ-Paranikas, \"Anthologia graeca carminum christianorum\" (Leipzig, 1871), 161-204.\nCulto.\nLa sua festa \u00e8 il 15 gennaio."}
{"id": "5012434", "revid": "1573940", "url": "https://it.wikipedia.org/wiki?curid=5012434", "title": "Monastero di Santa Maria di Gala", "text": "Il monastero di Santa Maria di Gala consiste nei ruderi del complesso di costruzioni ubicato nella frazione di Gala del comune di Barcellona Pozzo di Gotto.\nOrigini.\nIl primitivo monastero di Santa Maria di Gala \u00e8 fondato sui resti di un preesistente insediamento di epoca romana da una comunit\u00e0 di monaci basiliani. Al monachesimo primitivo da evangelizzazione subentra e si accosta il monachesimo primitivo derivante da persecuzioni, costituito da comunit\u00e0 monastiche di rito latino e di rito greco insediatesi in Sicilia e nelle regioni dell'Italia meridionale per sfuggire alle persecuzioni della lotta iconoclasta perseguita da Leone III Isaurico che causano la fuga dall'Oriente di migliaia di monaci. Chiesa e monastero sono dedicati alla Madonna Galaktotrophousa ovvero Madonna che allatta il Bambino o Panaghia Galaktotrophousa da cui deriva l'origine etimologica della localit\u00e0 Gala.\nPeriodo greco - bizantino.\nSono coeve per stile architettonico bizantino - armeno alcune parti della struttura della grotta di Santa Venera ubicata nell'odierna frazione di Santa Venera di Barcellona Pozzo di Gotto. Il culto della Santa si riscontra anche nell'abitato di Bafia.\nPeriodo arabo (829 - 1062).\nDurante la dominazione araba si assiste nonostante le tasse e imposizioni di natura religiosa - giuridica a una relativa pacifica convivenza fra popolazioni costituite da arabi, greci, ebrei e latini, fondata sulla mutua tolleranza e su interessi economici comuni quali l'agricoltura con l'introduzione di nuove specie da coltivare, l'allevamento, lo sfruttamento di risorse derivanti come la bachicoltura, l'estrazione di oli essenziali dagli agrumi e profumi da specie vegetali (zagara e gelsomino) e di prodotti minerali dalle cave.\nPeriodo normanno - svevo (1062 - 1268).\nPapa Urbano II nel 1098, aveva concordato e concesso al gran conte Ruggero l'Apostolica Legazia di Sicilia come ricompensa per avere liberato la Sicilia dai musulmani e per averla restituita alla cristianit\u00e0.\nNel 1142 Ruggero II vende all'egumeno di Gala vaste tenute demaniali ubicate a Mineo nei pressi del metochio di San Nicola.\nPeriodo aragonese (1282 - 1516).\nMartino I di Sicilia re consorte di Sicilia o di Trinacria dal 1392 al 1401 e re di Sicilia dal 1401 al 1409, durante il suo operato effettua la riorganizzazione del regno trasformando l'antico casale di Gala in feudo dipendente dalla giurisdizione di Castroreale. Elenco dei casali trasformati in feudi appartenenti al comprensorio di Castroreale: Piscopo (Vescovo) o Bafia, Catalimita e Sant'Andrea, Gala, Gurafi, Lando, Milici, Nasari, Protonotaro anticamente Santa Domenica, Ranieri.\nGioacchino di Marzo documenta un \"\"Tondo\" o bassorilievo marmoreo, manufatto realizzato da Antonello Gagini. Opera trasferita nel XVIII secolo, censita, documentata e trafugata nel 1991 dalla chiesa di Maria Santissima del Tindari dell'ex monastero dell'Ordine basiliano di Barcellona Pozzo di Gotto.\nDall'epoca borbonica (1734 - 1860) ad oggi.\nPochi sono i resti come i ruderi della torre campanaria del monastero terminata nel 1694, come indica un'incisione, verosimilmente riedificata in seguito al terremoto del Val di Noto del 1693. La zona del chiostro e della chiesa dopo l'abbandono dei basiliani \u00e8 occupata abusivamente da abitazioni private e adibite a depositi, magazzini, stalle e recinti. La necessit\u00e0 di una struttura pi\u00f9 grande e moderna, il terremoto della Calabria meridionale del 1783 determinano nel 1799 il trasferimento dei basiliani in citt\u00e0 presso le nuove costruzioni della chiesa e monastero dei basiliani ubicati nel quartiere Immacolata, contrada Fai, di Barcellona Pozzo di Gotto (1776 - 1791). Nel 1866 a pochi anni dall'Unit\u00e0 d'Italia sono confiscati i beni dei numerosi ordini religiosi in citt\u00e0. Da allora per il monumento simbolo di Gala comincia un lento e inesorabile declino."}
{"id": "5012437", "revid": "120251932", "url": "https://it.wikipedia.org/wiki?curid=5012437", "title": "Francesco Rosselli", "text": "Fratello di Cosimo Rosselli e allievo di Baccio Baldini, nel 1480 si rec\u00f2 in Pannonia per perfezionare la tecnica d'incisione. Tornato nel 1482, esegu\u00ec molte opere a \"maniera larga,\" una tecnica contraddistinta dall\u2019uso di punte diverse in base alla diversa resa del colore scuro che si vuole e l'aggiunta della tecnica del bulino, importata forse da Rosselli a Firenze.\nNel 1506 incise una \"Carta del mondo,\" l'unica sua opera documentata, sebbene grazie a un'importante operazione filologica si sia riusciti a a ricostruire un catalogo delle sue opere, grazie all'aiuto di un inventario del 1525, recentemente ritrovato. Gli sono stati attribuiti una serie della \"Vita della Vergine\" e una serie di \"Trionfi\" ispirati al tema petrarchesco. Gli si attribuiscono anche la serie dei \"Profeti\" e delle \"Sibille\", che replicano con varianti iconografiche alcuni disegni del maestro Baldini. "}
{"id": "5012438", "revid": "124123", "url": "https://it.wikipedia.org/wiki?curid=5012438", "title": "Cosimo Lotti", "text": "Gi\u00e0 architetto del giardino di Boboli, nel 1628 si trasfer\u00ec a Madrid, dove fu autore di giardini all'italiana e di teatri, per lo pi\u00f9 smontabili."}
{"id": "5012439", "revid": "88740", "url": "https://it.wikipedia.org/wiki?curid=5012439", "title": "Keith Reaser", "text": " Fu scelto nel corso del quinto giro (170\u00ba assoluto) del Draft NFL 2014. Al college gioc\u00f2 a football alla Florida Atlantic University\nCarriera professionistica.\nSan Francisco 49ers.\nReaser fu scelto nel corso del quinto giro del Draft 2014 dai San Francisco 49ers. Dopo non essere mai sceso in campo nella sua stagione da rookie, nella successiva disput\u00f2 13 partite, mettendo a segno 8 tackle.\nKansas City Chiefs.\nIl 19 settembre 2017, Reaser firm\u00f2 con la squadra di allenamento dei Kansas City Chiefs. Fu promosso nel roster attivo il 15 dicembre 2017.\nOrlando Apollos.\nNel 2019, Reaser si un\u00ec aglie Orlando Apollos della Alliance of American Football. La lega tuttavia fu in attivit\u00e0 solo per un paio di mesi."}
{"id": "5012440", "revid": "2014155", "url": "https://it.wikipedia.org/wiki?curid=5012440", "title": "Francesco I del Balzo", "text": "Biografia.\nEra il figlio di Bertrando III del Balzo, Conte di Andria e di Montescaglioso, e della sua seconda moglie, Margherita d'Aulnay: il padre di Francesco era un senatore di Roma, capitano generale della Toscana e Giustiziere di Napoli.\nLa famiglia Del Balzo era una delle pi\u00f9 grandi famiglie del Regno di Napoli e ancor pi\u00f9 dopo il matrimonio del duca Francesco con Margherita, figlia di Filippo I di Taranto nel 1347: un fratello di Margherita, il principe Luigi, aveva sposato nel 1346 la regina Giovanna I di Napoli, come il suo secondo marito, ed era diventato re di Napoli. \nFrancesco fu creato Duca di Andria e fu il primo nobile ad essere elevato alla ducale dignit\u00e0 nel Regno: Andria era stato un feudo reale che il padre del Duca aveva ricevuto in dote dalla prima moglie Beatrice d'Angi\u00f2. \nQuando, nel gennaio del 1348, Giovanna, sotto l'incalzare dell'esercito di Luigi d'Angi\u00f2, abbandon\u00f2 Napoli per fuggire in Provenza, Francesco fu nominato governatore della citt\u00e0, che, tuttavia, cadde subito nelle mani dei francesi.\nDal 1367 si pose in contrasto con il cognato, Filippo, principe di Taranto, tanto da provocare la venuta in Puglia della compagnia di Ambrogio Visconti, che arrec\u00f2 gravi danni alla regione.\nAlla morte di Filippo di Taranto nel 1373, Margherita e Francesco pretesero per se stessi e per il loro figlio, Giacomo, i titoli di Taranto e delle terre greche di Filippo (principalmente il Principato d'Acaia e i suoi territori dipendenti). La pretesa di Margherita fu sostenuta da papa Gregorio XI, legato ai Del Balzo da vincoli di parentela. La regina Giovanna, per\u00f2, decise di esercitare il dominio diretto sui possedimenti greci di Taranto e poi di annientare la famiglia Del Balzo spogliando Francesco di tutte le sue terre e titoli. Questa azione port\u00f2 a una guerra civile tra la regina e la famiglia del Balzo.\nFrancesco abbandon\u00f2 i possedimenti pugliesi e si ridusse a Teano; asseaiato dalle truppe regie, capitol\u00f2 il 10 dicembre 1373. Rifugiatosi a Montescaglioso, fu raggiunto nell'aprile 1374 dalla condanna regia di lesa maest\u00e0 e ribellione, nonostante i tentativi di riavvicinamento con la corte condotti da papa Gregorio XI. Si rec\u00f2 quindi ad Avignone dove fu confortato dal papa, ricostitu\u00ec un esercito e scese nel Regno: riprese Teano, conquist\u00f2 Capua e Aversa: quando gi\u00e0 avanzava minaccioso verso Napoli, ebbe un colloquio con Raimondo Del Balzo che lo convinse a desistere dall'impresa assurda, anche perch\u00e9 la moglie Margherita era nelle mani della regina Giovanna.\nDopo alcuni anni trascorsi nell'ombra, si perdono delle tracce di Francesco del Balzo, gi\u00e0 avanti negli anni e caduto in disgrazia: probabilmente tram\u00f2 per l'arrivo sul trono di Napoli del nuovo sovrano Carlo. Infatti nel 1381 il del Balzo pot\u00e9 rientrare in possesso della maggior parte dei suoi feudi e si imparent\u00f2 con il re, facendo sposare il figlio Giacomo con Agnese d'Angi\u00f2 Durazzo, cognata del sovrano.\nFrancesco Del Balzo sopravvisse a quasi tutti i suoi figli e si spense novantenne, in un luogo imprecisato.\nMatrimoni e discendenza.\nFrancesco si spos\u00f2 tre volte:"}
{"id": "5012442", "revid": "287204", "url": "https://it.wikipedia.org/wiki?curid=5012442", "title": "Campionato italiano di beach soccer 2014", "text": "Il campionato italiano di beach soccer 2014 \u00e8 il 16\u00ba campionato italiano di calcio da spiaggia. Il 3 agosto 2014 la Sambenedettese ha vinto il suo 1\u00ba titolo vincendo per 4-3 in finale contro Milano (campione d'Italia in carica)."}
{"id": "5012443", "revid": "2161050", "url": "https://it.wikipedia.org/wiki?curid=5012443", "title": "Cosimo Bartoli", "text": "Nella sua multiforme attivit\u00e0 letteraria si occup\u00f2 di svariati argomenti, tra cui agrimensura, geometria, letteratura e storiografia.\nViene ricordato per la sua opera di traduzione e divulgazione dei trattati di Leon Battista Alberti tra cui De Statua e De architectura.\nBiografia.\nNato in una famiglia filomedicea, Bartoli ricevette una formazione poliedrica, avvicinandosi anche alle discipline artistiche. Lavor\u00f2 sempre al servizio dei Medici, tra Roma, Firenze e Venezia. Intraprese nel contempo la carriera ecclesiastica, godendo di alcuni benedici. \nFu segretario del cardinale Giovanni de' Medici e agente diplomatico a Venezia dal 1562 al 1572 per il duca Cosimo I.\nFu amico di Giorgio Vasari, che aiut\u00f2 nell'edizione delle \"Vite\", e membro dell'Accademia Fiorentina.\nStudi sulla lingua.\nStudioso del volgare fiorentino, volle dimostrarlo adatto anche ad esprimere anche contenuti scientifici e non solo letterari.\nCon l'introduzione di nuove norme ortografiche tent\u00f2 di avvicinare la lingua scritta alla lingua parlata, e in particolare alla pronuncia fiorentina. Per primo utilizz\u00f2 la scrittura ortofonica per facilitare le pronunce immaginando un sistema (che non ebbe per\u00f2 seguito) che distingueva per mezzo di vari segni tipografici il suono aperto o chiuso delle vocali e le diverse intonazioni con un largo uso di accenti, utilizzando un'edizione del commento e traduzione di Marsilio Ficino al \"Convito\" di Platone."}
{"id": "5012445", "revid": "300067", "url": "https://it.wikipedia.org/wiki?curid=5012445", "title": "Deborah Osburn", "text": ""}
{"id": "5012446", "revid": "300067", "url": "https://it.wikipedia.org/wiki?curid=5012446", "title": "Debbie Osburn", "text": ""}
{"id": "5012449", "revid": "124123", "url": "https://it.wikipedia.org/wiki?curid=5012449", "title": "Cosimo Sanminiatelli", "text": "Balivo dell'ordine di Santo Stefano dal 1820 e successivamente ciambellano di Ferdinando III di Toscana, dal 1833 al 1834 fu consigliere del ducato di Modena e Reggio; nel 1834 fu scacciato perch\u00e9 troppo reazionario."}
{"id": "5012452", "revid": "585267", "url": "https://it.wikipedia.org/wiki?curid=5012452", "title": "Cosimo Bertacchi", "text": "Biografia.\nLaureatosi in Scienze Fisiche fu docente nelle scuole secondarie (agli Istituti Tecnici di Bari e Conversano, Roma, Istituto Tecnico di Cuneo) e successivamente in varie universit\u00e0 italiane (Messina, Palermo, Bologna e, per undici anni, Torino).\nSi impegn\u00f2 nell'organizzazione dei Congressi Geografici per la Real Societ\u00e0 Geografica Italiana e si dedic\u00f2 alla scuola ed alla preparazione degli allievi. Con lui si laure\u00f2 a Torino con una tesi di cartografia storica il geografo Luigi Visintin, autore di diffusissimi atlanti, che mantenne sempre rapporti di amicizia con lui e la sua famiglia.\nNel 1900 pubblic\u00f2 un importante \"Dizionario geografico universale\", che aveva cominciato a scrivere nel 1898.\nSi occup\u00f2 in particolare della geografia della Puglia e delle Americhe. Partecip\u00f2 ai congressi geografici con delle relazioni e si diede da fare per diffondere lo studio e l'interesse per le scienze geografiche in Italia pubblicando articoli sull'insegnamento elementare ( principi generali, schema di insegnamento) e secondario (Considerazioni generali, mezzi di insegnamento), superiore gi\u00e0 in \"Note geografiche\" del 1887, in cui si trova anche un \"Breve disegno di riordinamento degli studi geografici in Italia\".\nScrisse numerosi articoli, memorie, opere scientifiche, sulle recenti esplorazioni in Birmania ed Asia Orientale , sull'atomo, sulla cosmografia di Dante (\"Dante geometra\"). Particolarmente fortunata fu la sua monografia \"Una citt\u00e0 singolare: Alberobello\",nel 1897 che contribu\u00ec alla fama della cittadina pugliese, dal Bertacchi visitata durante gli anni di insegnamento in Puglia (1885) e successivamente come turista. Vi soggiorn\u00f2 anche come esaminatore agli esami di maturit\u00e0, e ne divenne cittadino onorario.\nNell'anno 1885 si occup\u00f2 del progetto dell'architetto alberobellese Antonio Curri per la Chiesa Matrice, Basilica minore Pontificia, il Santuario-Parrocchia dei Santi Medici e Martiri Cosma e Damiano, e della inaugurazione della medesima avvenuta il 20 settembre 1885 (\"Lavoro stupendo\").\n\u00c8 autore del poemetto in endecasillabi \"Le tre donne\" dedicato alla vita di famiglia ed in particolare alla madre, alla sorella ed alla moglie Marina.\nLa sua vita \u00e8 descritta dalla figlia adottiva Amalia Bertacchi, a cui, ormai quasi cieco, era solito dettare poesie ed in particolare sonetti sulla Puglia.\nMuore all'et\u00e0 di 91 anni a Condove"}
{"id": "5012454", "revid": "339392", "url": "https://it.wikipedia.org/wiki?curid=5012454", "title": "Sofya Velikaya", "text": ""}
{"id": "5012458", "revid": "438678", "url": "https://it.wikipedia.org/wiki?curid=5012458", "title": "Federazione Calcistica Ponsacco 1920", "text": ""}
{"id": "5012466", "revid": "907190", "url": "https://it.wikipedia.org/wiki?curid=5012466", "title": "Genetica comportamentale", "text": ""}
{"id": "5012467", "revid": "729019", "url": "https://it.wikipedia.org/wiki?curid=5012467", "title": "Stazione di Vejle", "text": "La stazione di Vejle (in danese \"Vejle Station\" o anche \"Vejle Trafikcenter\") \u00e8 la stazione ferroviaria a servizio dell'omonima citt\u00e0 danese. \u00c8 gestita da Danske Statsbaner ed \u00e8 un importante snodo per il trasporto pubblico nello Jutland, sia per i treni che per gli autobus."}
{"id": "5012478", "revid": "729019", "url": "https://it.wikipedia.org/wiki?curid=5012478", "title": "Castello di Dunstaffnage", "text": "Il castello di Dunstaffnage \u00e8 un castello parzialmente in rovina situato nell'Argyll e Bute, nella costa occidentale della Scozia, a circa 5\u00a0km dal paese di Oban. Sorge su un conglomerato roccioso, su un promontorio, all'entrata sud-ovest del Loch Etive ed \u00e8 circondato dal mare su tre lati.\nIl castello \u00e8 databile al XIII secolo e questo lo rende uno dei pi\u00f9 antichi castelli in pietra della Scozia insieme ai vicini castelli di Sween e Tioram. Posto in posizione strategica il castello venne costruito da uno degli esponenti del Clan MacDougall, fino a che nel XV secolo fin\u00ec nelle mani del Clan Campbell. A tutt'oggi \u00e8 ancora in uso il titolo di \"Capitano di Duntaffnage\" anche se ormai il castello \u00e8 disabitato ed \u00e8 nelle mani dell'Historic Scotland, la struttura \u00e8 aperta al pubblico anche se il corpo di guardia del XVI secolo \u00e8 ancora considerato come l'abitazione privata del capitano. Il prefisso Dun significa \"forte\" in gaelico.\nLe origini perse nel tempo.\nPrima della costruzione del castello vero e proprio Dunstaffnage fu uno dei contrafforti del regno di Dalriada conosciuto con il nome di Dun Monaidh attorno al VII secolo. Secondo uno storico del XVII secolo la Pietra di Scone venne conservata qui, dopo essere venuta dall'Irlanda prima di finire a Scone nell'843. Altri storici ritengono tuttavia che altre localit\u00e0 come Iona o Dunadd, attualmente un sito archeologico, siano pi\u00f9 papabili per via dei legami che avevano con Dalriada e con i sovrani del Strathclyde. Lo storico rinascimentale Ettore Boezio ritenne che la pietra fosse stata conservata ad Evonium, una mitica citt\u00e0 perduta che egli identifica con Dunstaffnage, mentre storici moderni tendono a identificarla con la citt\u00e0 di Irvine.\nDa un clan all'altro.\nIl castello vero e proprio venne costruito nel XIII secolo quale residenza per Duncan MacDougall, nipote del potente capo militare Somerled. Duncan venne senza successo attaccato dal fratello Uspak, di ritorno dalla Norvegia che trov\u00f2 poi la morte in un attacco al castello di Rothesay insieme ai norvegesi dopo il 1230. Duncan viaggi\u00f2 a Roma nel 1237 e fu il fondatore del priorato di Ardchattan. La data di morte di Duncan \u00e8 sconosciuta, ma nel decennio del 1240 suo figlio Ewen MacDougall eredit\u00f2 le propriet\u00e0 paterne e le ampli\u00f2 ancora arrivando a definirsi \"re delle Isole\", \u00e8 possibile che si debba ad Ewen la costruzione di tre torri rotonde sopra il castello e l'ampliamento delle sale interne. A seguito della ricacciata dell'influenza norvegese nell'Argyll ad opera di Alessandro III di Scozia i MacDougall tornarono entro il seno della monarchia scozzese ed Alexander, figlio di Ewen, venne nominato sceriffo dell'Argyll nel 1293.\nAllo scoppiare delle Guerre di indipendenza scozzesi i MacDougall supportarono John Balliol e Robert Bruce, principale rivale di John sconfisse i MacDougall alla Battaglia del Passo di Brander fra il 1308 e il 1309 e dopo un breve assedio prese il controllo del castello.\nOra che era di propriet\u00e0 della corona il castello fin\u00ec nelle mani di diversi custodi. Giacomo I di Scozia lo mise sotto assedio nel 1431 a seguito della battaglia di Inverlochy giacch\u00e9 i suoi nemici avevano trovato rifugio al suo interno. Nel 1455 James Douglas, IX conte di Douglas vi si ferm\u00f2 mentre andava a trattare con John Islay, Conte di Ross, Signore delle Isole. A questo segu\u00ec l'attacco di Giacomo II di Scozia al potere dei Douglas che si concluse col Trattato di Westminster del 1462. Un altro custode, John Stewart di Lorn venne accoltellato dal rivale Alan MacDougall mentre andava a sposarsi presso la cappella di Dunstaffnage nel 1463 anche se sopravvisse abbastanza da poter pronunciare i voti matrimoniali. Uno dei MacDougall fu in grado di riprendersi il castello, ma venne scacciato da Giacomo III di Scozia che lo cedette a Colin Campbell, I conte di Argyll (1433circa-10 maggio 1493), era il 1470.\nSuccessivamente i conti di Argyll vennero nominati capitani perch\u00e9 potessero sovrintendere alla zona. Al castello vennero quindi apportati numerosi cambiamenti, in particolare il corpo di guardia venne rifatto in quel periodo. Il Clan Campbell era leale alla corona e Dunstaffnage venne usato quale sede di partenza per numerose spedizioni punitive specie contro i MacDonald che dominavano le Isole fra il XV e il XVI secolo. Dunstaffnage ospit\u00f2 anche Giacomo IV di Scozia per due volte.\nDurante la Guerra civile inglese il castello vide un paio di occasioni di guerra, nel 1644 resistette contro le armate di James Graham, I marchese di Montrose, mentre nel 1685 venne bruciato dalle truppe realiste a seguito della fallita ribellione di Archibald Campbell, IX conte di Argyll contro il cattolico Giacomo II d'Inghilterra. Durante l'Insurrezione giacobita nel 1715 e nel 1745 Dunstaffnage venne occupato dalle truppe governative e Flora MacDonald che aveva aiutato nella fuga Carlo Edoardo Stuart vi venne imprigionata brevemente nell'attesa di essere portata a Londra.\nI Campbell continuarono ad ampliare il castello aggiungendo nuovi edifici nell'ala ovest ancora nel 1725, tuttavia Dunstaffnage stava gi\u00e0 decadendo. Nel 1810 un incendio accidentale lo danneggi\u00f2 gravemente e il Capitano and\u00f2 a vivere a Dunstaffnage House, a un paio di km a sud-est finch\u00e9 anch'essa non venne distrutta da un incendio nel 1940. Un locatario continu\u00f2 a vivere nell'edificio datato al 1725 fino al 1888.\nDei lavori di restauro iniziarono nel 1903 per volere dell'allora duca di Argyll, proprietario del castello, nel 1912 la famiglia fin\u00ec in tribunale che alle fine decret\u00f2 che Angus Campbell, capitano per diritto ereditario, vi avesse diritto di residenza nonostante la propriet\u00e0 degli Argyll. I lavori subirono un ritardo a causa dello scoppio della Prima guerra mondiale e il totale restauro non venne mai ultimato. Nel 1958 l'allora capitano e il duca s'accordarono per dare il castello nelle mani dello stato e ad oggi \u00e8 sotto la tutela dell'Historic Scotland.\nIl castello.\nDunstaffnage \u00e8 una struttura irregolare a pianta quandrangolare con tre torri rotonde poste agli angoli, misura approssimativamente 35x30 metri ed ha una conferenza di circa 120 metri. Le mura sono in pietra con intonaco d'arenaria e s'\u00ecnnalzano per diciotto metri incluso il conglomerato che funge da piattaforma. Le mura hanno uno spessore di tre metri e sono fortemente difensive in modo consono alla posizione strategica del castello posto all'imbocco del Loch Etive e con il Passo di Brander dietro di lui. I camminamenti, che una volta percorrevano l'intero perimetro, sono stati parzialmente ricostruiti, mentre gli antichi parapetti sono andati perduti. Le feritoie esistono ancora e una volta, sui muri, s'ergevano cannoni recuperati da vascelli naufragati dell'Invincibile Armata.\nPoco dopo la costruzione del castello vennero aggiunte tre torri, una nord, una a est e una a ovest, la torre nord, che \u00e8 anche il Dongione, \u00e8 ovviamente la pi\u00f9 larga, doveva essere di tre o quattro piani e probabilmente constava anche di appartamenti privati. La torre ovest \u00e8 la pi\u00f9 interna e la sola via d'accesso era dai camminamenti, a piano terra ospitava una prigione cui era possibile accedere da un passaggio soprastante. La torre est venne completamente rifatta nel XV secolo e divenne il corpo di guardia. I rifacimenti portarono la torre ad avere l'aspetto di una Casatorre con delle feritoie poste lungo la parete d'accesso. Attualmente vi si accede da una scala che rimpiazza l'antico Ponte levatoio. Altri lavori del XVIII secolo la dotarono anche di camere private, gli abbaini sono coperti da dei timpani che portano impresse le armi dei Campbell e le iniziali AEC (Aeneas Campbell) e DLC (Dame Lillias), ossia l'XI conte di Argyll e la moglie. I timpani vennero rimossi nei lavori di restauro del 1903.\nDell'ala est, collocata fra le torri nord ed est, non rimangono che le fondamenta. Era il corpo di edifici principale ed una grande sala si stendeva sopra le cantine, il salone aveva alte e lunghe finestre decorate con motivi scultorei e la loro parte esterna si pu\u00f2 ancora vedere sui muri orientali del castello. Un secondo complesso di edifici era nella parte nord-occidentale e doveva essere collegato all'altro attraverso il dongione. Al piano terra c'erano le cucine e nel 1725 fu ricostruita a due piani, collegati da una scala con degli abbaini che oggi fanno parte del corpo di guardia. Il pozzo che si trova di fronte \u00e8 originale, non cos\u00ec la pietra che lo circonda che risale al XIX secolo."}
{"id": "5012481", "revid": "729019", "url": "https://it.wikipedia.org/wiki?curid=5012481", "title": "Stazione di Odense", "text": "La stazione di Odense (in danese \"Odense Baneg\u00e5rd\") \u00e8 la stazione ferroviaria a servizio dell'omonima citt\u00e0 danese. \u00c8 gestita da Danske Statsbaner. L'attuale edificio risale al 1995 ed \u00e8 il terzo che si succede dall'apertura della linea ferroviaria nel 1865."}
{"id": "5012482", "revid": "111830368", "url": "https://it.wikipedia.org/wiki?curid=5012482", "title": "Marilyn Strobbe", "text": "Gioca nel ruolo di centrale nel Due Principati Volley.\nCarriera.\nLa carriera di Marilyn Strobbe inizia nel 2004 quando viene ingaggiata dal Vicenza Volley, con cui partecipa al campionato di Serie D: a partire dalla stagione successiva ottiene anche qualche convocazione nella squadra che disputa la Serie A1, per poi rimanere stabilmente dall'annata 2008-09; al club di Vicenza resta in totale legata per sei stagione, anche quando nella stagione 2009-10, dopo aver cambiato denominazione in Joy Volley Vicenza, disputa, a seguito della retrocessione, la Serie A2. Fa parte delle nazionali italiane giovanili con cui vince la medaglia di bronzo al campionato europeo Under-18 2005 e quella d'oro al campionato europeo Under-19 2006.\nNella stagione 2010-11 passa alla Polisportiva Antares di Sala Consilina, in Serie B1, dove resta per tre stagioni, partecipando alla Serie A2 dalla stagione 2011-12 a seguito del ripescaggio della societ\u00e0. Per il campionato 2013-14 veste la maglia della Pallavolo Scandicci, sempre in serie cadetta, categoria dove milita anche nella stagione 2015-15 con l'Obiettivo Risarcimento Volley di Villaverla e in quella 2015-16 con il Volley 2002 Forl\u00ec, club con cui si aggiudica la Coppa Italia di Serie A2 e ottiene la promozione in Serie A1.\nTuttavia rimane in Serie A2 anche per la stagione 2016-17, a seguito dell'ingaggio da parte del VolAlto Caserta, e per quella successiva con il Due Principati Volley di Baronissi."}
{"id": "5012487", "revid": "1573940", "url": "https://it.wikipedia.org/wiki?curid=5012487", "title": "Alpaida cisneros", "text": "Alpaida cisneros \u00e8 un ragno appartenente alla famiglia Araneidae.\nEtimologia.\nIl nome della specie deriva dal comune colombiano di rinvenimento: \"Cisneros\".\nCaratteristiche.\nL'olotipo femminile rinvenuto ha dimensioni: cefalotorace lungo 1,7mm, largo 1,5mm; il primo femore misura 2,0mm e la patella e la tibia circa 2,3mm.\nDistribuzione.\nLa specie \u00e8 stata rinvenuta nella Colombia centrosettentrionale e in Ecuador: la localit\u00e0 colombiana \u00e8 Cisneros, appartenente al dipartimento di Antioquia.\nTassonomia.\nAl 2014 non sono note sottospecie e dal 1988 non sono stati esaminati nuovi esemplari."}
{"id": "5012491", "revid": "1566286", "url": "https://it.wikipedia.org/wiki?curid=5012491", "title": "Legami di sangue, vincoli d'amore", "text": "Legami di sangue, vincoli d'amore (\"Desperate Choices: To Save My Child\") \u00e8 un film per la televisione statunitense del 1992, diretto da Andy Tennant.\nIn Italia \u00e8 stato trasmesso da Canale 5. Grazie al film, alla 14\u00aa edizione degli Young Artist Awards la protagonista Reese Witherspoon \u00e8 stata candidata come miglior giovane attrice in un film TV; mentre Joseph Mazzello \u00e8 stato candidato come miglior attore con meno di 10 anni in un film TV.\nTrama.\nA Cassie, una ragazza che vive felice con il pap\u00e0, la nuova mamma Mary Ellen e il fratellastro Willy, viene diagnosticata la leucemia. L'unica speranza \u00e8 un trapianto di midollo, i medici consigliano di prelevarlo da fratello ma essendo cagionevole di salute rischia molto a sottoporsi all'intervento. I genitori si trovano cos\u00ec a dover affrontare una decisione terribile: cercare di salvare Cassie, rischiando di perdere Willy o lasciare Cassie al suo destino."}
{"id": "5012494", "revid": "599013", "url": "https://it.wikipedia.org/wiki?curid=5012494", "title": "Ed Lawrence", "text": "Carriera.\nVenne scelto al quinto giro del Draft NBA 1976 dai Cleveland Cavaliers (84\u00aa scelta assoluta), ma venne tagliato prima dell'inizio del campionato. Firm\u00f2 un contratto con i San Antonio Spurs nel giugno del 1980, ma venne ancora tagliato prima dell'inizio della stagione. Gioc\u00f2 tre partite nel 1980-81 con i Detroit Pistons. Segn\u00f2 12 punti con 4 rimbalzi in 19 minuti totali."}
{"id": "5012496", "revid": "729019", "url": "https://it.wikipedia.org/wiki?curid=5012496", "title": "Torneo di Wimbledon 1922 - Doppio misto", "text": "Suzanne Lenglen e Pat O'Hara Wood hanno battuto in finale Elizabeth Ryan e Randolph Lycett 6-4, 6-3."}
{"id": "5012497", "revid": "300067", "url": "https://it.wikipedia.org/wiki?curid=5012497", "title": "Edmund Lawrence", "text": ""}
{"id": "5012507", "revid": "1573940", "url": "https://it.wikipedia.org/wiki?curid=5012507", "title": "Alpaida constant", "text": "Alpaida constant \u00e8 un ragno appartenente alla famiglia Araneidae.\nEtimologia.\nIl nome della specie deriva dal comune brasiliano di rinvenimento: \"Benjamin Constant\".\nCaratteristiche.\nL'olotipo maschile rinvenuto ha dimensioni: cefalotorace lungo 2,2mm, largo 1,7mm; il primo femore misura 2,5mm e la patella e la tibia circa 2,9mm.\nDistribuzione.\nLa specie \u00e8 stata rinvenuta nel Brasile occidentale: nel territorio del comune di Benjamin Constant, appartenente allo stato del Amazonas.\nTassonomia.\nAl 2014 non sono note sottospecie e dal 1988 non sono stati esaminati nuovi esemplari."}
{"id": "5012510", "revid": "1305772", "url": "https://it.wikipedia.org/wiki?curid=5012510", "title": "Remetalce III", "text": "Biografia.\nGiovinezza.\nIl re di Tracia Remetalce I mor\u00ec attorno al 12 e i suoi stati, clienti di Roma, furono divisi in due parti da Augusto, che diede l'una al figlio del defunto, Cotis VII, e l'altra al fratello del defunto, Rescuporide III: Cotis ricevette la regione costiera e le colonie greche, mentre Rescuporide la parte selvaggia e incolta dell'interno, esposta agli attacchi dei popoli vicini. Rescuporide decise di appropriarsi delle terre del nipote, lo imprigion\u00f2 e poi lo uccise per far fronte a Tiberio, che gli chiese di rendere conto del suo operato. Rescuporide fu giudicato e condannato da Roma, prima all'esilio e poi a morte per aver tentato di fuggire.\nAllora il regno di Tracia fu diviso tra Remetalce II, figlio di Rescuporide III, che s'era apertamente opposto ai piani di suo padre, e i tre giovani figli di Cotis VII, tra cui Remetalce III e Cotis IX, che erano stati educati a Roma, in nome dei quali fu nominato reggente (\"tutore dei principi\") il propretore Tito Trebelleno Rufo assieme alla loro madre Antonia Trifena, vedova di Cotis VII. L'imperatore Tiberio mantenne in favore di Remetalce II la suddivisione della Tracia che era stata ordinata da Augusto dopo la morte di Remetalce I.\nSecondo alcune fonti Remetalce III si rec\u00f2 effettivamente in Tracia nel 26, mentre il suo territorio restava sotto la tutela romana; la maggior parte degli storici pensa invece che sia rimasto al fianco di Caligola, del quale era amico d'infanzia, fino alla sua ascesa al trono, avvenuta nel 37/38. Durante il suo soggiorno a Roma prese il nome di Gaio Giulio Remetalce.\nRegno.\nSotto il regno di Remetalce III scoppiarono molte rivolte nella parte della Tracia che era sottomessa ai Romani e negli stati alleati: i servizi che Remetalce III rese in diverse occasioni gli conquistarono nuovi favori prima da Tiberio e poi da Caligola. Quest'ultimo, nel 38/39, decise una nuova ripartizione della Tracia: Remetalce III divenne effettivamente re di tutta la Tracia indipendente, mentre Cotis IX ottenne in cambio l'Armenia Minore, dove regn\u00f2 dal 38 al 54. Remetalce II invece scompare dalla storia, quindi si ipotizza che il suo regno si sia concluso nel 26 o nel 37/38 secondo diverse fonti; \u00e8 molto probabile che sia morto nel 38, dato che sarebbe una ragione per una nuova sistemazione degli stati traci. Di lui si sa che era stato sposato con Pitodoride II, figlia di Antonia Trifena.\nRemetalce III fu l'unico sovrano di Tracia che, sotto la dominazione romana, conserv\u00f2 un po' di indipendenza, nonch\u00e9 l'ultimo dei re sapei e odrisi.\nMorte.\nIl vivo amore che Remetalce III provava per sua nipote eccit\u00f2 contro di lui la gelosia della moglie, che riusc\u00ec ad ucciderlo: questo avvenimento, narrato da dei frammenti di Eusebio, ebbe luogo nel 46, il sesto anno di regno di Claudio. Alla morte di Remetalce III, la Tracia fu riunita all'impero romano, sempre secondo Eusebio.\nIl territorio della Tracia annesso da Claudio fu diviso tra la Mesia e la nuova provincia romana di Tracia, governata da un procuratore.\nA Remetalce III \u00e8 stato dedicato il Remetalk Point sull'isola Livingston, nelle isole Shetland Meridionali."}
{"id": "5012513", "revid": "729019", "url": "https://it.wikipedia.org/wiki?curid=5012513", "title": "Torneo di Wimbledon 1923 - Doppio misto", "text": "Elizabeth Ryan e Randolph Lycett hanno battuto in finale Dorothy Shepherd Barron e Lewis Deane 6-4, 7-5."}
{"id": "5012514", "revid": "226458", "url": "https://it.wikipedia.org/wiki?curid=5012514", "title": "Ilario Margarita", "text": "Biografia.\nSchedato nel 1906, nel 1909 compone il numero unico \"Senza Patria\"; nel 1914 \u00e8 tra i fondatori del Fascio Libertario Torinese. Nel 1921 \u00e8 segretario dell'USI di Brescia, nel 1922 organizza gli Arditi del Popolo torinesi; costretto dopo alcuni arresti a espatriare in vari paesi, nel 1927 \u00e8 temporaneamente direttore della pubblicazione americana L'Adunata dei Refrattari e successivamente de \"L'Aurora\" di Boston.\nNel 1936 torna in Europa, a Barcellona, per arruolarsi nella Colonna Ortiz e poi nella Colonna Italiana. Tornato in Italia, viene processato e condannato a cinque anni di confino nelle Tremiti, per attivit\u00e0 antifascista all\u2019estero; rilasciato nel 1943, entra nella Resistenza.\nNel dopoguerra \u00e8 scrittore e attivista della Federazione Anarchica Piemontese (da cui esce poco tempo dopo per formare un gruppo autonomo), e promuove la ricostituzione dell\u2019USI. Rappresenta il Gruppo \u201cM. Bakunin\u201d di Torino (da lui promosso), nel Convegno Nazionale di Senigallia del 1962. Negli anni Sessanta pubblica alcuni numeri de \"La Rivendicazione Sociale\" e \"Rivoluzione Libertaria\". Negli ultimi tempi assunse posizioni fortemente critiche nei confronti del comunismo sovietico."}
{"id": "5012521", "revid": "1573940", "url": "https://it.wikipedia.org/wiki?curid=5012521", "title": "Alpaida coroico", "text": "Alpaida coroico \u00e8 un ragno appartenente alla famiglia Araneidae.\nEtimologia.\nIl nome della specie deriva dal comune boliviano di rinvenimento: \"Coroico\".\nCaratteristiche.\nL'olotipo femminile rinvenuto ha dimensioni: cefalotorace lungo 2,8mm, largo 2,3mm; il primo femore misura 2,3mm e la patella e la tibia circa 2,7mm.\nDistribuzione.\nLa specie \u00e8 stata rinvenuta nella Bolivia occidentale: nel territorio del comune di Coroico, appartenente alla provincia di Nor Yungas.\nTassonomia.\nAl 2014 non sono note sottospecie e dal 1988 non sono stati esaminati nuovi esemplari."}
{"id": "5012522", "revid": "729019", "url": "https://it.wikipedia.org/wiki?curid=5012522", "title": "Torneo di Wimbledon 1924 - Doppio misto", "text": "Kathleen McKane e John Gilbert hanno battuto in finale Dorothy Shepherd Barron e Leslie Godfree 6-3, 3-6, 6-3."}
{"id": "5012524", "revid": "287204", "url": "https://it.wikipedia.org/wiki?curid=5012524", "title": "Jean H\u00e9lion", "text": "Biografia.\nNacque a Couterne, dipartimento di Orne, figlio di un autista di taxi e di una sarta. Dopo aver passato i primi otto anni della sua vita con la nonna, si ricongiunse ai genitori ad Amiens, dove frequent\u00f2 la scuola. Sebbene avesse sperimentato la pittura su cartoncino a scuola, a quel tempo la sua pi\u00f9 grande passione era la poesia. Interessato anche alla chimica, nel 1918 inizi\u00f2 a lavorare in una farmacia come assistente, e appront\u00f2 un laboratorio nella sua camera da letto. In seguito scrisse: \"Ho sognato ed ero attratto da forme e colori che uscivano dalla realt\u00e0 delle cose e che erano la loro essenza. La mia passione per la chimica inorganica \u00e8 nata da queste forme, questi cristalli, questi colori, questa analisi di una verit\u00e0 rivelata.\" Nel 1920 inizi\u00f2 a studiare chimica all'Institut Industriel du Nord di Lilla, ma part\u00ec per Parigi nel 1921, senza completare il corso.\nA Parigi scrisse poesie e lavor\u00f2 come apprendista architetto. Visse quella che defin\u00ec \"la grande svolta\" della sua vita mentre lavorava ad un progetto di ricerca al Louvre e scopr\u00ec i lavori di Nicolas Poussin e Philippe de Champaigne, e decise di diventare pittore. I suoi primi dipinti risalgono al 1922-23, e nel 1925 abbandona gli studi di architettura e inizia a frequentare lezioni di disegno all'Acad\u00e9mie Adler.\nI primi lavori di H\u00e9lion sono simili allo stile di Soutine. Nel 1925 incontr\u00f2 Otto Freundlich e in seguito lo descriver\u00e0 come il primo pittore astratto mai incontrato, scrivendo: \"A quel tempo non avevo idea che esistesse qualcosa come l'arte astratta\". L'anno successivo venne introdotto al cubismo dal pittore uruguaiano Joaqu\u00edn Torres-Garc\u00eda, e nel 1928 espose per la prima volta, mettendo in mostra due dipinti al Salon des Ind\u00e9pendants. Il suo lavoro di questo periodo, per lo pi\u00f9 nature morte, si avvicina allo stile di Torres-Garc\u00eda, sono dipinti con colori semplici e contorni audaci.con il colore semplificato e contorni molto marcati. Nel 1930 si un\u00ec al gruppo \"Art Concret\" e inizi\u00f2 a utilizzare forme astratte e rettilinee, derivate dai neoplasticisti Piet Mondrian e Theo van Doesburg. Negli anni successivi la sua arte introdusse anche linee curve e forme volumetriche. Divenne famoso e riconosciuto come pittore astratto di prima grandezza e come teorico e critico eloquente, e i suoi scritti vennero pubblicati in \"Cahiers d'Art\" e in altre riviste nel corso degli anni trenta.\nH\u00e9lion si trasfer\u00ec negli Stati Uniti nel luglio del 1936, soggiornando a New York e poi in Virginia. Mentre continuava a dipingere opere astratte, si accorgeva sempre pi\u00f9 che i suoi quadri tendevano alla rappresentazione, cos\u00ec inizi\u00f2 a disegnare dal vero. Il suo lavoro sub\u00ec un cambiamento radicale (che confuse i suoi ammiratori) quando abbandon\u00f2 definitivamente l'astrattismo nel 1939. La sua prima grande tela figurativa \u00e8 \"Au cycliste\".\nNel 1939, in una lettera scritta a Pierre-Georges Brugui\u00e8re, H\u00e9lion rivela i suoi piani a lungo termine:\nIn seguito all'inizio della seconda guerra mondiale, H\u00e9lion torn\u00f2 in Francia ed entr\u00f2 nell'esercito. Catturato il 19 giugno 1940, venne tenuto su una nave prigione a Stettino fino al 13 febbraio 1942, quando riusc\u00ec a fuggire. Quattro giorni dopo, arriv\u00f2 a Parigi. A ottobre era di nuovo in America, dove tenne dei discorsi alla radio e nelle aule scolastiche a sostegno di France libre. Il suo libro \"They Shall Not Have Me\" divenne un best seller negli Stati Uniti.\nH\u00e9lion riprese il lavoro nel 1943, con una serie di immagini di uomini col cappello. Dipinse molte variazioni sui suoi temi prediletti, tra cui donne alla finestra e uomini che leggono il giornale. Negli anni successivi svilupp\u00f2 l'aspetto cartone animato dello stile che aveva abbracciato, producendo nel 1949 una serie di imbarazzanti nudi femminili scheletrici che hanno pochi paragoni nella storia dell'arte.\nNel 1951 avvenne un altro dei bruschi cambiamenti che segnano la sua carriera, in quanto si diede allo stile naturalistico. Durante gli anni successivi si concentr\u00f2 soprattutto su figure e nature morte, raffigurati in un ambiente di studio. Il suo amico Balthus, il quale sperava che H\u00e9lion avesse \"dimenticato L\u00e9ger\", espresse approvazione per nuove opere, dicendo: \"Per la prima volta in uno dei tuoi quadri, si pu\u00f2 sentire la felicit\u00e0 e la meraviglia.\"\nNegli anni sessanta il suo stile torn\u00f2 a qualcosa di pi\u00f9 vicino a quello degli anni quaranta, ma con una nuova ampiezza, e smise di usare gli oli per acrilico. Nel corso dei due decenni seguenti avrebbe dipinto alcuni grandi trittici. Si occup\u00f2 spesso di temi idiosincratici: artisti e modelli, ombrelli, cadute accidentali, scene di strada e di riparazioni stradali.\nDurante gli ultimi anni della sua vita perse la vista e complet\u00f2 il suo ultimo dipinto nel 1983, quattro anni prima della morte. Mor\u00ec a Parigi il 27 ottobre 1987.\nVita privata.\nH\u00e9lion si \u00e8 sposato quattro volte. La sua terza moglie era la figlia di Peggy Guggenheim.\nEredit\u00e0.\nI suoi dipinti astratti degli anni trenta sono sempre stati ben considerati, tuttavia il suo improvviso cambio di stile l'ha portato fuori dalla corrente principale del modernismo, e le sue opere successive in alcuni ambienti venivano considerate come un'apostasia. Negli anni recenti, tuttavia, c'\u00e8 stata una rivalutazione. Tra gli artisti che hanno riconosciuto l'influenza di H\u00e9lion ci sono Roy Lichtenstein, Nell Blaine e Leland Campana.\nLe opere di H\u00e9lion si trovano in molti musei francesi e al MoMA di New York, all'Art Institute of Chicago, all'Albright-Knox Art Gallery di Buffalo, al North Carolina Museum of Art, al Kunsthalle di Amburgo, e alla Tate Gallery di Londra.\nLa maggior parte dei taccuini dell'artista sono conservati alla Biblioth\u00e8que Nationale di Parigi."}
{"id": "5012525", "revid": "6923", "url": "https://it.wikipedia.org/wiki?curid=5012525", "title": "Uber Entertainment", "text": "Uber Entertainment \u00e8 un'azienda statunitense con sede a Kirkland, Washington. La compagnia comprende veterani dell'industria dei videogioco, come alcuni sviluppatori di \"Total Annihilation\", \"Supreme Commander\", \"Command and Conquer\", e \"Demigod\". Nel 2010, Uber Entertainment pubblic\u00f2 il suo primo titolo, \"Monday Night Combat\", che fu ben accolto dalle critiche.\nA Settembre 2012, la compagnia ebbe successo in una raccolta fondi su Kickstarter per il loro titolo strategico in tempo reale, \"Planetary Annihilation\". La raccolta fondi produsse circa 2.2 milioni di dollari. La data di pubblicazione originale era prevista nel 2013, ma fu posticipata, perch\u00e9 gli sviluppatori si aspettano che il gioco sia completo entro il 2014."}
{"id": "5012528", "revid": "767487", "url": "https://it.wikipedia.org/wiki?curid=5012528", "title": "Conquest Knight XV", "text": "Il Conquest Knight XV \u00e8 un SUV realizzato dall'azienda Conquest Vehicles nel 2008.\nSviluppo.\nIl veicolo era frutto di un progetto di William Maizlin, ingegnere militare canadese che tent\u00f2 di unire le caratteristiche tipiche di un mezzo blindato con gli equipaggiamenti lussuosi di un SUV.\nTecnica.\nLa carrozzeria e i vetri esterni del mezzo erano totalmente blindati e all'interno del vano motore trovava posto un propulsore V10 6.8 da 400\u00a0CV di potenza gestito da un cambio automatico a cinque rapporti che trasmetteva la potenza ad una trazione di tipo integrale. Per la sua realizzazione ci si bas\u00f2 su di un pianale fornito dalla Ford. Come alimentazione il Knight XV poteva impiegare il biocarburante E85 che si immetteva in un serbatoio da 151 litri di capienza. Gli pneumatici montati erano Thompson Baja Radial ATZ.\nGli interni presentavano tappetini Wilton Wool, rivestimenti in pelle Andrew Muirhead, illuminazione interna con luci a LED, sistema multimediale con CD, DVD e televisione, sistema bluetooth, lettore Mp3, PlayStation 3 e telecamere per la visione anteriore e posteriore (anche notturna)."}
{"id": "5012529", "revid": "287204", "url": "https://it.wikipedia.org/wiki?curid=5012529", "title": "Gustavus von Tempsky", "text": "Spos\u00f2 Emelia Bell e poi mor\u00ec il 7 settembre 1868 all'et\u00e0 di 40 anni a Te Ngutu in Nuova Zelanda durante le guerre contro gli indigeni neozelandesi, i m\u0101ori."}
{"id": "5012532", "revid": "1798099", "url": "https://it.wikipedia.org/wiki?curid=5012532", "title": "S\u00ec... amor/Il sole nel cuore", "text": "S\u00ec... amor/Il sole nel cuore \u00e8 un singolo del cantante italiano Gino Latilla, pubblicato su vinile a 78 giri dall'etichetta discografica Fonit Cetra nel 1958 (numero di catalogo: AC 3352).\n\"S\u00ec... amor\" \u00e8 la versione in italiano di \"All the Way\", canzone incisa l'anno prima da Frank Sinatra ed interpretata in seguito da vari interpreti quali Billie Holiday, Neil Sedaka e pi\u00f9 recentemente C\u00e9line Dion, mentre in italiano, oltre che da Latilla, \u00e8 stata eseguita tra gli altri da Natalino Otto, Jula de Palma e Mina.\n\"Il sole nel cuore\" \u00e8 la versione in italiano di \"April Love\", canzone pubblicata originariamente da Pat Boone nel 1957 come colonna sonora del film omonimo, che anche nell'edizione in italiano usc\u00ec con lo stesso titolo del brano."}
{"id": "5012533", "revid": "729019", "url": "https://it.wikipedia.org/wiki?curid=5012533", "title": "Torneo di Wimbledon 1925 - Doppio misto", "text": "Suzanne Lenglen e Jean Borotra hanno battuto in finale Elizabeth Ryan e Uberto De Morpurgo 6-3, 6-3."}
{"id": "5012540", "revid": "447535", "url": "https://it.wikipedia.org/wiki?curid=5012540", "title": "Endino", "text": ""}
{"id": "5012541", "revid": "606039", "url": "https://it.wikipedia.org/wiki?curid=5012541", "title": "Myrmecophaga didactyla", "text": ""}
{"id": "5012544", "revid": "536159", "url": "https://it.wikipedia.org/wiki?curid=5012544", "title": "Aeroporto di San Paolo-Guarulhos - Governatore Andr\u00e9 Franco Montoro", "text": ""}
{"id": "5012548", "revid": "481666", "url": "https://it.wikipedia.org/wiki?curid=5012548", "title": "Dev Jennings", "text": ""}
{"id": "5012553", "revid": "277947", "url": "https://it.wikipedia.org/wiki?curid=5012553", "title": "Momolo", "text": "Momolo (diminutivo di \"Gerolamo\") \u00e8 un personaggio letterario, protagonista di due opere teatrali di Carlo Goldoni:\nAppare anche in altre due commedie goldoniane: \"La donna di garbo\" (1743) e \"Una delle ultime sere di carnovale\" (1761), ma come personaggio minore.\nCaratteristiche.\nMomolo \u00e8 il rampollo gioviale e spensierato di una ricca famiglia veneziana. Carlo Goldoni fa di lui un \"cortesan\", ossia un \"uomo perfetto\": \nPer Ugo Dettore, \u00ab\u00e8 un personaggio puramente dominato dalla gioia di vivere, che si attua momento per momento senza pensare al futuro\u00bb. \u00c8 il rappresentante della ricca borghesia veneziana che nel XVIII secolo cominciava a sperperare ci\u00f2 che avevano prodotto gli antenati in vari secoli di operosit\u00e0 e commerci."}
{"id": "5012554", "revid": "287204", "url": "https://it.wikipedia.org/wiki?curid=5012554", "title": "Spettri rossi", "text": ""}
{"id": "5012556", "revid": "287204", "url": "https://it.wikipedia.org/wiki?curid=5012556", "title": "Patriziato Veneto", "text": ""}
{"id": "5012558", "revid": "599013", "url": "https://it.wikipedia.org/wiki?curid=5012558", "title": "Jimmie Baker", "text": "Carriera.\nFu scelto al terzo giro del Draft NBA 1975 dai Philadelphia 76ers (39\u00aa scelta assoluta). Non gioc\u00f2 nella NBA, optando per un contratto con i Kentucky Colonels della ABA. Gioc\u00f2 5 partite, segnando 6 punti con 14 rimbalzi in 40 minuti totali."}
{"id": "5012566", "revid": "66482814", "url": "https://it.wikipedia.org/wiki?curid=5012566", "title": "Peugeot 206 CC", "text": ""}
{"id": "5012570", "revid": "452415", "url": "https://it.wikipedia.org/wiki?curid=5012570", "title": "Villa Strozzi di Bagnolo", "text": "La Villa Strozzi di Bagnolo (o anche solo villa di Bagnolo) \u00e8 un edificio storico di Montemurlo in provincia di Prato, situato in via Montalese 158, localit\u00e0 Bagnolo. \nStoria.\nCostruita tra il XVI e il XVII secolo, riadattando probabilmente una struttura medievale pi\u00f9 modesta, la villa appartenne agli Strozzi di Firenze dai primi del Cinquecento. Vi risiedette ad esempio Piero, capo della sommossa antimedicea del 1537.\nFu rimodernata verso il 1742, quando venne probabilmente definito l'aspetto della facciata oggi visibile, e poi di nuovo a fine del secolo e nell'Ottocento. Passata di erede in erede fino ai giorni nostri, non \u00e8 mai stata messa in vendita, sebbene dal 1863 la linea maschile di questo ramo si sia estinta. \nDescrizione.\nArretrata rispetto all'asse viario, presenta un vialone di accesso in ghiaia che taglia il prato in uno scenografico emiciclo, con ippocastani lungo il muro di cinta. \nLa facciata principale mostra tre piani e sette assi, con ha un corpo centrale caratterizzato da una scala a doppia rampa e da una torre colombaria. Ai lati si trovano due ali pi\u00f9 basse, destinate agli ambienti di servizio della servit\u00f9 e della fattoria. Vicino si trova un oratorio dedicato a santa Lucia, decorato internamente da quadrature ottocentesche, un altare in stucco con edicola e una pittura parietale con la santa titolare riferibile al pratese Antonio Marini (prima met\u00e0 del XIX secolo).\nA monte si trova una facciata pi\u00f9 semplice, che conserva un aspetto tardo cinquecentesco organizzato su sei assi con finestre del piano nobile dai davanzali sorretti da mensolette con voluta; pi\u00f9 tardo \u00e8 solo il portalino, settecentesco.\nAll'interno, nel piano seminterrato, si conserva un grande camino cinquecentesco con arme degli Strozzi. Al piano nobile si accede con scala a doppia rampa, che porta a un grande salone sul quale si affacciano stanze decorate ai primi dell'Ottocento con grottesche, putti e finte architetture.\nNel giardino si trovano grandi aiuole tra tigli e querce secolari, con una dolce pendenza."}
{"id": "5012574", "revid": "1573940", "url": "https://it.wikipedia.org/wiki?curid=5012574", "title": "Alpaida costai", "text": "Alpaida costai \u00e8 un ragno appartenente alla famiglia Araneidae.\nEtimologia.\nIl nome della specie \u00e8 in onore del raccoglitore degli esemplari: Rosas Costa del Museo de Universidad Nacional di La Plata.\nCaratteristiche.\nL'olotipo femminile rinvenuto ha dimensioni: cefalotorace lungo 2,5mm, largo 1,9mm; il primo femore misura 1,7mm e la patella e la tibia circa 2,3mm.\nDistribuzione.\nLa specie \u00e8 stata rinvenuta in Argentina orientale: presso la citt\u00e0 di \"Jos\u00e9 Clemente Paz\", appartenente alla provincia di Buenos Aires.\nTassonomia.\nAl 2014 non sono note sottospecie e dal 1988 non sono stati esaminati nuovi esemplari."}
{"id": "5012575", "revid": "110157", "url": "https://it.wikipedia.org/wiki?curid=5012575", "title": "Take Me Home Tour", "text": "Il Take Me Home Tour \u00e8 stato il secondo tour della band anglo-irlandese One Direction, annunciato dal membro Liam Payne ai BRIT Awards del 2012. All'inizio del 2012 il tour sembrava concentrato solamente sulle arene britanniche e irlandesi, mentre verso la met\u00e0 dell'anno sono state aggiunte tappe in tutta Europa, in Nord America, ed in Australia. Il tour \u00e8 stato ospitato dalle pi\u00f9 importanti arene da febbraio a novembre 2013, e la tappa di apertura \u00e8 stata il 23 febbraio 2013 alla O2 Arena di Londra.\nIl tour si \u00e8 rivelato un vero successo, con tappe \"sold-out\" e richieste di aggiunte di pi\u00f9 date all'itinerario.\nGli ospiti di apertura ai concerti sono stati: la giovane cantante Camryn (Europa), la band australiana 5 Seconds of Summer (Regno Unito, Nord America, Australia e Nuova Zelanda), e Olly Murs (Giappone). \nL'Italia li ha ospitati in due date: il 19 maggio 2013 all'Arena di Verona, ed il 20 maggio 2013 al Forum d'Assago."}
{"id": "5012577", "revid": "729019", "url": "https://it.wikipedia.org/wiki?curid=5012577", "title": "Torneo di Wimbledon 1926 - Doppio misto", "text": "Kathleen McKane Godfree e Leslie Godfree hanno battuto in finale Mary Browne e Howard Kinsey 6-3, 6-4."}
{"id": "5012585", "revid": "247222", "url": "https://it.wikipedia.org/wiki?curid=5012585", "title": "Il mondo dentro me", "text": "Il mondo dentro me \u00e8 l'album di debutto del cantautore italiano Alessandro Errico, pubblicato dalla casa discografica Sugar e distribuito dalla Universal nel 1996.\nContiene fra gli altri i brani \"Rose e fiori\", presentato a Sanremo Giovani 1995, ed \"Il grido del silenzio\", con cui l'artista ha partecipato alla sezione \"Nuove Proposte\" del Festival di Sanremo 1996."}
{"id": "5012587", "revid": "33689", "url": "https://it.wikipedia.org/wiki?curid=5012587", "title": "Chiuppani (famiglia)", "text": ""}
{"id": "5012590", "revid": "767487", "url": "https://it.wikipedia.org/wiki?curid=5012590", "title": "Ladies Not Allowed", "text": "Ladies Not Allowed \u00e8 un cortometraggio del 1932 diretto da Joseph Santley.\nProduzione.\nIl film fu prodotto dalla Columbia Pictures Corporation.\nDistribuzione.\nDistribuito dalla Columbia Pictures, il film - un cortometraggio in due bobine - usc\u00ec nelle sale cinematografiche statunitensi il 3 settembre 1932."}
{"id": "5012592", "revid": "247222", "url": "https://it.wikipedia.org/wiki?curid=5012592", "title": "La Boule de neige (album)", "text": "La Boule de neige \u00e8 l'album d'esordio del compositore romano Pierluigi Castellano, pubblicato nel 1985 dall'etichetta \"General Music\". La Boule de neige \u00e8 la colonna sonora dell'omonimo spettacolo di danza di Fabrizio Monteverde.\nLa copertina \u00e8 una riproduzione di un disegno di Jean Cocteau.\nLa Boule de neige (Remastered).\nNel 2000, esce una nuova edizione dell'album che presenta un nuovo missaggio oltre a numerosi inediti."}
{"id": "5012594", "revid": "1573940", "url": "https://it.wikipedia.org/wiki?curid=5012594", "title": "Alpaida cuiaba", "text": "Alpaida cuiaba \u00e8 un ragno appartenente alla famiglia Araneidae.\nEtimologia.\nIl nome della specie deriva dalla citt\u00e0 brasiliana di rinvenimento: \"Cuiab\u00e1\".\nCaratteristiche.\nL'olotipo femminile rinvenuto ha dimensioni: cefalotorace lungo 1,9mm, largo 1,3mm; il primo femore misura 1,7mm e la patella e la tibia circa 1,9mm.\nDistribuzione.\nLa specie \u00e8 stata rinvenuta nel Brasile centrale: nel territorio della citt\u00e0 di Cuiab\u00e1, capitale dello stato del Mato Grosso.\nTassonomia.\nAl 2014 non sono note sottospecie e dal 1988 non sono stati esaminati nuovi esemplari."}
{"id": "5012598", "revid": "110157", "url": "https://it.wikipedia.org/wiki?curid=5012598", "title": "Up All Night Tour", "text": "L'Up All Night Tour \u00e8 stato il primo tour della band anglo-irlandese One Direction nel quale rappresentavano il loro primo album Up All Night nei teatri e nelle arene del Regno Unito, dell'Irlanda, e successivamente sono state aggiunte tappe in Europa, Oceania e Nord America. Il tour \u00e8 stato annunciato a settembre 2011 ed \u00e8 stato diretto e seguito dalla Modest! Management.\nLa prima data \u00e8 stata il 18 dicembre 2011, mentre l'ultima il 1\u00ba luglio 2012. Durante la realizzazione del tour la band ha registrato il primo DVD a Bournemouth, in Inghilterra.\nScaletta delle canzoni.\nEncore\nMarketing.\nA maggio 2012 \u00e8 stato creato un dvd con il backstage e l'intero concerto intitolato \"Up All Night: The Live Tour\".\nIl dvd \u00e8 stato ben presto un successo globale raggiungendo primo posto nelle Top 10 di venticinque paesi, e ad agosto 2012 sono state vendute un milione di copie in tutto il mondo."}
{"id": "5012599", "revid": "1924342", "url": "https://it.wikipedia.org/wiki?curid=5012599", "title": "Exo (gruppo musicale)", "text": "Gli Exo () sono un gruppo musicale sudcoreano-cinese formatosi a Seul nel 2012.\nCreati dall'agenzia SM Entertainment nel 2011, hanno debuttato nel 2012. Il gruppo era inizialmente composto da dodici membri divisi in due sotto unit\u00e0, Exo-K (Suho, Baek-hyun, Chan-yeol, D.O., Kai e Se-hun) ed Exo-M (Xiumin, Lay, Chen, Kris, Luhan e Tao), promuovendo gli stessi brani rispettivamente in coreano e in mandarino, fino all'uscita di \"Overdose\" nel 2014. Dopo le battaglie legali del 2014-2015 che hanno visto l'uscita di Kris, Luhan e Tao dal gruppo, gli Exo hanno proseguito la loro carriera in nove. La loro musica comprende un'ampia gamma di generi come pop, hip hop e R&amp;B, oltre che generi legati alla EDM quali house, trap e synth pop. Gli Exo pubblicano i loro album in coreano, mandarino e giapponese. Si sono classificati nella top 5 delle celebrit\u00e0 pi\u00f9 influenti nella lista \"Forbes Korea Power Celebrity\" dal 2014 fino al 2018.\nIl loro quarto album \"The War\" (2017) \u00e8 il loro album best-seller, con oltre 1,6 milioni di copie solo in Corea del Sud. Dall'inizio del loro primo tour nel 2014, gli Exo hanno eseguito oltre 100 concerti su quattro tour, oltre a partecipare a tour in comune multipli. Essi sono anche noti al di fuori del loro lavoro nella musica, per esempio per i loro contratti di sponsorizzazione con marche come Nature Republic e Samsung, e le loro attivit\u00e0 filantropiche con \"Smile for U\", un progetto congiunto con la SM Entertainment e l'Unicef iniziato nel 2015.\nStoria.\n2006-2011: formazione.\nIl leader degli Exo-K, Suho, fu il primo membro ad entrare nella SM Entertainment, dopo la riuscita di un'audizione nel 2006. L'anno dopo Kai vinse il Youth Best Contest della SM e fu messo sotto contratto. I membri successivi a diventare apprendisti nel 2008 furono Park Chan-yeol, che aveva vinto il secondo posto allo Smart Model Contest, e Oh Se-hun, che aveva sostenuto quattro audizioni in due anni. Nel 2010, D.O. super\u00f2 i provini di canto. L'ultimo membro degli Exo-K a diventare apprendista fu Byun Baek-hyun, che fu allenato per un anno circa prima del debutto. Degli Exo-M, il primo a diventare apprendista fu Kris Wu attraverso il provino globale in Canada nel 2008, dopo il quale si trasfer\u00ec in Sud Corea per la formazione da idol. In quello stesso anno, Lay pass\u00f2 le audizioni a Changsha e si trasfer\u00ec anche lui in Corea, mentre Xiumin vinse il secondo posto dopo essere andato al provino insieme ad un amico. Nel 2010, fu la volta di Luhan, che, notato da un rappresentante della SM Town, pass\u00f2 l'audizione, mentre Tao fu scoperto tramite un talent show. Infine, l'ultimo membro a entrare negli Exo-M fu Chen, attraverso il casting del 2011.\nNel maggio del 2011, ad un seminario all'Universit\u00e0 di Stanford, l'AD della SM Entertainment Lee Soo-man parl\u00f2 di una strategia di debutto per una nuova boy-band che sarebbe stata divisa in due sotto-gruppi, i quali avrebbero promosso le stesse musiche simultaneamente in Corea del Sud e in Cina, rispettivamente in coreano e in cinese. Dopo diverse modifiche ai membri, nel dicembre del 2011 il gruppo fu definito e gli venne attribuito il nome di Exo, abbreviazione di \"exoplanet\". Furono divisi in due sotto-gruppi, Exo-K (\"K\" sta per coreano) per la Corea del Sud ed Exo-M (\"M\" sta per mandarino) per la Cina. La prima performance televisiva della band fu all'annuale evento \"Gayo Daejun\" della SBS il 29 dicembre 2011.\n2012-2013: debutto e \"XOXO\".\nGli Exo-K e gli Exo-M fecero il loro debutto con il singolo \"Mama\" l'8 aprile 2012, seguito poi dall'EP \"Mama\" che fu pubblicato il 9 aprile. I due sotto-gruppi promossero i loro album separatamente; gli Exo-K si esibirono al programma musicale \"Inkigayo\" in Corea del Sud, mentre gli Exo-M in Cina ai Top Chinese Music Award lo stesso giorno. L'album coreano arriv\u00f2 al primo posto nella Gaon Album Chart e all'ottavo posto nella Billboard World Albums Chart. La versione cinese di \"Mama\" fu al secondo posto in Cina sulla Sina Album Chart e al primo posto sui siti di streaming cinesi. Prima del debutto, gli Exo pubblicarono due singoli prologo intitolati \"What Is Love\" e \"History\"; il primo raggiunse l'88\u00ba posto nella Gaon Digital Chart, mentre l'altro il 68\u00ba posto della Gaon Digital Chart e il sesto in Cina nella Sina Music Chart. Gli Exo furono premiati come miglior nuovo gruppo asiatico agli Mnet Asian Music Award 2012 e come Newcomer (nuovo arrivato) ai Golden Disk Award. Inoltre, nel 2013 gli Exo-M ricevettero il premio di Gruppo pi\u00f9 popolare ai Top Chinese Music Award.\nIl primo album in studio del gruppo, \"XOXO\" fu pubblicato il 3 giugno 2013 in due versioni, una in coreano e una in mandarino. Diversamente dall'EP \"Mama\", per il quale gli Exo-K ed Exo-M avevano promosso separatamente, \"XOXO\" fu promosso insieme e principalmente in Corea. Gli Exo registrarono l'apripista dell'album \"Wolf\" insieme, ma i restanti brani furono incisi separatamente. La riedizione di \"XOXO\", intitolata \"Growl\", fu pubblicata il 5 agosto 2013 con tre brani in pi\u00f9. Il brano apripista \"Growl\" raggiunse il terzo posto sulla Korea K-Pop Hot 100 di \"Billboard\" e al secondo posto della Gaon Digital Chart. Tutte le versioni di \"XOXO\" vendettero collettivamente oltre un milione di copie, il che rese gli Exo i primi artisti coreani a vendere oltre un milione di copie di un album in 12 anni, dal 2001. Nel dicembre 2013, gli Exo pubblicarono il loro secondo EP, \"Miracles in December\", contenente il brano omonimo. Prima dell'uscita dell'EP, il gruppo promosse l'album attraverso il suo primo reality show \"Exo's Showtime\", il quale esord\u00ec il 28 novembre 2013 sul canale MBC Every 1. Gli Exo conclusero l'anno vincendo i premi Canzone dell'anno ai Melon Music Award per \"Growl\", Album dell'anno ai Golden Disk Award e agli Mnet Asian Music Award per \"XOXO\", e Artista dell'anno ai Seoul Music Award.\n2014-2015: \"Overdose\", primo tour e \"Exodus\".\nIl terzo EP \"Overdose\" fu pubblicato il 7 maggio 2014. In origine l'uscita era programmata per il 21 aprile, per\u00f2 fu posticipata a causa del naufragio del Sewol il 16 aprile. \"Overdose\" fu promosso dagli Exo-K in Corea e dagli Exo-M in Cina. Il disco accumul\u00f2 oltre 660.000 richieste di pre-ordini prima di essere pubblicato, rendendolo l'EP coreano pi\u00f9 ordinato nella storia fino a quel momento. Inoltre l'edizione coreana si posizion\u00f2 al secondo posto della Bilboard World Albums Chart e al 129\u00ba posto della Billboard 200, rendendo gli Exo la boy-band coreana con la posizione pi\u00f9 alta in tale classifica a quei tempi. \"Overdose\" divent\u00f2 l'album best-seller del 2014 in Corea del Sud, arriv\u00f2 in vetta alle classifiche annuali e vinse il premio Album dell'anno agli Mnet Asian Music Award.\nIl 15 maggio 2014, la SM Entertainment conferm\u00f2 che Kris aveva fatto causa all'agenzia per terminare il suo contratto. Il cantante asser\u00ec di essere stato trattato pi\u00f9 come un prodotto che come una persona, e di aver sofferto di problemi di salute, ingiusta distribuzione dei profitti e restrizione della libert\u00e0. Il gruppo inizi\u00f2 il loro primo tour \"Exo from Exoplanet 1: The Lost Planet\" il 24 maggio all'Olympic Gymnastics Arena. I biglietti per il concerto furono venduti in 1,47 secondi, infrangendo il record di velocit\u00e0 per un concerto di un artista coreano. Il 10 ottobre anche Luhan present\u00f2 una causa contro la SM Entertainment per annullare il suo contratto. Cit\u00f2 come motivazioni dei problemi di salute e di aver ricevuto un trattamento diverso rispetto ai membri coreani del gruppo.Il 22 dicembre gli Exo pubblicarono il loro primo live album, \"\". L'apripista \"December 2014 (The Winter's Tale)\" arriv\u00f2 al primo posto nella Gaon Digital Chart, la loro prima hit in vetta alla classifica. Alla fine del 2014, gli Exo diventarono gli artisti K-pop best-seller dell'anno in Giappone.\nIl 7 marzo 2015 gli Exo cominciarono il loro secondo tour, Exo Planet 2 - The Exo'luxion, con 70.000 spettatori durante cinque concerti all'Olympic Gymnastics Arena a Seul. Pubblicarono il loro secondo album in studio \"Exodus\" il 30 marzo, sia in coreano che in mandarino. I pre-ordini dell'album superarono le 500.000 copie in ventiquattr'ore, segnando un nuovo record. L'apripista \"Call Me Baby\" era stato reso disponibile per il download digitale il 27 marzo, mentre il suo video musicale fu pubblicato quattro giorni dopo; la versione coreana pi\u00f9 tardi divent\u00f2 il video musicale k-pop pi\u00f9 visto nella prima met\u00e0 del 2015. L'album si posizion\u00f2 al primo posto per quattro settimane consecutive nella Gaon Album Chart e fu venduto oltre un milione di copie. \"Exodus\" ricevette il premio Album dell'anno agli Mnet Asian Music Award, dando agli Exo la terza vittoria consecutiva. Nell'aprile 2015 \"Exodus\" raggiunse il 95\u00ba posto della Billboard 200, rendendo gli Exo gli artisti coreani con il miglior piazzamento in classifica fino a quel momento. Entrarono anche nella Billboard Hot 100 canadese, posizionandosi al 98\u00ba posto, divenendo il primo gruppo K-pop e il secondo artista coreano in tale classifica.\nTao fu assente durante le promozioni di \"Exodus\" a causa di una ferita e il 24 agosto divent\u00f2 il terzo membro a presentare una causa contro la SM Entertainment per terminare il suo contratto. Gli Exo pubblicarono la versione riconfezionata di \"Exodus\", chiamata \"Love Me Right\", il 3 giugno 2015, contenente tutte le tracce dell'originale e quattro inediti, tra cui il nuovo apripista \"Love Me Right\". Durante l'assenza di Tao, il gruppo promosse la canzone con nove membri. La band divent\u00f2 il primo artista a tenere un concerto in uno stadio con cupola in Sud Corea, con l'Exo - Love Concert in Dome al Gocheok Sky Dome di Seul.\nIl 4 novembre 2015, gli Exo pubblicarono il loro singolo giapponese di debutto, \"Love Me Right ~romantic universe~\", il quale contiene la versione giapponese di \"Love Me Right\" e un inedito dal titolo \"Drop That\". Il giorno dell'uscita vendette 147.000 copie e raggiunse la vetta della classifica Oricon, diventando il singolo d'esordio in Giappone pi\u00f9 venduto da un artista coreano fino a quel momento. Cinque giorni dopo, gli Exo pubblicarono un singolo speciale chiamato \"Lightsaber\" per promuovere il film \"\" in Corea del Sud. Il 10 dicembre pubblicarono il loro quarto EP \"Sing for You\", contenente le due canzoni \"Sing for You\" e \"Unfair\". L'album infranse il record per le vendite pi\u00f9 alte durante la prima settimana di un artista coreano, vendendo 267.900 copie. Inoltre \"Unfair\" divent\u00f2 la prima canzone k-pop nella playlist \"Migliori della settimana\" di Apple Music, e perci\u00f2 gli Exo furono i primi artisti coreani ad apparire sulla homepage della piattaforma. Parte dei profitti dell'album furono donati alla campagna \"Smile for U\" dell'Unicef, per sostenere l'educazione musicale dei bambini in Asia. Nel dicembre 2015, i leader dell'industria dell'intrattenimento sudcoreana posizionarono gli Exo al numero 7 nella top 10 dei leader della cultura pop del 2015, la posizione pi\u00f9 alta raggiunta fino ad allora da un artista k-pop.\n2016-2017: \"Ex'Act\", gli Exo-CBX, \"The War\" e successo internazionale.\nIl terzo album in studio \"Ex'Act\", insieme ai video degli apripista \"Lucky One\" e \"Monster\", furono pubblicati il 9 giugno 2016 sia in coreano che in mandarino. I preordini superarono le 660.000 copie, rendendolo l'album k-pop pi\u00f9 preordinato di sempre a quei tempi. Pi\u00f9 tardi il CD infranse il record delle vendite pi\u00f9 alte durante la prima settimana di un album coreano, stabilito in precedenza dal loro EP \"Sing For You\", vendendo 522,372 copie. \"Monster\" arriv\u00f2 al primo posto della classifica \"Billboard\" World Digital Songs e \"Lucky one\" al terzo. La versione riconfezionata di \"Ex'Act\" intitolata \"Lotto\" fu pubblicata il 18 agosto 2016; contiene quattro inediti, incluso l'apripista con lo stesso nome dell'album, che divent\u00f2 il loro secondo primo posto nella classifica \"Billboard\" World Digital Songs e raggiunse il secondo posto nella Gaon Digital Chart. La versione coreana e cinese dell'album raggiunsero rispettivamente il primo e il secondo posto nella Gaon Album Chart. In due mesi \"Ex'Act\" riusc\u00ec a vendere oltre 1,17 milioni di copie, diventando il loro terzo album a distribuire oltre un milione di copie e valendo al gruppo il titolo di \"venditori da 3 milioni\".\nIl 21 luglio Kris e Luhan lasciarono ufficialmente il gruppo con la risoluzione delle rispettive dispute contrattuali con la SM Entertainment. Il 22 luglio gli Exo si imbarcarono nel loro terzo tour, Exo Planet 3 - The Exo'rdium, con un record di sei concerti consecutivi all'Olympic Gymnastics Arena; il tour sarebbe finito il 27 e il 28 maggio dell'anno seguente con due concerti al Seoul Olympic Stadium. A giugno Lay dichiar\u00f2 che si sarebbe dedicato momentaneamente alla sua carriera di attore, e da quel momento fu assente dagli album e alle apparizioni in pubblico del gruppo. Il 31 ottobre Chen, Byun Baek-hyun e Xiumin debuttarono come prima sotto-unit\u00e0 ufficiale degli Exo, gli Exo-CBX. Il 7 dicembre gli Exo pubblicarono il loro secondo singolo giapponese \"Coming Over\", il quale contiene tre originali. Esso riusc\u00ec a raggiungere il secondo posto del Weekly Oricon Chart, vendendo oltre 158.000 copie e diventando il secondo album giapponese della band a ricevere la certificazione Platino dalla Recording Industry Association of Japan. Il quinto EP \"For Life\" fu pubblicato il 19 dicembre, che vendette 442.000 copie da l\u00ec alla fine dell'anno.\nA inizio 2017 vinsero per la quarta volta consecutiva Album dell'anno ai Golden Disc Award e per la quinta agli Mnet Music Award; furono inoltre Artisti dell'anno per la quarta volta di fila ai Seoul Music Award. Il quarto album in studio \"The War venne\" pubblicato il 18 luglio 2017. Esso raccolse 807.235 preordini, sorpassando nuovamente il record di 660.000 da loro imposto in precedenza con \"Ex'Act\". L'apripista \"Ko Ko Bop\" raggiuse il primo posto della classifica Melon Digital Chart, rendendo gli Exo il primo gruppo K-pop ad arrivare al numero uno dopo le modifiche implementate alla classifica il 27 febbraio 2017. Dopo la pubblicazione l'album registr\u00f2 le vendite pi\u00f9 alte durante la prima settimana di qualsiasi album K-pop, vendendo 602.094 copie. Esso debutt\u00f2 all'87\u00ba posto della \"Billboard\" 200, al primo posto della \"Billboard\" World Albums Chart e figur\u00f2 in molte altre classifiche nel mondo. Il 29 agosto il Guinness dei primati edizione 2018 li nomin\u00f2 vincitori del maggior numero di \"gran premi\" agli Mnet Asian Music Awards. Il 5 settembre viene pubblicata la versione riconfezionata di \"The War,\" chiamata \"The War: The Power of Music\"; essa contiene tre nuove canzoni, tra cui l'apripista \"Power\". Il 14 settembre \"Power\" segn\u00f2 la 100\u00aa vittoria del gruppo ad un programma musicale sudcoreano. Al 30 novembre le vendite coreane di \"The War\" raggiunsero le 1.592.792 copie, diventando cos\u00ec l'album pi\u00f9 venduto degli Exo e valendo al gruppo il titolo di \"Venditori da 4 milioni\".\nIl 19 ottobre gli Exo annunciano il loro terzo tour mondiale, Exo Planet #4 - The Elyxion, che inizi\u00f2 con tre concerti al Gocheok Sky Dome di Seul, dal 24 al 26 novembre 2017. Il 6 dicembre venne pubblicata una versione breve del video musicale del singolo \"Electric Kiss\", primo estratto dall'album giapponese \"Countdown\" in uscita a gennaio. Gli Exo annunciarono anche il loro sesto EP, \"Universe\". Originariamente la pubblicazione era programmata per il 21 dicembre, ma venne rimandata al 26 dicembre a causa della morte di un compagno dell'agenzia, Jonghyun.\n2018-2019: olimpiadi invernali, EXO-SC e \"Don't Mess Up My Tempo\".\nIl 16 gennaio 2018 \"Power\" divenne il primo brano K-pop esibito alla fontana del Burj Khalifa, a Dubai. Avrebbe dovuto essere eseguito fino alla fine di gennaio, ma dur\u00f2 fino al 31 marzo. Il loro primo album in giapponese \"Countdown\" usc\u00ec il 31 gennaio e apparve al primo posto della classifica settimanale Oricon, vendendo circa 89.000 copie. Ci\u00f2 rese gli Exo la prima band non giapponese ad aver avuto sia il singolo che l'album d'esordio giapponese in vetta alla classifica settimanale Oricon. Dieci giorni dopo la sua uscita, \"Countdown\" fu certificato Oro dalla Recording Industry Association of Japan.\nVerso l'inizio di febbraio, fu annunciato che gli Exo si sarebbero esibiti alla cerimonia di chiusura delle Olimpiadi invernali 2018 a Pyeongchang il 25 febbraio come rappresentanti del k-pop insieme a CL\".\" L'annuncio arriv\u00f2 dopo che Baekhyun cant\u00f2 l'inno nazionale alla cerimonia di apertura dell'assemblea generale del Comitato olimpico internazionale il 5 febbraio, e l'esibizione degli Exo al Concerto D-100 ai Giochi Olimpici Invernali prima dell'inizio delle gare. La performance della band diffusa dai media attir\u00f2 l'attenzione a livello globale e molti la elogiarono. Nel marzo 2018, la Korean Mint Corporation annunci\u00f2 che avrebbe creato delle medaglie commemorative ufficiali per gli Exo, onorando la band per il suo contributo alla diffusione globale della cultura coreana come rappresentanti del K-pop. Le nove medaglie, una per ciascun membro, furono svelate il 18 aprile durante una cerimonia a Seul.\nIl quinto album in studio degli Exo, \"Don't Mess Up My Tempo\", venne pubblicato il 2 novembre 2018 e fu inciso da tutti e nove i membri, divenendo il primo album del gruppo al completo da \"Lotto\" del 2016. \"Don't Mess up My Tempo\" super\u00f2 il milione di copie vendute dando al gruppo il riconoscimento di \"venditori da cinque milioni\". La versione riconfezionata del disco, \"Love Shot\", usc\u00ec il 13 dicembre 2018.\nNel maggio 2019 i componenti del gruppo iniziarono il servizio di leva militare obbligatorio. Xiumin si arruol\u00f2 il 7 maggio, seguito da D.O. il 1\u00ba luglio. A luglio debutt\u00f2 la seconda sotto-unit\u00e0 degli Exo, gli Exo-SC, formata da Chanyeol e Sehun, che pubblic\u00f2 l'EP \"What a Life\" il 22 del mese. Il gruppo intanto cominci\u00f2 il tour mondiale Exo Planet #5 - Exploration.\nIl sesto album in studio degli Exo, \"Obsession\", \u00e8 stato pubblicato il 27 novembre 2019. L'album \u00e8 stato la prima pubblicazione del gruppo come un sestetto, temporaneamente senza Xiumin e D.O. Obsession ha debuttato alla prima posizione nella classifica degli album di Gaon Chart.\n2020-presente: attivit\u00e0 solistiche e \"Don't Fight The Feeling\".\nNel febbraio 2020 SM Entertainment ha rivelato che i membri degli Exo avrebbero avuto come priorit\u00e0 le proprie attivit\u00e0 solistiche per il 2020, a causa di una pausa del gruppo data dal servizio di leva militare obbligatoria di molti membri del gruppo. Il 30 marzo 2020 Suho fa il suo debutto solistico con l'EP \"Self-Portrait\". L'album ha debuttato alla prima posizione su Gaon Chart ed ha venduto pi\u00f9 di 200.000 copie. Suho si \u00e8 arruolato nell'esercito poco dopo, il 14 maggio.\nIl 25 maggio 2020 Baekhyun pubblica il suo secondo EP, \"Delight\", con il singolo \"Candy\". L'EP ha avuto pi\u00f9 di 730.000 pre-ordini, rendendolo l'album pi\u00f9 pre-ordinato da un solista in Corea del Sud. L'album ha inoltre venduto pi\u00f9 di 1 milione di copie, rendendo Delight l'album pi\u00f9 venduto di un solista sudcoreano sin dal 2001.\nIl 1\u00ba giugno 2020 Lay pubblica il suo terzo album in studio, \"Lit\", tramite due EP: la prima parte \u00e8 uscita il 1\u00ba giugno, mentre la seconda il 21 luglio. \"Lit\" ha venduto 2.5 milioni di copie, facendo Lay l'artista con pi\u00f9 copie vendute in Cina.\nIl 13 luglio gli Exo-SC pubblicano il loro primo album in studio, \"1 Billion Views\". L'album ha debuttato alla prima posizione su Gaon Chart.\nIn seguito Baekhyun e Kai sono tornati nei SuperM per l'album di esordio del gruppo, \"Super One\". Il 26 ottobre Chen si \u00e8 arruolato come soldato. Kai esordisce il 30 novembre 2020 con il suo EP eponimo. Il 6 dicembre 2020 Xiumin ha completato il suo servizio militare, mentre D.O il 25 gennaio 2021. Il 5 febbraio Lay pubblica il suo quarto album in studio, Producer. Il 29 marzo anche Chanyeol comincia il suo servizio di leva militare obbligatoria. II 30 marzo Baekhyun pubblica il suo terzo EP Bambi. Il 7 giugno gli Exo tornano con l'EP speciale \"Don't Fight the Feeling\", con il singolo eponimo. In questa pubblicazione, vi ha partecipato anche Lay, che ha fatto la sua apparizione nel gruppo per la prima volta da \"Don't Mess Up My Tempo.\"\nStile musicale.\nGli Exo sono considerati da molti una potenza vocale nel settore del K-pop; le tre voci principali D.O., Chen e Baekhyun hanno ricevuto diversi complimenti da figure chiave dell'industria e dai media. A partire dal 2013, gli Exo hanno pubblicato EP speciali a tema invernale durante il mese di dicembre. Essi contengono ballate classiche ed emotive, che divergono dalle canzoni teatrali e allegre di solito presenti negli album in studio della band. Billboard ha elogiato il brano \"Universe\" contenuto nel disco invernale omonimo del 2017, dicendo: \"con voci elevate ed emotive, gentile cortesia dei membri degli Exo, \"Universe\" \u00e8 una power ballad che mette in mostra i punti di forza del gruppo\".\nIl gruppo ha lavorato spesso con produttori veterani coreani, americani ed inglesi, tra cui Kim Yeon-jung, Kwon Hyuk, LDN Noise, The Underdogs e MARZ Music. Molte canzoni degli Exo, specialmente gli apripista, i quali presentano generi come l'hip hop, disco e funk con un tocco di pop elettronico, sono prodotti tenendo in particolare riguardo alle esibizioni sul palco. Il cantautore e produttore Harvey Mason Jr. comment\u00f2: \"Ascoltiamo il loro materiale... e proviamo a fare un ulteriore passo in avanti. Proviamo e facciamo cose nuove e originali ma che suonano ancora come gli Exo... Sanno cantare, sanno ballare, hanno l'energia... \u00c8 come un pittore che abbia a disposizione per dipingere tutti i colori.\"\nAll'inizio della loro carriera, gli Exo sono stati descritti da Billboard come dotati di un sound \"interamente ispirato al sound degli ultimi anni '90, primi anni '00... con ritmi pi\u00f9 grandi, molti pi\u00f9 hook e aggiunta di interruzioni rap e dance\". La band ha creato un sound pi\u00f9 \"maturo\" e \"scuro\" nel 2016 con l'uscita del terzo album in studio \"Ex'Act\", caratterizzato da un maggiore uso di musica dance elettronica e synth-pop. Il loro quarto album in studio, \"The War\", ha continuato ad utilizzare la musica dance elettronica, con l'aggiunta del genere trap. Inoltre, \"The War\" \u00e8 caratterizzato dall'apripista \"Ko Ko Bop\", ispirato al reggae. Sebbene non sia stata la prima traccia ispirata al reggae del K-pop, gli Exo sono stati lodati per aver ibridato anti-convenzionalmente i sound rilassati del reggae con quelli pi\u00f9 pesanti dell'elettronica."}
{"id": "5012606", "revid": "66483372", "url": "https://it.wikipedia.org/wiki?curid=5012606", "title": "Castello di Itri", "text": ""}
{"id": "5012613", "revid": "300067", "url": "https://it.wikipedia.org/wiki?curid=5012613", "title": "Winder (Georgia)", "text": ""}
{"id": "5012614", "revid": "169040", "url": "https://it.wikipedia.org/wiki?curid=5012614", "title": "Episodi di Suits (quarta stagione)", "text": "La quarta stagione della serie televisiva Suits, composta da 16 episodi, \u00e8 stata trasmessa in prima visione assoluta negli Stati Uniti d'America dal canale via cavo USA Network dall'11 giugno 2014.\nIn Italia la stagione viene trasmessa in prima visione da Joi, canale a pagamento della piattaforma Mediaset Premium, a partire dall'8 aprile 2015. \nSenza regole.\nTrama.\nTre mesi dopo che Mike ha deciso di lasciare lo studio per non mettere pi\u00f9 a rischio le persone a cui tiene, la minaccia sembra essere scomparsa. Harvey, dopo la rottura con Scottie, \u00e8 tornato a essere il donnaiolo che \u00e8 sempre stato; Rachel si divide tra la scuola di legge e il suo lavoro come associata di Harvey; e Mike si trova a lavorare come agente di investimento alla Sidwell Investment Group, al fianco del suo esigente capo Jonathan Sidwell. Mentre Mike sembra essersi perfettamente adattato all'ufficio in vetro, ai completi a tre pezzi e la sua nuova segretaria Amy, scoppia il caso dell'acquisizione ostile della compagnia di Walter Gillis, un uomo di una certa et\u00e0 che ha messo anima e corpo per portare avanti la sua societ\u00e0. Mike vuole conquistare la fiducia di Gillis e cercare di salvare la sua compagnia, senza smantellarla e venderla a pezzi come farebbe qualsiasi altro agente di investimento. I metodi caritatevoli di Mike non piacciono per\u00f2 a Sidwell, che fa pressione affinch\u00e9 Mike cominci a comportarsi come un vero investitore bancario e non un ragazzino che vuole salvare il sogno di un uomo anziano. Anche Harvey \u00e8 dello stesso parere di Sidwell, e senza prendere neanche in considerazione il piano di Mike, cerca pi\u00f9 volte di convincerlo che la compagnia di Gillis \u00e8 ormai senza speranza. Mike decide per\u00f2 di non ascoltare il suo ex mentore e tenta di dimostrare le sue capacit\u00e0 facendo a modo suo. Le cose si complicano ancora di pi\u00f9 quando il nuovo cliente Logan Sanders, un ricco e viziato rampollo che ha appena preso il posto del padre nell'azienda di famiglia, annuncia ad Harvey che vuole impossessarsi delle Industrie Gillis per poi svenderle sul mercato. Harvey si trova quindi nel mezzo di un conflitto di interesse tra Mike e Logan, ulteriormente peggiorato dal fatto che Mike ha messo in revisione il suo contratto come cliente delle Pearson Specter dopo aver litigato con Harvey. Nel frattempo, mentre Louis \u00e8 a caccia dell'occasione di diventare socio titolare, Eric Woodall sta mandando Jeff Malone, pezzo grosso della SEC (Commissione Titoli e Scambi), contro la Pearson Specter per perseguire i loro clienti affinch\u00e9 decidano di cambiare studio legale. Jeff, che intanto ha iniziato una relazione con Jessica, ha intenzioni ben diverse: vuole infatti lasciare la SECe lavorare alla Pearson Specter, proponendo ad Harvey e Jessica di occuparsi personalmente di Woodall al posto loro. Jessica, che non vuole mischiare affari e piacere, si trova nella difficile situazione di dover decidere se continuare a vedere Jeff oppure lasciarlo e assumerlo allo studio. Quando Mike riesce a conquistare la fiducia di Gillis e a portarlo dalla sua parte nel suo piano, Harvey gli fa firmare un documento con cui rinuncia a farsi rappresentare da lui durante l'acquisizione, mettendo cos\u00ec fine al conflitto. Infine, Rachel rivela a Mike che in passato aveva avuto una relazione con un uomo sposato, Logan Sanders. \nColazione, pranzo e cena.\nTrama.\nIl piano di Louis per diventare socio titolare viene messo a repentaglio da Jessica, quando assume Jeff Malone allo studio per occuparsi dell'attacco da parte della SEC ai loro clienti. Louis, che voleva indurre Jessica e Harvey ad affidargli lo stesso compito per poi ricompensarlo con il suo nome sulla parete, si trova a gestire un caso proprio con Jeff, e i due finiscono subito ai ferri corti. Intanto Mike ha redatto un ordine restrittivo contro Harvey che ha infranto il segreto professionale quando, sebbene ancora in conflitto di interessi, ha spinto Logan a velocizzare la sua offerta d'appalto delle Industrie Gillis per battere Mike sul tempo. La sua mozione viene accettata e Logan si trova impossibilitato a comprare azioni e presentare offerte per i successivi 60 giorni. Harvey, per non perdere il caso e mettere fine alla concorrenza tra le due parti, convince Logan a pagare Mike per uscire dall'acquisizione, ma l'accordo salta quando Logan va sul personale facendo riferimenti alla sua storia con Rachel. Il rifiuto di Mike di accordarsi, per\u00f2, non \u00e8 piaciuto a Sidwell, che minaccia di licenziare il ragazzo se non riuscir\u00e0 a recuperare e accettare l'accordo. Quando Harvey informa Mike che non \u00e8 pi\u00f9 disposto ad accordarsi, non gli rimane che chiedere a Gillis rinunciare al suo sogno di espansione della compagnia per finanziare un fondo pensione di 500 milioni di dollari e tenersi cos\u00ec il voto del consiglio. Donna, scoperto l'obiettivo di Louis a diventare socio titolare, convince Jessica a dare all'avvocato l'ufficio ad angolo, che ogni socio importante dello studio possiede, per riconoscergli il suo valore per lo studio. \nTra due fuochi.\nTrama.\nLogan, scontento del fatto che Mike non abbia rinunciato alle Industrie Gillis, chiede ad Harvey di tirare un colpo basso a Mike facendo scoprire a un investigatore privato ogni dettaglio della sua vita per poi diffondere sui giornali del marcio su di lui. Harvey, per evitare che il segreto di Mike venga scoperto se qualcuno dovesse indagare nel suo passato, decide di attaccare Mike personalmente rivelando a Gillis che il ragazzo era uno spacciatore e fumava erba. Gillis, il cui figlio \u00e8 morto di overdose, decide di tagliare i ponti con Mike e lui per vendicarsi si impossessa delle registrazioni dei dischi inediti del padre di Harvey, che Harvey stava cercando di comprare dalla morte del padre. Logan comunque non si arrende e quando Harvey si rifiuta di dirgli cosa ha detto a Gillis su Mike, minaccia di assumere un investigatore lo stesso. Solo l'intervento di Rachel gli fa cambiare idea. Nel frattempo Louis cerca di fare pace con Jeff, ma il comportamento dell'altro avvocato lo preoccupa al punto da indurlo a credere che sia innamorato di lui. In realt\u00e0 Jeff sta usando Louis come stratagemma per riconquistare Jessica, che non volendo mischiare piacere e lavoro, l'ha lasciato subito prima di assumerlo allo studio. Dopo essere stato ripetutamente rifiutato, Jeff informa Jessica che la SEC sta facendo la sua mossa, citando in giudizio sette clienti dello studio. Infine Mike decide di restituire ad Harvey le registrazioni di suo padre.\nCambio di rotta.\nTrama.\nSu richiesta del suo vecchio amico Eric Woodall, Sean Cahill ha preso il posto di Jeff alla SEC per andare contro i clienti della Pearson Specter. Dopo le citazioni in giudizio a sette dei migliori clienti dello studio, Jessica e Jeff passano al contrattacco presentando accuse di persecuzione senza giusta causa contro Cahill, che finirebbe in prigione se dovesse ritirare i mandati una volta che i clienti hanno lasciato lo studio. Mike, che ha acquistato altre 100 000 quote delle Industrie Gillis con i soldi di Sidwell, riceve un ultimatum proprio da questo: se non trover\u00e0 un altro finanziatore in una settimana, verr\u00e0 licenziato. Intanto Harvey chiede a Louis di far rimuovere al giudice l'ordine restrittivo redatto da Mike contro di loro, ma Louis va in crisi quando Mike gli mostra delle foto di Sheila con un nuovo fidanzato, in realt\u00e0 modificate apposta da Mike con Photoshop, non riuscendo quindi a far annullare l'ordine. Scoperta la verit\u00e0 sulle foto, Louis impedisce a Mike di ottenere il finanziamento di Tony Gianopolous per vendetta. Mike si rivolge cos\u00ec a Charles Forstman, colosso miliardario della finanza che \u00e8 ancora irritato con Harvey per essere riuscito a comprare una Aston Martin del 1963 al posto suo, che accetta di finanziare la sua compravendita delle azioni Gillis a una sola condizione: una volta concluso l'affare, Mike dovr\u00e0 tagliare fuori Sidwell dall'accordo. Sia Harvey che Amy, la segretaria di Mike, gli sconsigliano di stringere un patto con quell'uomo, ma trovandosi con le mani legate e rischiando di perdere il suo lavoro in ogni caso, Mike decide di accettare l'accordo. Solo quando Cahill accetta la proposta di Jessica e Jeff di lasciar cadere le accuse di persecuzione maligna in cambio della sua rinuncia alle citazioni, capiscono qual \u00e8 il vero obiettivo della SEC: non di indurre i clienti a lasciare lo studio, ma di farli rivoltare contro Harvey facendogli confessare tutti i limiti che l'avvocato ha oltrepassato. Dopo che Rachel e Logan hanno passato un giorno intero a lavorare insieme su nuove compagnie che Logan vuole comprare, lui cerca di baciarla ma Rachel lo ferma rimanendone comunque sconvolta. Infine Jessica cede alle avance di Jeff e passa la notte a casa sua.\nIl rispetto delle regole.\nTrama.\nRestio ad accettare i soldi di Forstman per non dover tagliare fuori Sidwell, Mike offre ad Harvey un accordo per lasciare il caso, ma questi rifiuta. La societ\u00e0 Wexler sta facendo una fusione con un'altra azienda, il che implica vendere le quote che possiede delle Industrie Gillis. Entrambe le parti dell'acquisizione vorrebbero comprarle, ma per Mike significherebbe usare i soldi di Forstman, mentre Harvey \u00e8 tecnicamente impossibilitato dall'ordine restrittivo che gli impedisce di comprare azioni. Jessica chiede quindi a Jeff di trovare un modo per poter fare comunque un'offerta, ma potrebbe comportare l'uso di metodi non proprio legali. Nel frattempo Donna ha ottenuto l'occasione di interpretare Porzia in una commedia sul Mercante di Venezia e chiede a Louis di aiutarla a imparare le battute. Donna, vedendo l'amore di Louis per il teatro, lo convince ad andare in scena con lei nonostante la sua ansia da palcoscenico. Jeff riesce a trovare un modo per comprare quelle azioni, ossia di farsi pagare in anticipo da Logan Sanders per i loro servizi e usare i soldi dello studio per comprare le quote Wexler. Quando Rachel sviene alla Columbia a causa dello stress per il troppo lavoro, Mike incontra Harvey in ospedale che lo informa di aver posticipato l'asta per le azioni Wexler. Dopo essere andati a cena insieme, Mike e Harvey vengono fermati da Sean Cahill che li accusa di aver cospirato nella vendita delle quote Wexler, misteriosamente comprate da una societ\u00e0 di comodo mentre i due erano a cena. Sebbene sia tutta opera di Jessica, Mike se la prende con Harvey, il quale cerca di sistemare la faccenda chiedendo a Jessica di annullare la vendita, ma lei rifiuta. Quando Mike si reca da Forstman per dirgli che non ha pi\u00f9 bisogno dei suoi soldi e che non vuole fregare il suo socio, scopre di essere stato preceduto da Sidwell, che \u00e8 andato da Forstman prima di lui per accettare l'accordo, fregandosi cos\u00ec da solo inconsapevolmente. A fine episodio, Harvey regala dei fiori a Donna e la accompagna alla sua ultima serata come attrice. \nAl diavolo.\nTrama.\nDopo aver ricevuto un biglietto da Logan che le augurava di essersi rimessa dopo il suo svenimento, Rachel si reca a casa sua per dirgli di smetterla di mandarle fiori e bigliettini, ma i due finiscono per baciarsi. Subito dopo, Logan viene portato alla SEC per essere interrogato sulle accuse di cospirazione rivolte contro Mike e Harvey da Cahill, ma Harvey riesce a far rilasciare il suo cliente. Jessica, preoccupata per l'intera faccenda messa in atto dalla SEC, chiede a Louis di controllare il lavoro svolto da Jeff con la vendita Wexler, per assicurarsi che non possano perseguirli ulteriormente per aver comprato azioni nonostante avessero un ordine restrittivo. Louis scopre che Jeff ha in effetti commesso un errore, che rende l'intera compravendita invalida. Mike, Harvey e Logan decidono di mettere fine all'acquisizione, con Mike che li paga per uscire dall'accordo cos\u00ec da ottenere le Industrie Gillis. Le trattative, per\u00f2, si complicano quando Mike chiede ad Harvey di tornare a essere il suo avvocato e tagliare fuori Logan. Quest'ultimo obbliga Harvey a decidere chi tenere tra i due, e quando Harvey sceglie Mike, Logan mette in mezzo anche Rachel e fa saltare l'intero accordo. Ad Harvey non resta che recarsi da Forstman per concludere l'affare Gillis, ma l'uomo si rifiuta di aiutarlo e rivela ad Harvey di aver appena comprato il blocco di azioni Wexler che Louis ha rimesso sul mercato a sua insaputa. Quando Harvey se la prende con lui, Louis decide di andare da Forstman e convincerlo a fare un accordo per cedere la sua quota delle Industrie Gillis a Logan. In realt\u00e0 Forstman ha incastrato Louis, facendo in modo che i soldi passino per la Svizzera e le isole Cayman, evitando cos\u00ec di pagare le tasse. Sebbene Louis sia obbligato a riportarlo in quanto illegale, si rifiuta per non dover deludere Harvey dicendogli che non \u00e8 riuscito a risolvere la situazione. Dopo aver perso la compagnia di Gillis, Mike riceve un'offerta di lavoro da Forstman, che ha anche rivelato a Sidwell il precedente accordo che i due avevano fatto per tagliarlo fuori. Sidwell, sentendosi tradito, decide di licenziare Mike. \nFine rapporto.\nTrama.\nDopo aver scoperto da Donna che Mike \u00e8 stato licenziato, Harvey cerca di aiutare il ragazzo convincendo Sidwell a riassumerlo. Quando Sidwell per\u00f2 si rifiuta, Harvey confessa a Jessica che vuole riassumere Mike allo studio, la quale gli dice chiaramente che \u00e8 fuori discussione. Come ringraziamento per aver concluso l'acquisizione, Jessica offre a Louis la possibilit\u00e0 di scegliere la sua stessa ricompensa e lui chiede di avere il suo nome sulla porta. Jessica per\u00f2, che non ha alcuna intenzione di farlo socio titolare da un giorno all'altro, gli dice di chiederle qualcos'altro. Intanto Mike non sa cosa fare della sua vita e le cose peggiorano quando Rachel confessa di aver baciato Logan. Infuriato, Mike si reca a casa di Logan e gli intima di stare lontano da Rachel, ma le cose precipitano e i due finiscono per fare a pugni. Rachel, preoccupata che Mike possa non perdonarla, va a farsi consolare da Donna, mentre Mike, sanguinante dopo la lotta con Logan, passa la notte a casa di Harvey. Quando Louis va da Forstman per concludere il loro accordo, questi lo obbliga a firmare un documento in cui accetta di ricevere sul suo conto un milione di dollari, cos\u00ec da poter incastrare Louis se mai dovessero scoprire la sua evasione fiscale. Dopo aver detto a Rachel che tra loro \u00e8 finita, Mike \u00e8 intenzionato ad accettare l'offerta di lavoro di Forstman, ma viene fermato da Louis che una volta in ufficio informa Jessica e Harvey di aver usato la sua ricompensa per riassumere Mike allo studio. Nonostante le proteste di Jessica, Harvey riesce a convincerla che rifiutare farebbe solo insospettire Louis, che gi\u00e0 in passato aveva dubitato delle reali credenziali di Mike. Mentre Harvey taglia fuori Logan come suo cliente, Mike informa Rachel che andr\u00e0 a stare in hotel per un po' di tempo.\nRivelazioni.\nTrama.\nMike \u00e8 tornato a lavorare allo studio come associato junior e Harvey dimostra la sua felicit\u00e0 dando al ragazzo il suo vecchio ufficio. Sean Cahill sta cercando di ottenere tutti i documenti sulle Industrie Gillis presentando un mandato di perquisizione. Louis, preoccupato che se dovessero consegnare i fascicoli salterebbe fuori il suo losco accordo con Forstman, chiede a Katrina di coprire le sue tracce mentre lui prova a convincere Forstman ad annullare il loro patto. Forstman si rifiuta di disfare l'accordo ma d\u00e0 a Louis una via d'uscita che prevede di incastrare Harvey, facendo sembrare che sia stato lui ad appropriarsi dei soldi al posto di Louis, il quale si rifiuta categoricamente di tradire Harvey. Harvey e Mike, che sono stati fatti pedinare di nascosto da Cahill, riescono a respingere il suo mandato di perquisizione provando che \u00e8 inammissibile in quanto Cahill non ha mai avuto l'autorizzazione da parte della CTS di farli seguire. Cahill, dopo aver fatto un accordo con Logan Sanders, presenta al giudice una richiesta in cui chiede il rilascio di ogni comunicazione avvenuta tra Harvey e Mike sull'acquisizione. Quando Louis sembra finalmente al sicuro perch\u00e9 non hanno pi\u00f9 l'obbligo di consegnare anche i file su Forstman, Mike convince Jessica e Harvey di consegnare tutti i documenti sulle Industrie Gillis per provare che non hanno niente da nascondere. Intanto Rachel, dopo essersi fatta consigliare pi\u00f9 volte da Donna, sta facendo di tutto per riconquistare Mike, arrivando persino supplicarlo di perdonarla e tornare a casa. Lo strano comportamento di Louis sui documenti da consegnare insospettisce Mike, il quale avverte Harvey che Louis potrebbe aver fatto un accordo illegale con Forstman. Nella scena finale, Harvey si dirige verso l'ufficio di Louis per chiedergli cosa ha combinato, allo stesso tempo Louis va in quello di Harvey per dirgli dell'accordo. Mentre Mike torna a casa con Rachel, Louis va da Jessica e confessa di aver commesso uno sbaglio.\nFinito.\nTrama.\nDopo che Louis confessa ad Harvey e Jessica di aver fatto un accordo illegale con Forstman, Jessica ha intenzione di licenziarlo appena riusciranno a risolvere la questione. Intanto hanno inizio le deposizioni sul caso costruito dalla SEC contro lo studio. Harvey chiede a Mike di preparare Rachel per la deposizione, ma le cose precipitano quando i due parlano di Logan durante l'interrogatorio e cos\u00ec finiscono per litigare. Cahill decide di iniziare le deposizioni interrogando Harvey e Mike insieme per cercare di provare che stavano cospirando fin dall'inizio. Quando i due smentiscono tutte le sue accuse, Cahill capisce che nei fascicoli consegnati c'\u00e8 un documento che prova un passaggio di soldi illegale ed \u00e8 determinato a trovarlo. Nel frattempo, Cahill ha fatto pedinare anche Jessica e dopo aver scoperto della sua relazione con Jeff, accusa Jessica di averlo assunto allo studio solo per fargli commettere atti illegali. Quando Jessica si reca alla SEC per convincerlo che la sua storia con Jeff non ha niente a che fare con la collusione, scopre da Cahill che Louis ha confessato il suo accordo losco con Forstman. In realt\u00e0 Louis ha parlato solo con Woodall, che l'ha lasciato andare via come se niente fosse, portando Mike a sospettare che Woodall stia in segreto collaborando con Forstman e non vuole che venga accusato per qualcosa. Harvey, Mike e Louis decidono quindi di andare da Cahill per convincerlo della colpevolezza di Woodall. Quando infatti Cahill chiede spiegazioni a Woodall domandandogli di poter controllare il suo conto bancario, questi si rifiuta dimostrando di essere davvero invischiato in qualcosa. Dopo che tutti allo studio hanno cercato senza riuscirci di far cambiare idea a Jessica sul licenziamento di Louis, Harvey e Donna si offrono volontari di comunicarglielo, ma trovano invece una lettera indirizzata ad Harvey e Jessica con cui Louis presenta le sue dimissioni.\nQualcosa in cambio.\nTrama.\nLouis non riesce a trovare lavoro in nessuno studio legale di alto livello a New York in quanto, a causa della clausola di non concorrenza firmata con la Pearson Specter, non pu\u00f2 portare con s\u00e9 i suoi vecchi clienti per offrirli a un altro studio. Harvey gli offre un lavoro, che per\u00f2 rifiuta, dato che lui non lo considera alla sua altezza, quindi Harvey decide di offrirgliene un altro pi\u00f9 prestigioso, a Boston. Louis accetta, dato che lo vede pure come un'occasione per tornare con Sheila, ma quando lei rifiuta la sua offerta di ritornare con lui, l'avvocato non si presenta pi\u00f9 al colloquio, rovinando anche questa opportunit\u00e0 di lavoro. Mike, sentendosi ancora in debito con Louis per averlo riassunto allo studio, gli procura un colloquio di lavoro con Robert Zane. Zane, per\u00f2, accetta di assumere l'avvocato con l'unica condizione che riesca a sottrarre a Jessica un solo cliente. Con l'aiuto di Katrina, Louis riesce a ottenere la Versalife, un'industria farmaceutica, l'ostico cliente con cui Harvey e Mike stavano avendo problemi. I due riescono per\u00f2 a riprendersi il cliente con l'aiuto di Walter Gillis, che acquista il dipartimento della Versalife che si occupa di farmaci sperimentali, mentre Jessica licenzia Katrina per aver cospirato con Louis contro lo studio. Harvey prova a convincere Zane ad assumere ugualmente Louis nel suo studio, facendogli tenere presente che se lo far\u00e0, Harvey sar\u00e0 in debito con lui. Nel tentativo di tirare su di morale Louis, Mike gli chiede pi\u00f9 volte di raccontargli la storia di una vecchia chiave che Louis possiede, insospettendo l'avvocato in quanto la chiave viene data come riconoscimento ai membri dell'Ordine della Cuffia, cio\u00e8 i laureandi di Harvard che hanno conseguito la lode. Infatti, se Mike si fosse davvero laureato con il massimo dei voti come afferma, dovrebbe non solo essere a conoscenza di cosa rappresenta la chiave ma anche possederne una. Louis fa quindi delle ricerche e scopre che Mike pagava l'affitto del suo appartamento di New York nel periodo in cui avrebbe dovuto essere a Boston a studiare legge. Dopo aver capito che Mike \u00e8 in realt\u00e0 un truffatore che non \u00e8 mai andato ad Harvard, Louis affronta energicamente Donna che non riesce pi\u00f9 a negare l'innocenza di Mike, confermando definitivamente i sospetti dell'uomo. Louis scatena quindi tutta la sua rabbia contro Jessica, accusandola di essere un'ipocrita per aver sempre difeso sia Mike che Harvey sebbene sapesse che stavano infrangendo la legge, mentre non ha perdonato lui per il suo accordo illegale con Forstman. Infine, Louis ricatta Jessica minacciando di farla arrestare dalle autorit\u00e0 se lei non lo nominer\u00e0 socio titolare, ribattezzando lo studio in Pearson Specter Litt.\nQuando \u00e8 troppo \u00e8 troppo.\nTrama.\nHarvey, richiamato in ufficio da Jessica, scopre da quest'ultima che Louis sa la verit\u00e0 su Mike e che \u00e8 appena stato nominato socio titolare per sventare la sua minaccia di denunciarli tutti alla polizia. Nonostante le proteste di Harvey, Jessica promette a Louis di mettere il suo nome sulla parete a tempo debito e non subito, in quanto parrebbe strano che Louis diventi titolare dopo essersi dimesso da pochi giorni. Non contento per aver ottenuto tutto ci\u00f2 che voleva, Louis si reca a casa di Mike per dirgli che sa tutto e per avvertire il ragazzo che intende fare il possibile per distruggerlo e indurlo a dimettersi. Il giorno dopo, infatti, Louis sommerge Mike di lavoro da assistente legale, in quanto si merita solo quello non essendo un vero avvocato. A Mike non resta che rivolgersi a Rachel per farsi aiutare con il lavoro, ma vengono scoperti da Louis che punisce Rachel con un'altra mole di lavoro, dicendo chiaro e tondo alla ragazza che non diventer\u00e0 mai un bravo avvocato perch\u00e9 non ha talento. Donna affronta Louis per cercare di rimettere le cose a posto tra loro, ma Louis le rinfaccia ancora una volta che la loro amicizia \u00e8 tutta una bugia e che per lui Donna \u00e8 come se fosse morta. L'unica di cui Louis si fida ancora \u00e8 Katrina, a cui l'avvocato comunica la sua promozione e le chiede di diventare sua associata. Katrina accetta e avverte Louis di stare attento alle vaghe promesse di Jessica. Scosso da queste parole, Louis intima quindi a Jessica di dire ai soci della sua promozione e di organizzare una cerimonia in suo onore. Scoperto che Louis se la sta prendendo con Mike e Rachel Harvey, davvero arrabbiato, ordina a Louis di smetterla e Jessica gli d\u00e0 man forte sostenendo che nessuno verr\u00e0 licenziato, anzi incastra Louis facendogli firmare un documento con cui attesta di essere a conoscenza della truffa di Mike in cambio della sua promozione, in modo da impedirgli di minacciarli di nuovo in futuro. Mentre Rachel chiede a suo padre di assumere Katrina al suo studio legale, Jeff domanda spiegazioni a Jessica sulla nomina di Louis, la quale gli mente dicendogli che Louis ha preteso di diventare socio titolare perch\u00e9 ha scoperto la frode che Hardman aveva commesso anni prima e che Jessica non aveva denunciato. L'episodio si conclude con Donna, che per riguadagnare la fiducia di Louis, ammette di essere andata a letto con Harvey una volta.\nCuriosit\u00e0: Questo episodio \u00e8 stato diretto da Gabriel Macht, l'attore che interpreta Harvey Specter nella serie.\nRispetto.\nTrama.\nQuando Jessica informa Harvey di aver mentito a Jeff su come Louis ha ottenuto il nome sulla parete, Harvey le fa presente che \u00e8 stata una pessima decisione in quanto ora il suo futuro con Jeff \u00e8 nelle mani di Louis. Il professore di Etica di Harvard, Henry Gerard, torna allo studio per chiedere l'aiuto di Harvey in un caso che lo vede personalmente coinvolto. \u00c8 infatti accusato di aver accettato una tangente per fregare le vittime di un incidente ferroviario, quando viene trovato in possesso di una valigetta con dentro venticinquemila dollari. Harvey, che prova un profondo astio verso il suo ex-professore rifiuta il caso, ma Mike riesce a fargli cambiare idea rinfacciandogli di non voler aiutare delle vittime innocenti solo per l'antipatia che prova verso Gerard. Quest'ultimo si dichiara innocente, sostenendo che i soldi siano vincite di partite di poker, ma che non possono comunque usare come motivazione in tribunale per non spingere Harvard a licenziare il professore. Nel frattempo, Jessica chiede a Louis di spalleggiarla con Jeff per fargli credere la sua versione dei fatti, ma l'avvocato vuole in cambio uno dei clienti di Harvey. Donna convince Harvey a cedere a Louis la sua prima cliente come socio titolare per farlo sentire apprezzato, cliente che in realt\u00e0 Harvey odia e di cui vuole solo sbarazzarsi. Durante la deposizione a Gerard, Mike si accorge che il professore sta mentendo e quando lo fa presente ad Harvey, questi scopre che i soldi provengono da uno studente di Gerard che l'ha pagato per farsi cambiare il voto per passare il suo esame di Etica. Mike incontra lo studente e lo convince a firmare un affidavit che attesta che i soldi dati a Gerard sono solo un prestito, risolvendo cos\u00ec il caso. Gerard per\u00f2, che impressionato dalla bravura di Mike ha fatto ricerche su di lui, fa notare ad Harvey che non ci sono documenti che provano effettivamente che Mike abbia frequentato il suo corso. Harvey ribatte dicendo che sono pari perch\u00e9 Mike ha salvato la sua reputazione. Louis scopre che Harvey gli ha dato quella cliente solo per liberarsene e se la prende con Donna per avergli mentito, la quale gli dice chiaramente di tornare a fare gioco di squadra perch\u00e9 hanno tutti smesso di lottare per lui. Louis decide quindi di affrontare Jeff, facendogli credere che la bugia di Jessica sia la verit\u00e0. Infine, quando Mike confida ad Harvey di aver temuto che il professor Gerard avesse scoperto il suo segreto, Harvey mente per non farlo preoccupare rassicurandolo sul fatto che il professore non sa niente.\nDavanti al bivio.\nTrama.\nHarvey, incoraggiato da Jessica, cerca di aiutare Mike e Louis a fare pace, e per farlo parte con Louis per un viaggio in macchina verso la sede centrale della McKernon Motors, vecchio cliente di Harvey, obbligando Mike ad andare con loro. In contemporanea, nel flashback, si scopre l'origine del rapporto conflittuale tra Harvey e Louis nei loro giorni come giovani associati dello studio, che riguarda proprio il caso McKernon Motors. Louis e Harvey decidono di allearsi e chiedere ad Daniel Hardman, al tempo gi\u00e0 socio dirigente nominativo dello studio legale, di fare entrambi soci junior a seguito del decesso di un vecchio socio senior. Hardman per\u00f2 gli dice che avrebbe promosso solo colui che sarebbe riuscito a conquistare il capo della McKernon Motors, Avery McKernon, che ha rifiutato tutti gli avvocati che si sono offerti di rappresentarlo. Harvey riesce a farsi assumere provando a McKernon cosa mancava a tutti gli altri che lui ha, e cio\u00e8 la lealt\u00e0. Hardman per\u00f2 complica la situazione quando ordina ad Harvey di mollare il cliente per un'altra azienda avversaria pi\u00f9 grossa e importante, ma Harvey rifiuta in quanto ha appena dato la sua parola a McKernon che non avrebbe mai fatto niente del genere. Louis frega Harvey aiutando l'altra compagnia a vincere e Hardman lo ricompensa nominandolo socio junior, provocando l'ira di Harvey contro Louis per averlo tradito. Intanto Mike, tornato ai suoi giorni da fattorino in bici, deve vedersela con l'anziana nonna che non vuole che il nipote vada a convivere con il suo amico Trevor, colpevole di aver fatto espellere Mike dal college. Mike incontra Claire, una studentessa di legge che fa la volontaria in uno studio legale per servizi sociali, e i due cominciano a uscire insieme. Le cose si complicano quando Claire dice che non vuole impegnarsi con qualcuno che non ha un futuro come Mike, che si ritrova quindi a mentire dicendo che frequenta Legge alla Columbia University anche lui. Mike cerca di aiutare Claire in un caso per il suo studio, ma il capo di Claire scopre la verit\u00e0 su Mike e rivela tutto alla ragazza, che accusa Mike di averle mentito e gli dice che non vuole pi\u00f9 rivederlo. Tornati al presente, nonostante i buoni propositi di Harvey, Louis e Mike continuano a litigare durante il viaggio e le cose peggiorano quando Louis dubita che Mike sia davvero un orfano visto che \u00e8 abituato a mentire. Mike \u00e8 sempre pi\u00f9 infuriato, finch\u00e9 i due non arrivano persino alle mani a una stazione di servizio e vengono fermati solo dall'intervento di Harvey. Entrambi comunque sembrano aver raggiunto il limite, e cominciano a riconciliarsi quando Mike chiede scusa per aver mentito e Louis gli dice che dopotutto non \u00e8 un impostore, ma solo non ha frequentato legge. Si scopre anche un altro lato bizzarro di Mike: la lussuosa coup\u00e9 sportiva noleggiata da Harvey per il viaggio lui non la pu\u00f2 guidare perch\u00e9 non ha mai preso la patente. Arrivati dal cliente, Harvey informa entrambi che il suo piano originale era di cedere a loro due la McKernon Motors e che solo facendo pace sarebbero riusciti a negoziare insieme con il cliente. Louis si dice disposto a riportare indietro lui la vettura presa a noleggio per poter insegnare a Mike a guidare. Harvey, seppure non troppo convinto, accetta e rientra in citt\u00e0 con la sua vettura di servizio.\nColpo di scena.\nTrama.\nIl professor Gerard chiede a Mike di convincere Harvey a occuparsi del caso della Liberty Rail, l'incidente ferroviario che aveva gi\u00e0 visto coinvolto il professore nel risarcimento alle vittime, rivelando anche al ragazzo di essere al corrente del fatto che non ha frequentato Legge. L'ex-impiegato della Liberty Rail, Joe Anderson, sostiene di essere stato licenziato perch\u00e9 a conoscenza della vera causa del deragliamento del treno, ossia il malfunzionamento dei sensori del convoglio di cui i responsabili della Liberty Rail erano a conoscenza gi\u00e0 da tempo. Harvey si rifiuta di accettare la causa perch\u00e9 il loro studio non si occupa di casi in cui sono coinvolti degli informatori professionisti, ma Mike non volendo lasciare il caso per via di ci\u00f2 che \u00e8 successo ai suoi genitori, assume fermamente la difesa del cliente facendo leva sul fatto che sono morte persone innocenti. La situazione per\u00f2 va sempre peggio quando Mike scopre che Anderson ha intentato cause simili per i quattro lavori precedenti che ha cambiato nel giro di pochi anni. Harvey, pressato anche dai clienti che vogliono lasciarli perch\u00e9 si occupano di un caso umanitario, d\u00e0 un ultimatum a Mike concedendogli solo 24 ore per risolvere il caso prima che Harvey concluda il tutto. Donna decide quindi di aiutare Mike recandosi alla sede privata della Liberty Rail e spacciandosi per qualcuno della Sicurezza Nazionale Trasporti, riesce cos\u00ec a ottenere i documenti che provano la loro colpevolezza. Mike e Harvey riescono inizialmente a risolvere il caso, fino a quando l'avvocato avversario, Evan Smith, mostra ad Harvey un filmato delle telecamere di sicurezza dell'edificio della Liberty Rail, in cui si vede Donna prendere i documenti senza autorizzazione. Evan fa saltare l'accordo sul caso e avverte che consegner\u00e0 il video al procuratore distrettuale, mettendo cos\u00ec Donna in serio pericolo. Nel frattempo, Jeff sta organizzando un viaggio a Parigi per lui e Jessica. Dopo che Jeff le ha detto di amarla, Jessica chiede consiglio ad Harvey, dicendogli di voler rivelare a Jeff la verit\u00e0 su Mike per non dovergli pi\u00f9 mentire, esattamente come Harvey aveva fatto con Scottie. Louis per\u00f2 si ubriaca mentre \u00e8 fuori a bere con Jeff e gli dice di aver scoperto la truffa di Hardman due anni prima. Jeff, capendo che Jessica gli ha mentito di nuovo, si sente ferito dal suo comportamento e mette fine alla loro relazione.\nCuriosit\u00e0: Questo episodio \u00e8 stato diretto da Patrick J. Adams, l'attore che interpreta Mike Ross nella serie.\nIntenzione primaria.\nTrama.\nAppena scoperto quello che ha combinato Donna, Harvey la affronta chiedendole come sia riuscita a procurarsi i documenti per il caso della Liberty Rail, ma Donna gli mente dicendo di aver solo usato un trucchetto per entrare nella loro sede privata. Harvey incolpa Mike di aver messo in pericolo Donna per salvare il caso e lo accusa di aver saputo cosa lei aveva fatto ma di non averla fermata. Per aiutare Donna, Harvey prova a fare un accordo con Evan Smith, l'avvocatessa della Liberty Rail, proponendole di lasciar perdere il caso della Liberty Rail se lei ritira le accuse che ha presentato contro Donna. Evan per\u00f2, convinta del fatto che sia stato Harvey a mandare Donna per risolvere il caso, rifiuta di accordarsi dicendo di volerli distruggere completamente. Harvey si reca quindi dal procuratore distrettuale Wolf per cercare di convincerlo a non perseguire Donna, ma lui rivela ad Harvey che Donna si \u00e8 procurata i documenti dicendo di essere nel consiglio della Sicurezza Nazionale Trasporti, che essendo un'agenzia federale la rende colpevole di aver commesso frode penale, per cui rischia diversi anni di prigione. Mike ha una brillante intuizione quando si rende conto che per presentare un caso di frode penale ci vogliono cinque elementi e che Evan non pu\u00f2 provare i danni che Donna ha causato alla Liberty Rail, perch\u00e9 dimostrando cosa c'\u00e8 scritto in quei documenti ammetterebbe anche la colpevolezza del suo cliente. Mentre Harvey prova che il caso non esiste senza i danni, Mike deve trovare un nuovo querelante per concludere il caso della Liberty Rail per farla pagare a Evan, che ha anche comprato l'ex testimone Joe Anderson per farsi da parte. Quando la situazione sembra risolta, il procuratore Wolf li informa che continuer\u00e0 a perseguire Donna cambiando i capi di accusa in frode intenzionale, la cui pena \u00e8 dai tre ai cinque anni di carcere. Pagando entrambi i querelanti, Harvey e Mike riescono a farli rivoltare contro Evan, costringendola a ritirare una volta per tutta le accuse contro Donna. Nel frattempo, Jessica sta cercando di sistemare le cose con Jeff per spingerlo a perdonarla, ma lui stanco delle sue bugie presenta le dimissioni e lascia lo studio. A fine episodio, Harvey e Donna si ritrovano a festeggiare e quando lei ringrazia Harvey di aver fatto il possibile per salvarla, lui le rivela i suoi sentimenti confessando di amarla.\nNon solo un bel viso.\nTrama.\nSean Cahill chiede ad Harvey di aiutarlo a dimostrare la collaborazione tra Forstman e Woodall, non essendo riuscito a trovare da solo i soldi di cui Woodall si sarebbe appropriato, facendo notare che se Woodall non venisse fermato potrebbe comunque perseguire Louis per l'accordo illegale che aveva fatto. Harvey incarica Mike e Rachel, la quale si era lamentata del fatto che Harvey si concentrasse troppo su Mike e non su di lei che \u00e8 la sua vera associata, di scoprire dove l'ex procuratore ha nascosto il denaro. I due pensano che probabilmente li ha usati per aiutare una persona a lui vicino, scoprendo infatti che servono per pagare la casa di cure della ex moglie di Woodall, che \u00e8 affetta da Alzheimer e quindi non pu\u00f2 parlare. Non potendo usare questa testimonianza e non riuscendo a convincere Woodall a rivoltarsi contro Forstman, Mike e Rachel fanno pressione su Harvey affinch\u00e9 usi il suo stesso fratello, per cui Harvey aveva fatto un patto con Forstman, per incastrare quest'ultimo. Harvey, tuttavia, rifiuta categoricamente di mettere in mezzo il suo fratellino. Grazie al flashback scopriamo la natura dell'accordo tra i due, quando Harvey chiese a Forstman i soldi necessari per permettere a suo fratello Marcus, appena rimessosi in sesto dai problemi di gioco d'azzardo, di aprire il suo ristorante. Forstman freg\u00f2 comunque Harvey facendosi rivelare informazioni riservate su un suo caso da procuratore, informazione che poi Forstman us\u00f2 per far fallire la societ\u00e0 dell'uomo che Harvey stava perseguendo in quanto suo rivale in affari. Intascatosi i soldi dal ricavato, fece in modo che Marcus accettasse il suo assegno e costrinse Harvey a non denunciarlo per il bene di suo fratello. Sempre nel flashback, vediamo il primo incontro tra Harvey e Donna in un bar, in cui quest'ultima si offre volontaria per diventare la segretaria di Harvey, sconsigliandogli anche di fare un accordo con Forstman in quanto persona con una brutta fama. Nel frattempo allo studio muore Norma, la segretaria di Louis, e Donna aiuta il socio titolare a organizzare la veglia funebre, tanto da spingere Louis a chiedere a Donna di diventare sua segretaria sostenendo che Harvey non ha idea di quanto sia fortunato ad averla. Donna affronta Harvey chiedendogli cosa significasse la sua dichiarazione d'amore, ma lui si rimangia le sue parole affermando di averle dette solo perch\u00e9 era ci\u00f2 che Donna voleva sentirsi dire. Poi Forstman si presenta nell'ufficio di Harvey che, con uno stratagemma organizzato insieme a Cahill, riesce a far confessare a Forstman il suo accordo sporco e a registrare il tutto, portando all'arresto dell'uomo. Mentre Mike coglie di sorpresa Rachel chiedendole di sposarlo, Donna affronta di nuovo Harvey e quando lui ammette di provare davvero qualcosa verso di lei, Donna gli dice che \u00e8 ormai troppo tardi e che lei non pu\u00f2 andare avanti cos\u00ec. Dopo avergli detto che lo ama, Donna informa Harvey che lascia il suo posto come segretaria per andare a lavorare per Louis."}
{"id": "5012615", "revid": "300067", "url": "https://it.wikipedia.org/wiki?curid=5012615", "title": "Perry Warbington", "text": "Carriera.\nVenne scelto al nono giro del Draft NBA 1974 dai Philadelphia 76ers (145\u00aa scelta assoluta). Gioc\u00f2 5 partite nella stagione 1974-75, prima di essere tagliato il 30 ottobre 1974."}
{"id": "5012618", "revid": "119753473", "url": "https://it.wikipedia.org/wiki?curid=5012618", "title": "Mean Mr. Mustard", "text": "Il brano dei Beatles Mean Mr. Mustard, noto anche come Mean Mr Mustard, compare nel \"medley\" finale di \"Abbey Road\" (1969). Composto dal solo John Lennon, \u00e8 accreditato, per convenzione, al duo Lennon-McCartney.\nIl brano.\nComposizione.\nJohn Lennon compose il pezzo nella primavera 1968 in India. Considerato per il \"White Album\", non venne registrato fino all'anno seguente, per \"Abbey Road\". Venne per\u00f2 registrato un \"demo\" a casa di Harrison ad Esher, nel Surrey. Il musicista si ispir\u00f2 ad una storia letta su un giornale (come anche \"A Day in the Life\"), riguardante una persona che nascondeva banconote nell'ano; Lennon sottoline\u00f2 che non ci fossero riferimenti alla cocaina. Tony Bramwell, conoscente della \"band\", ha per\u00f2 ipotizzato che l'ispirazione per la canzone sia venuta da una donna, la quale, ad Hyde Park a Londra, dormiva e teneva i suoi guadagni in buste di plastica. Per unire il pezzo alla successiva \"Polythene Pam\", c'\u00e8 un riferimento a \"sua sorella Pam\"; il testo originale presentava \"sua sorella Shirley\".\nRegistrazione.\n\"Mean Mr. Mustard\" venne registrata come un solo brano assieme a \"Sun King\". Le sedute di registrazione iniziarono il 24 luglio 1969: in quest'occasione, vennero registrati 35 nastri di base ritmica (due chitarre, basso e batteria). Sia l'indomani che il 29 dello stesso mese vennero sovraincise, sul 35\u00b0 nastro, le voci, il pianoforte e l'organo; nella terza seduta, oltre ai tre strumenti sovraccitati, vennero incise anche le percussioni. Per tutte e tre le sedute il produttore fu George Martin e i fonici Geoff Emerick, Phil McDonald e John Kurlander. Il mixaggio mono avvenne il 30 luglio, sul nastro 35; in questo caso, erano presenti Martin e gli stessi fonici delle sedute di registrazione. Il 14 del mese seguente invece ci fu quello stereo; tutti i posti occupati nelle sedute precedenti rimasero in mano delle stesse persone, eccetto quello di Kurlander, sostituito da Alan Parsons.\nIn origine, fra \"Mean Mr. Mustard\" e \"Polythene Pam\" doveva essere presente \"Her Majesty\", ma venne spostata alla fine dell'LP; la traccia finale inizia proprio con l'ultimo accordo di questo brano, rimasto con la \"ghost track\" dopo uno dei primi mix realizzati per l'album. Paul McCartney, sulla seconda e ultima strofa, esegue alcune armonie vocali mixate basso, che ricordano il procedimento simile adoperato per \"The Ballad of John and Yoko\", che inoltre condivide la stessa tonalit\u00e0 con questo pezzo (Mi maggiore).\nPubblicazione ed accoglienza.\nLa canzone venne pubblicata come undicesima traccia di \"Abbey Road\", disco venduto a partire dal 26 settembre 1969. John Lennon in seguito ha criticato pesantemente il brano. Sull'\"Anthology 3\" compare inoltre, come quarta traccia, il \"demo\" registrato a casa di Harrison.\nFormazione.\nNon sempre \u00e8 stato elencato l'organo come strumento che appare sul pezzo; talvolta, a McCartney sono stati accreditati degli effetti sonori e a Ringo Starr i bongo."}
{"id": "5012620", "revid": "1573940", "url": "https://it.wikipedia.org/wiki?curid=5012620", "title": "Alpaida cuyabeno", "text": "Alpaida cuyabeno \u00e8 un ragno appartenente alla famiglia Araneidae.\nEtimologia.\nIl nome della specie deriva dalla riserva ecuadoregna di rinvenimento: \"Reserva de Producci\u00f3n Faun\u00edstica Cuyabeno\".\nCaratteristiche.\nL'olotipo femminile rinvenuto ha dimensioni: cefalotorace lungo 3,1mm, largo 2,3mm; il primo femore misura 2,7mm e la patella e la tibia circa 3,4mm.\nDistribuzione.\nLa specie \u00e8 stata rinvenuta nell'Ecuador centrale: nella Reserva de Producci\u00f3n Faun\u00edstica Cuyabeno, appartenente alla Provincia di Sucumb\u00edos.\nTassonomia.\nAl 2014 non sono note sottospecie e dal 1988 non sono stati esaminati nuovi esemplari."}
{"id": "5012621", "revid": "767487", "url": "https://it.wikipedia.org/wiki?curid=5012621", "title": "La banda dei fantasmi", "text": "La banda dei fantasmi (\"Remote Control\") \u00e8 un film del 1930 diretto da Nick Grinde, Malcolm St. Clair e, non accreditato, Edward Sedgwick. Sedgwick fu anche produttore del film che aveva come interpreti William Haines, Charles King, Mary Doran, John Miljan, Polly Moran.\nProduzione.\nIl film fu prodotto da Edward Sedgwick come An Edward Sedgwick Production per la Metro-Goldwyn-Mayer (MGM). La direzione del sonoro fu firmata da Douglas Shearer.\nVenne girato nei Metro-Goldwyn-Mayer Studios, al 10202 di W. Washington Blvd. di Culver City.\nDistribuzione.\nDistribuito dalla Metro-Goldwyn-Mayer (MGM), il film usc\u00ec nelle sale cinematografiche statunitensi il 15 novembre 1930."}
{"id": "5012624", "revid": "933835", "url": "https://it.wikipedia.org/wiki?curid=5012624", "title": "Sindaci di Ferrara", "text": "Di seguito l'elenco cronologico dei sindaci di Ferrara e delle altre figure apicali equivalenti che si sono succedute nel corso della storia."}
{"id": "5012625", "revid": "287204", "url": "https://it.wikipedia.org/wiki?curid=5012625", "title": "Palazzo Taddei-Ginori", "text": ""}
{"id": "5012626", "revid": "287204", "url": "https://it.wikipedia.org/wiki?curid=5012626", "title": "Strategia del pazzo", "text": ""}
{"id": "5012627", "revid": "1305772", "url": "https://it.wikipedia.org/wiki?curid=5012627", "title": "Adine", "text": "Adine \u00e8 una frazione del comune italiano di Gaiole in Chianti, nella provincia di Siena, in Toscana.\nStoria.\nIl territorio di Adine pare essere gi\u00e0 frequentato in epoca romana, in seguito ad alcuni scavi che hanno portato alla luce una necropoli in localit\u00e0 Pozza dei Morti, a testimonianza che qui sorgeva un insediamento. La prima menzione del borgo di Adine risale al 27 gennaio 1070, citata in una \"cartula offersionis\" dell'abbazia di Coltibuono. Nel corso dell'XI secolo \u00e8 documentata in vari documenti come villaggio rurale a vocazione agricola, essendo citate \u00abcasas, terras et vineas\u00bb (case, terreni coltivati e vigneti). Nel XII secolo il villaggio raggiunge lo status di \"popolo\" in seguito alla costruzione di una chiesa, inserito nel piviere di San Polo in Rosso. Nel Catasto fiorentino del 1427, il borgo contava 19 abitanti, facenti parte di due facoltose famiglie di piccoli proprietari terrieri. Adine \u00e8 ricordata anche in una delle tavole delle \"Mappe di Popoli e Strade\" realizzate dalla magistratura fiorentina alla fine del XVI secolo. Nel XIX secolo \u00e8 ricordato come possedimento della famiglia Pianigiani, cos\u00ec come il vicino borgo di Ama. Tuttavia, nel corso del XX secolo, Adine and\u00f2 incontro ad un progressivo abbandono e spopolamento, tanto che oggi \u00e8 stato in buona parte trasformato a fini turistici in paese-albergo.\nGeografia antropica.\nIl borgo di Adine \u00e8 situato nelle vicinanze di un altro importante villaggio medievale, quello di Ama, e possiede nel proprio territorio altre due localit\u00e0 minori: La Mandria e San Bastiano. Nella localit\u00e0 di San Bastiano \u00e8 situata una pregevole cappella gentilizia dedicata al santo."}
{"id": "5012630", "revid": "181699", "url": "https://it.wikipedia.org/wiki?curid=5012630", "title": "Umberto II", "text": ""}
{"id": "5012631", "revid": "599013", "url": "https://it.wikipedia.org/wiki?curid=5012631", "title": "Al-Quww\u0101t al-Bahriyya al-L\u012bbiyya", "text": ""}
{"id": "5012637", "revid": "33689", "url": "https://it.wikipedia.org/wiki?curid=5012637", "title": "Civico museo d'arte orientale (Trieste)", "text": ""}
{"id": "5012638", "revid": "339392", "url": "https://it.wikipedia.org/wiki?curid=5012638", "title": "Civico museo di arte moderna (Anticoli Corrado)", "text": ""}
{"id": "5012640", "revid": "1878845", "url": "https://it.wikipedia.org/wiki?curid=5012640", "title": "Chiesa della Santissima Addolorata", "text": "La chiesa della Santissima Addolorata, gi\u00e0 di San Raffaele, in origine di San Gregorio, \u00e8 un luogo di culto cattolico del centro storico di Gaeta, cappella dell'annesso convento delle Suore crocifisse adoratrici dell'Eucaristia.\nStoria.\nL'attuale chiesa sorge nel medesimo sito di un luogo di culto pi\u00f9 antico dedicato a san Gregorio Magno risalente all'XI secolo; questo sorgeva fuori le mura e venne citato per la prima volta in un documento del dicembre 1024, presente nel Codex diplomaticus cajetanus, con il quale il vescovo di Gaeta concesse al presbitero Gizzo e ad uno dei suoi figli la chiesa con le sue pertinenze. L'edificio venne ricostruito in stile gotico nel XIV secolo e, in quest'epoca, affiancata ad un cenobio ospitante una congregazione di sacerdoti secolari.\nNel 1720, Andrea del Sole lasci\u00f2 nel suo testamento 2.500 ducati affinch\u00e9 la sua abitazione, annessa alla chiesa di San Gregorio che era sede dell'unica confraternita non laicale della citt\u00e0, venne riconvertita in \"ritiro di donzelle\" per dodici ragazze povere della citt\u00e0 e del Borgo; l'eredit\u00e0 venne contesa tra la diocesi di Gaeta, che avrebbe voluto stabilirvi il seminario, e l'Istituto della Santissima Annunziata, che gi\u00e0 assolveva a tale funzione, per ampliare i propri locali. Solo nel 1758 per volere del re la diocesi pot\u00e9 entrare in possesso del complesso trasformandolo in seminario; il nuovo istituto venne inaugurato il 9 marzo 1762 con una solenne processione cui parteciparono il clero e i seminaristi, e in tale occasione la chiesa di San Gregorio venne dotata di un dipinto su tavola di Sebastiano Conca. Il complesso rimase sede del seminario fino al 1841 (solo tra il 1771 e il 1809 fu adibito a \"ritiro di donzelle\" secondo le volont\u00e0 testamentarie del donatore, e la chiesa dedicata all'arcangelo Raffaele), quando divenne convento delle Mantellate serve di Maria che vi tennero un \"Real Collegio ed Educandato\" per ragazze nobili, e la chiesa annessa fu dedicata a Maria Addolorata.\nTra il 1853 e il 1855, per volere del re Ferdinando II delle Due Sicilie che gi\u00e0 nel 1850 aveva donato tre campane e una corona d'oro massiccio per la statua della Madonna, sia il convento, sia la chiesa furono oggetto di un importante intervento di restauro durante il quale, tra le altre cose, venne realizzata la facciata di quest'ultima con una ripida rampa d'accesso. In seguito alle vicende relative all'unit\u00e0 d'Italia, nel 1866 il convento venne soppresso (ma la chiesa rest\u00f2 aperta al culto) e nel 1900 l'edificio divent\u00f2 propriet\u00e0 del comune di Gaeta che lo mise in vendita; esso venne acquistato insieme alla chiesa da Maddalena Notari, in religione madre Maria Pia della Croce, fondatrice delle Suore crocifisse adoratrici dell'Eucaristia, e divenne una delle sedi del suo istituto religioso. Durante la prima guerra mondiale il convento venne adibito ad ospedale militare, per poi tornare alle suore nel novembre 1918.\nL'intero complesso, e in particolar modo la chiesa, sono stati oggetto negli anni dal 1995 al 1998 di un importante intervento di restauro conservativo promosso dal comune di Gaeta e dalla Soprintendenza per i beni archeologici del Lazio.\nDescrizione.\nEsterno e convento.\nLa chiesa della Santissima Addolorata si trova lungo via dell'Annunziata, nei pressi dell'omonimo santuario.\nEsternamente, l'edificio \u00e8 caratterizzato dalla facciata in stile neoclassico, verosimilmente disegnata da Federico Travaglini. In basso, essa presenta l'accesso alla chiesa, costituito da una ripida scalinata preceduta da una doppia rampa di scale che sporge verso l'esterno; sopra l'arco d'ingresso, vi \u00e8 un'iscrizione che ricorda la destinazione del complesso a sede del \"Real Collegio ed Educandato\" delle Mantellate serve di Maria, apposta su un cornicione idealmente sorretto da due lesene corinzie sormontato da un timpano triangolare. Il prospetto termina in alto con un loggiato a tre arcate a tutto sesto che nella parte inferiore presenta le finestre che danno luce al coro delle monache e, in quella superiore, delle grate traforate; dietro a quest'ultimo si trova il campanile a vela, non visibile dalla strada, con tre campane.\nAlla sinistra della chiesa sorge il convento, la cui facciata, parallela alla strada e risalente nella sua attuale conformazione al XVIII secolo, \u00e8 caratterizzata dalla presenza, a met\u00e0 della sua altezza, di un lungo ballatoio.\nInterno.\nInternamente, la chiesa della Santissima Addolorata presenta la pianta peculiare delle chiese minori gaetane di epoca medioevale, con breve navata unica di due campate coperte con volta a crociera, preceduta da un avancorpo con volta a botte ribassata e terminante con una terza campata costituente il presbiterio, caratterizzata da una volta a botte trasversale.\nAl di sopra dell'avancorpo, la cui volta \u00e8 decorata con un affresco raffigurante lo stemma delle Suore crocifisse adoratrici dell'Eucaristia, si trova il coro delle suore, che occupa anche l'area al di sopra della scalinata d'accesso e che \u00e8 costituito da un unico lungo ambiente illuminato da tre finestre in controfacciata, con gli stalli lignei delle suore lungo le tre pareti; il coro si apre sulla chiesa al di sopra dell'avancorpo con una grata traforata.\nLa suddivisione interna della chiesa in campate \u00e8 sottolineata da archi a sesto acuto poggianti su semipilastri rivestiti con lastre di marmo policromi. La volta \u00e8 decorata con stucchi ottocenteschi raffiguranti alcuni degli attribuiti della Madonna presenti nelle litanie lauretane, ascrivibili alle stesse maestranze che contemporaneamente operarono nella chiesa di San Domenico Maggiore a Napoli.\nLungo la parete sinistra della seconda campata della navata, si apre una cappella laterale: essa \u00e8 dedicata a san Filippo Benizi, superiore generale dell'Ordine dei Servi di Maria nel 1267. L'ambiente \u00e8 a pianta rettangolare, chiuso da una balaustra in ferro battuto in stile neorinascimentale e coperto con volta a botte decorata anch'essa con stucchi e da un affresco attribuibile a Filippo Palizzi raffigurante \"Santa Giuliana Falconieri\". A ridosso della parete di fondo, appoggiato a quest'ultima, si trova un altare in marmi policromi, al di sopra del quale vi \u00e8 una nicchia contenente una statua lignea policroma di \"San Filippo Benizi\".\nLa parete di destra della seconda campata della navata \u00e8 caratterizzata dalla presenza, nella parte superiore, di una grata dalla quale seguiva le celebrazioni la famiglia reale del Regno delle Due Sicilie, che aveva nei pressi della chiesa il proprio palazzo.\nL'area presbiterale \u00e8 delimitata e divisa dal resto della chiesa da una balaustra marmorea in stile neorinascimentale ed \u00e8 caratterizzata dalla particolare copertura a volta a botte trasversale, pi\u00f9 alta rispetto alla volta della navata e decorata anch'essa con stucchi.\nNella parete fondale, inquadrata tra due coppie di semplici lesene marmoree che richiamano lo stile dei pilastri della navata, si apre un arco a sesto ribassato che immette in una piccola abside, quasi interamente occupata dall'altare maggiore ottocentesco, realizzato in marmi policromi probabilmente su disegno di Federico Travaglini insieme alla soprastante edicola lignea neogotica. Quest'ultima ospita un gruppo scultoreo ligneo policromo risalente alla seconda met\u00e0 del XVIII secolo, composto da una statua centrale raffigurante la \"Madonna Addolorata\" attorniata da \"sette cherubini\" con gli strumenti della Passione di Ges\u00f9; la statua della Vergine \u00e8 rivestita da un prezioso abito in seta nera riccamente decorato con un ricamo in oro, di manifattura napoletana del XIX secolo.\nSulla parete di sinistra del presbiterio, al di sopra della porta che immette nella sala dalla quale originariamente le suore assistevano alle celebrazioni, si trova lo \"Spirito Santo\", scultura marmorea di scuola napoletana del XVII secolo.\nOrgano a canne.\nNel coro delle suore, a ridosso della parete di sinistra, invisibile dalla navata, si trova l'organo a canne, strumento tardoromantico costruito nel 1907 da Giuseppe Rotelli su progetto fonico dell'organista gaetano Franco Michele Napolitano.\nL'organo, restaurato nel 1996 da Carlo Soracco, \u00e8 a trasmissione integralmente meccanica a bilancieri e consta di 409 canne, 11 delle quali, appartenenti al registro \"Principale 8'\", formano la mostra, inquadrata da un arco a tutto sesto che si apre nella parte anteriore della cassa lignea che racchiude dello strumento, realizzata in legno di noce e sobriamente decorata da due ghirlande dorate. La consolle \u00e8 posta sotto quest'ultima e dispone di un'unica tastiera di 56 note e pedaliera dritta di 27 note con pedali di ridotte dimensioni; i registri sono azionati da pomelli disposti in unica fila al di sopra della tastiera."}
{"id": "5012641", "revid": "787565", "url": "https://it.wikipedia.org/wiki?curid=5012641", "title": "Egisto Perino", "text": "Durante la seconda guerra mondiale fu Capo di stato maggiore, e per un breve periodo comandante ad interim, della 5\u00aa Squadra aerea operante in Africa settentrionale italiana. Dopo l'incidente che caus\u00f2 la morte del Maresciallo d'Italia Italo Balbo scrisse una relazione sull'accaduto che rimase segreta per volere dello stesso Mussolini.\nBiografia.\nNacque a Massa l'8 settembre 1896, figlio di Salvatore e Adele Servaroli. Partecip\u00f2 alla prima guerra mondiale come ufficiale di fanteria del Regio Esercito, ottenendo la promozione in servizio permanente effettivo per merito di guerra. Nel gennaio 1924 fu nominato osservatore d'aeroplano transitando, l'anno successivo, in forza all'appena costituita Regia Aeronautica. Nel 1926 prese il brevetto di pilota militare d'aeroplano. Il 28 giugno 1928 partecip\u00f2 ad un volo in formazione effettuato da sei Ansaldo A.120 e sei Fiat R.22, che sotto la guida del generale Italo Balbo, si recarono all'annuale manifestazione che si teneva sulla base RAF di Hendon, in Gran Bretagna.\nDopo aver assistito alle annuali esercitazioni militari tenutesi sulla base, che simulavano bombardamenti sulle citt\u00e0, caccia e operazioni di polizia coloniale, il 30 dello stesso mese gli aerei ritornarono in Italia. I piloti impiegati per questa missione erano stati selezionati tra i migliori allora presenti in Italia. Tra il 1933 e il 1935, a disposizione del Ministero della Guerra, fu Istruttore capo presso la Scuola di guerra aerea. Il 31 maggio 1934 venne insignito del titolo di Cavaliere dell'Ordine dei Santi Maurizio e Lazzaro. Dopo aver comandato uno Stormo da bombardamento fu promosso al grado di colonnello, divenendo quindi Vicecomandante della Scuola di guerra aerea. Nel marzo 1939 fu promosso al grado di generale di brigata aerea.\nCon l'entrata in guerra del Regno d'Italia, avvenuta il 10 giugno 1940, si trov\u00f2 ad operare in seno allo Stato Maggiore della Regia Aeronautica. Poco prima della capitolazione della Francia, il 18 giugno, fece parte della delegazione italiana che si rec\u00f2 a Monaco di Baviera a parlare con Adolf Hitler per esporre le richieste armistiziali che il governo italiano intendeva fare a quello francese. Tale delegazione era composta dal Ministro degli Esteri Galeazzo Ciano, dal direttore generale per l'Europa e il Mediterraneo del Ministero degli affari esteri Gino Buti, dal vicecapo di Stato Maggiore del Regio Esercito generale Mario Roatta, dal contrammiraglio Raffaele de Courten, e da lui.\nHitler non si dimostr\u00f2 contrario alle richieste italiane, ma espose le proprie, che al ritorno della delegazione a Roma indussero Mussolini a chiedere espressamente a Hitler di moderarle, per non esasperare i francesi. Nel corso della visita fu decorato con l'Ordine dell'Aquila tedesca direttamente dalle mani del F\u00fchrer. Poco tempo dopo fu mandato in ispezione in Africa settentrionale, per valutare le forze aeree italiane operanti in quel settore. Il 28 giugno assistette alla morte del maresciallo dell'aria Italo Balbo, abbattuto dalla contraerea italiana sul cielo di Tobruch. Gli aerei di Balbo e Porro, due trimotori Savoia-Marchetti S.79 Sparviero, di ritorno da una ispezione a Derna vennero scambiati per bombardieri britannici, e fatti segno dal fuoco contraereo italiano.\nIl velivolo di Balbo, ripetutamente colpito, precipit\u00f2 al suolo causando la morte di tutti i passeggeri, mentre quello di Porro riusc\u00ec ad atterrare in emergenza sull'aeroporto T.2. Subito dopo la morte di Balbo fu incaricato dal Capo di stato maggiore della Regia Aeronautica, generale Francesco Pricolo, di stendere una ampia e circostanziata relazione sull'incidente. Tale relazione venne scritta il 1\u00ba luglio dello stesso anno a Roma, presso lo Stato Maggiore dell'Aeronautica, ma rimase segreta per volere dello stesso Mussolini. Nel corso del mese di luglio divenne Capo di stato maggiore della neocostituita 5\u00aa Squadra aerea subentrando brevemente nel comando della grande unit\u00e0 al generale Felice Porro, in attesa dell'arrivo del generale Mario Ajmone Cat.\nAll'arrivo di quest'ultimo fu sostituito nel proprio ruolo dal generale Fernando Silvestri. Nel gennaio 1941 fu elevato al rango di generale di divisione aerea, divenendo nel contempo Vicecomandante della 3\u00aa Squadra aerea. Si spense a Roma a causa di una grave malattia contratta in servizio, il 12 settembre 1942, lasciando la moglie Maria Falco (la coppia non aveva avuto figli). La sua salma riposa presso il Sacrario dell'Aeronautica Militare presso il cimitero del Verano, a Roma."}
{"id": "5012642", "revid": "287204", "url": "https://it.wikipedia.org/wiki?curid=5012642", "title": "Campionati europei di ciclismo su strada 2008 - Cronometro maschile Under-23", "text": "La dodicesima edizione della cronometro maschile Under-23 dei campionati europei di ciclismo su strada, si \u00e8 svolta il 3 luglio 2008 in Italia con partenza da Pettenasco ed arrivo a Stresa, su un percorso di 25,3\u00a0km. La medaglia d'oro \u00e8 stata vinta dall'italiano Adriano Malori con il tempo di 27'56\" alla media di 54,344\u00a0km/h, l'argento al russo Timofej Krickij e a completare il podio l'altro russo Art\u00ebm Ove\u010dkin."}
{"id": "5012646", "revid": "486946", "url": "https://it.wikipedia.org/wiki?curid=5012646", "title": "Garcia Moreno Arzignano", "text": ""}
{"id": "5012649", "revid": "3791", "url": "https://it.wikipedia.org/wiki?curid=5012649", "title": "Johanna von Pfirt", "text": ""}
{"id": "5012661", "revid": "1543377", "url": "https://it.wikipedia.org/wiki?curid=5012661", "title": "Jacques Borker", "text": "Biografia.\nBorker ha studiato varie discipline artistiche tra cui architettura all'Ecole des Beaux Arts, dove era un contemporaneo e amico di Le Corbusier, Charlotte Perriand, Jean Lur\u00e7at, Zao Wou-Ki, Pierre Soulages e Hans Hartung. Ha inoltre studiato arte ceramica, arazzo e design industriale.\nDurante la Seconda guerra mondiale, Borker \u00e8 stato coinvolto nella liberazione di Tolosa e fu attivo nella resistenza francese a Lione, Tolosa e Grenoble.\nLe opere di Borker sono state esposte in gallerie d'arte e musei in molte citt\u00e0 di tutto il mondo, tra cui Parigi (ad esempio a Galeries Lafayette), Stoccarda (Mercedes-Benz Museum) , New York, Marsiglia, Londra, Le Havre, Ginevra, Hannover, Losanna, Hong Kong, Francoforte, Nuova Delhi e Vilnius"}
{"id": "5012662", "revid": "1543377", "url": "https://it.wikipedia.org/wiki?curid=5012662", "title": "Jackson Jeffcoat", "text": " Al college gioc\u00f2 a football all'Universit\u00e0 del Texas.\nCarriera universitaria.\nJeffcoat gioc\u00f2 coi Texas Longhorns dal 2010 al 2013. Dopo la sua prima stagione fu premiato come freshman All-American da The Sporting News. Nel 2013 fu inserito nel First-team All-American e vinse il Ted Hendricks Award come miglior defensive end della nazione.\nCarriera professionistica.\nSeattle Seahawks.\nPronosticato come una scelta dei giri intermedi del Draft NFL 2014, Jeffcoat alla fine non selezionato nel draft, la prima volta dal 1937 che nessun giocatore dei Longhorns non venne scelto nella selezione annuale dei giocatori. Firm\u00f2 cos\u00ec come free agent coi Seattle Seahawks, venendo per\u00f2 svincolato prima dell'inizio della stagione regolare.\nWashington Redskins.\nIl 2 settembre 2014, Jeffcoat firm\u00f2 per fare parte della squadra di allenamento dei Washington Redskins. Il 7 ottobre fu promosso nel roster attivo. Debutt\u00f2 come professionista subentrando nella vittoria della settimana 7 contro i Tennessee Titans. Il primo sack in carriera lo mise a segno nel penultimo turno su Mark Sanchez dei Philadelphia Eagles mentre sette giorni dopo, sceso in campo come titolare, fece registrare il suo primo intercetto su Tony Romo dei Dallas Cowboys. La sua stagione da rookie si concluse con 5 tackle in tre presenze.\nFamiglia.\nIl padre di Jackson, Jim Jeffcoat, gioc\u00f2 anch'egli nella NFL con Dallas e Buffalo, vincendo due Super Bowl coi Cowboys all'inizio degli anni novanta."}
{"id": "5012665", "revid": "125743279", "url": "https://it.wikipedia.org/wiki?curid=5012665", "title": "Dracula, fantasia o realt\u00e0", "text": "Dracula, fantasia o realt\u00e0 \u00e8 un documentario del 1975 diretto da Calvin Floyd e tratto dal libro di Raymond McNally e Radu Florescu.\nSi tratta di un documentario sulla vita del principe Vlad III di Valacchia, meglio noto come Vlad l\"'Impalatore\", il personaggio storico che ha ispirato Bram Stoker nella creazione del Conte Dracula."}
{"id": "5012666", "revid": "339392", "url": "https://it.wikipedia.org/wiki?curid=5012666", "title": "Associazione Italiana Educatori Sordi", "text": ""}
