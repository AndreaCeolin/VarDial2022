{"id": "4840775", "revid": "599013", "url": "https://it.wikipedia.org/wiki?curid=4840775", "title": "Godwin Attram", "text": "Caratteristiche tecniche.\nPunta centrale, pu\u00f2 giocare come interno di centrocampo o come esterno a sinistra."}
{"id": "4840777", "revid": "110157", "url": "https://it.wikipedia.org/wiki?curid=4840777", "title": "Ponte di Ask\u00f8y", "text": "Il ponte di Ask\u00f8y \u00e8 un ponte sul Byfjorden, tra le citt\u00e0 di Bergen e Ask\u00f8y, in Norvegia."}
{"id": "4840780", "revid": "1684799", "url": "https://it.wikipedia.org/wiki?curid=4840780", "title": "You're Not Alone", "text": ""}
{"id": "4840784", "revid": "110157", "url": "https://it.wikipedia.org/wiki?curid=4840784", "title": "Ponte di Sotra", "text": "Il Ponte di Sotra \u00e8 un ponte sul Knarreviksundet, tra le citt\u00e0 di Bergen e Fjell, in Norvegia."}
{"id": "4840789", "revid": "28592", "url": "https://it.wikipedia.org/wiki?curid=4840789", "title": "Mar d'Arabia", "text": ""}
{"id": "4840791", "revid": "123410198", "url": "https://it.wikipedia.org/wiki?curid=4840791", "title": "Mi spendo tutto/Io non vivo senza te", "text": "Mi spendo tutto/Io non vivo senza te \u00e8 il ventesimo 45 giri della cantante pop Raffaella Carr\u00e0, pubblicato nel 1981 dall'etichetta discografica CBS Italiana e distribuito dalle Messaggerie Musicali di Milano.\nIl disco.\nContiene due brani provenienti dall'album \"Mi spendo tutto\" pubblicato lo stesso anno (1981).\nI pezzi sono stati rispettivamente utilizzati come sigla iniziale e finale della trasmissione televisiva \"Millemilioni\" condotta da Raffaella e andata in onda nella primavera del 1981.Entrambi i video sono disponibili sul DVD nel cofanetto \"Raffica Carr\u00e0\" del 2007.\nIl 45 giri raggiunger\u00e0 la 2\u00aa posizione nella classifica settimanale dei dischi pi\u00f9 venduti durante il 1981.\nArrangiamenti e direzione d'orchestra di Paolo Ormi.\n\"Mi spendo tutto\".\n\u00c9 il brano che d\u00e0 il titolo all'album pubblicato subito dopo.\n\u00c8 stato tradotto in spagnolo col titolo \"Que loca estoy\" (testo di Luis G\u00f3mez Escolar). Questa versione \u00e8 presente negli album per il mercato estero intitolati \"Latino\" e \"Barbara!\" corrispondenti a \"Mi spendo tutto\" pubblicato in Italia.\n\"Io non vivo senza te\".\nIntensa ballata romantica, forse tra le pi\u00f9 celebri della cantante, lato b del disco.\nDel brano esiste una versione spagnola intitolata \"Yo no se vivir sin ti\" (testo di Luis G\u00f3mez Escolar), lato b del singolo \"Pedro\" e presente nei citati album \"Latino\" e \"Barbara!\".\nNel 1994 la cantante Pamela Petrarolo ne ha inciso una cover per la terza edizione del programma \"Non \u00e8 la RAI\" (93/94), successivamente ripresa nella quarta (94/95). La seconda versione \u00e8 stata inserita nell'album omonimo di debutto della vocalist.\nTracce.\nEdizioni musicali Anteprima."}
{"id": "4840793", "revid": "1305772", "url": "https://it.wikipedia.org/wiki?curid=4840793", "title": "Restoring Force", "text": "Restoring Force \u00e8 il terzo album in studio del gruppo musicale statunitense Of Mice &amp; Men, pubblicato il 29 gennaio 2014 dalla Rise Records.\nOltre ad aver raggiungo la posizione numero 4 nella Billboard 200 con oltre 51.000 copie vendute nella sua prima settimana di uscita, il disco \u00e8 stato inserito tra i migliori 50 album rock del 2014 secondo \"Kerrang!\", alla 32\u00aa pozione.\nIl 24 febbraio 2015 \u00e8 stato ripubblicato con il titolo \"Restoring Force: Full Circle\", con l'aggiunta di tre nuovi brani e una versione acustica di \"Feels Like Forever\"."}
{"id": "4840794", "revid": "767487", "url": "https://it.wikipedia.org/wiki?curid=4840794", "title": "Merely Mrs. Stubbs", "text": "Merely Mrs. Stubbs \u00e8 un film muto del 1917 scritto, diretto e interpretato da Henry Edwards\nTrama.\nUn'ereditiera, obbedendo alle volont\u00e0 di un testamento, sposa uno strillone. Dopo la morte della madre di lui, una donna cieca, i due sposi si riconciliano e affrontano il loro futuro in comune.\nProduzione.\nIl film fu prodotto dalla Hepworth.\nDistribuzione.\nDistribuito dalla Butcher's Film Service, il film usc\u00ec nelle sale cinematografiche britanniche nel luglio 1917.\nSi pensa che sia andato distrutto nel 1924 insieme a gran parte degli altri film della Hepworth. Il produttore, in gravissime difficolt\u00e0 finanziarie, pens\u00f2 in questo modo di poter almeno recuperare l'argento dal nitrato delle pellicole."}
{"id": "4840795", "revid": "28592", "url": "https://it.wikipedia.org/wiki?curid=4840795", "title": "Ludovico di Varthema", "text": ""}
{"id": "4840797", "revid": "729019", "url": "https://it.wikipedia.org/wiki?curid=4840797", "title": "Sotra", "text": "Sotra \u00e8 un arcipelago della contea di Vestland, in Norvegia, poco a ovest di Bergen. L'isola pi\u00f9 grande \u00e8 Store Sotra, mentre la pi\u00f9 popolata \u00e8 Litlesotra. Gran parte dell'arcipelago \u00e8 parte del comune di Fjell, mentre la zona meridionale si trova nel territorio di Sund. Gli abitanti di Sotra sono circa 25.000 ed i collegamenti con la terraferma sono garantiti da alcuni ponti stradali, come il Ponte di Sotra."}
{"id": "4840798", "revid": "767487", "url": "https://it.wikipedia.org/wiki?curid=4840798", "title": "J\u016brijs Sokolovs", "text": "Caratteristiche tecniche.\nEsterno destro, pu\u00f2 giocare anche come ala sulla medesima fascia.\nCarriera.\nClub.\nVanta 23 presenze e 2 reti nelle competizioni calcistiche europee."}
{"id": "4840799", "revid": "287204", "url": "https://it.wikipedia.org/wiki?curid=4840799", "title": "Jurijs Sokolovs", "text": ""}
{"id": "4840800", "revid": "110157", "url": "https://it.wikipedia.org/wiki?curid=4840800", "title": "Ponte di Nordhordland", "text": "Il ponte di Nordhordland \u00e8 un ponte sul Salhusfjorden, tra le citt\u00e0 di Bergen e Meland, in Norvegia.\nPrende il nome dal distretto omonimo in cui si trova."}
{"id": "4840801", "revid": "597500", "url": "https://it.wikipedia.org/wiki?curid=4840801", "title": "Mappamondo di Fra Mauro", "text": "Il mappamondo di Fra Mauro \u00e8 un planisfero databile attorno al 1450 e attribuito al monaco italiano Fra Mauro. Vi \u00e8 rappresentato l'Ecumene, cio\u00e8 l'intero mondo con le tutte terre conosciute all'epoca. \u00c8 conservato presso la Biblioteca Nazionale Marciana di Venezia.\nDescrizione.\nIl grande planisfero circolare raffigura il mondo secondo le conoscenze geografiche che si avevano prima della scoperta dell'America. \u00c8 iscritto in una circonferenza di quasi 2\u00a0m di diametro, a sua volta inserita in una cornice quadrata che reca diagrammi e iscrizioni diverse. Le dimensioni dell'insieme sono di 230 x 230\u00a0cm circa. Il disegno cartografico, composto di fogli di pergamena incollati su un supporto ligneo, \u00e8 corredato da quasi 3000 iscrizioni, che comprendono non soltanto toponimi, ma anche note storiche e geografiche assai importanti per l'interpretazione dell'opera. \nAlla sua realizzazione contribu\u00ec certamente, in qualche misura, un altro cartografo veneziano, Andrea Bianco, noto per l'atlante del 1436 conservato alla Biblioteca Marciana e per la carta nautica datata Londra 1448, conservata alla Biblioteca Ambrosiana di Milano. Molteplici sono le fonti dalle quali Mauro trasse le informazioni geografiche necessarie alla realizzazione del mappamondo: la \"Geographia\" di Claudio Tolomeo, le carte che riportavano i risultati delle navigazioni portoghesi lungo le coste dell'Africa, alcuni disegni che gli erano stati affidati da religiosi africani convenuti in Italia in occasione del Concilio di Ferrara e Firenze del 1438-1439, contenenti tracce consistenti delle conoscenze geografiche degli Arabi, le notizie portate dai missionari di ritorno dall'Asia, testi celebri quali il \"Milione\" di Marco Polo o la relazione di Nicol\u00f2 de' Conti (a noi nota grazie al suo inserimento nel \"De varietate fortunae\" di Poggio Bracciolini), oppure le testimonianze, probabilmente assai numerose, di anonimi viaggiatori di ritorno a Venezia dalle loro peregrinazioni religiose o mercantili. \nL'insieme costituisce una \"summa\" straordinaria del sapere geografico dell'epoca, assai importante non solo per alcuni contenuti assai innovativi (come ad esempio quelli relativi alla geografia africana), ma anche per le particolari caratteristiche di quest'opera, che per molti aspetti rappresenta un punto di raccordo \u2014 e al tempo stesso di separazione \u2014 fra la cultura medievale e quella cultura rinascimentale.\nComposizione dell'opera.\nL'autore, il monaco camaldolese Mauro, vissuto per gran parte della sua esistenza presso il monastero di San Michele in Isola, nella laguna di Venezia, ne cur\u00f2 a lungo la composizione; ma, nonostante la desolante scarsit\u00e0 di documentazione della quale si dispone circa i modi e i tempi dell'impresa, si pu\u00f2 ritenere che la raccolta delle informazioni geografiche trasfuse poi nel disegno fosse completata verso la fine degli anni quaranta del Quattrocento. inducono infatti a tale conclusione alcuni indizi, cenni a fatti storici precisi, come, ad esempio, la menzione del figlio di Tamerlano, Shah Rukh, morto nel 1447. \n\u00c8 comunque bene sottolineare come in un'opera di tale complessit\u00e0 d'elaborazione si debba necessariamente supporre un divario cronologico tra la lunga fase dedicata alla raccolta delle informazioni geografiche, al loro vaglio critico e alla loro organizzazione, e una successiva fase, forse meno prolungata ma comunque di non breve durata, impegnata per la stesura del disegno, l'apposizione dei toponimi e delle note, la decorazione, e cos\u00ec via.\nLa relazione tra le due fasi risulta per\u00f2 alquanto incerta, soprattutto perch\u00e9 non si conosce, a dispetto delle apparenze, un dato fondamentale: a quanti mappamondi pot\u00e9 dar luogo il progetto geografico di Fra Mauro? In altre parole, il mappamondo oggi conservato alla \"Marciana\", che \u00e8 il solo testimone integrale superstite, in quale posizione si colloca all'interno di un'ipotetica serie di carte uscite dall'atelier cartografico del camaldolese?\nStando alla tradizione inaugurata da Placido Zurla, primo autorevolissimo studioso del planisfero, in principio vi erano almeno due carte; una conservata da sempre a Venezia, l'altra, commissionata al religioso dalla corona portoghese in data imprecisata, inviata nel 1459 a Lisbona, ma ben presto scomparsa: \"Ma ci\u00f2 che sovra ogn'altra sua opera il titolo di incomparabile gli procacci\u00f2, sono i due celebri Mappamondi, uno de' quali a contemplation di questa illustrissima Signoria di Venezia ei fece, che \u00e8 quello del quale trattiamo, l'altro per Alfonso V re di Portogallo\".\nQueste parole di Zurla si basano su due evidenze, o quanto meno su due fatti soltanto apparentemente, come si vedr\u00e0, incontestabili. Da un lato abbiamo infatti l'oggetto marciano, dall'altro una serie di brevi annotazioni dei registri del monastero di Murano che autenticano la commissione regia lusitana del mappamondo, e che convergono verso l'esito dell'impresa, datato al 24 aprile 1459, in tal modo attestato: \u201cDom Nichol\u00f2 nostro me \u00e0 dicto che essendo io a capitolo a Camaldoli, \u00e8 stato sald\u00e0 questa raxon a messer Stefano Trevixan per nome del dicto segnor quando per el dicto messer Stefano li fo mandato el suo mapamundi\u201d. Nell'aprile 1459 un mappamondo part\u00ec dunque da Venezia alla volta di Lisbona, ma questo solo fatto, \u00e8 bene sottolinearlo, non ci consente ancora di stabilire un rapporto certo fra l'opera inviata in Portogallo e la carta conservata alla Marciana; una volta arrivata alle sponde del Tago, la mappa destinata al re sembra infatti scomparire di colpo.\nA dire la verit\u00e0, gi\u00e0 da tempo sono state segnalate alcune \u201cprove\u201d relative alla carta \u201cportoghese\u201d di Mauro. Si tratta innanzitutto della mappa veduta nel 1494 da Hieronymus M\u00fcnzer nel castello di San Giorgio a Lisbona, allora residenza regia, e cos\u00ec brevemente descritta: \u201cSimiliter cosmographiam in maxime et bene descripta tabula deaurata cuius dyameter erat 14 palmorum\u201d.\nVari dubbi sorgono di fronte a questa identificazione. Il primo nasce dal fatto che la pratica di abbellire alcuni dettagli delle mappe con inserzioni di foglia d'oro era abbastanza comune all'epoca, soprattutto in presenza di carte di un certo pregio; la definizione di \"tabula deaurata\", ammesso che il mappamondo di Mauro possa essere cos\u00ec definito, \u00e8 perci\u00f2 assai poco denotativa, tanto pi\u00f9 che le dorature del planisfero \u2013 posta la similarit\u00e0 e comunque la derivazione di uno dall'altro del planisfero \u201cportoghese\u201d e di quello veneziano \u2013 si limitano a poche inserzioni in alcune lettere capitali e in qualche minuto elemento decorativo, sicch\u00e9 la presenza dell'oro non pu\u00f2 certo dirsi caratteristica particolarmente rilevante dell'opera.\nIn secondo luogo, M\u00fcnzer afferma che il diametro (si tratta perci\u00f2 di un mappamondo circolare) della mappa era di 14 palmi, misura che in verit\u00e0 poco si accorda con quella del mappamondo a noi noto \u2013 sempre nell'ipotesi di due mappamondi copia uno dell'altro. N\u00e9 bisogna dimenticare, al riguardo, che M\u00fcnzer era un cartografo assai esperto, non un osservatore occasionale. A tali dubbi se ne aggiunge un terzo, forse il pi\u00f9 importante: il mappamondo visto da M\u00fcnzer era conservato nella residenza regia di San Jorge per essere evidentemente esibito quale \"pi\u00e8ce de r\u00e9sistance\", per cos\u00ec dire, anche a visitatori illustri e competenti, quale appunto era il geografo e cartografo M\u00fcnzer. Non sembra perci\u00f2 pensabile che la stessa mappa, tanto prestigiosa da meritare pubblica mostra di s\u00e9, fosse ignota ai cartografi portoghesi proprio in quella seconda met\u00e0 del Quattrocento che segn\u00f2 l'epoca delle grandi esplorazioni oceaniche lusitane. Ora, se la \"bene descripta tabula\" di San Jorge fosse stata quella di Mauro, alcune sue caratteristiche particolarmente evidenti e originali (ad es., la geografia africana, in particolare quella dell'Etiopia, o la prefigurazione del Madagascar, o ancora l'inedita soluzione proposta per il corso del Nilo) avrebbero dovuto lasciare qualche traccia nella tradizione geo-cartografica portoghese dei decenni successivi, mentre, come gi\u00e0 si \u00e8 detto, non \u00e8 pervenuta alcuna traccia in tal senso.\nUna seconda mappa portoghese \u00e8 stata ancora chiamata in causa in relazione al mappamondo di Mauro, in quanto (presunto) testimone del celebre planisfero. Si tratta della carta affidata nel maggio 1487 a P\u00earo da Covilh\u00e3 e Alfonso de Paiva, emissari del re Jo\u00e3o II, in occasione della loro missione esplorativa alle terre del Prete Gianni, nell'Africa orientale, missione finalizzata alla ricerca di una rotta oceanica fra Europa e Oriente. L'episodio del 1487 \u00e8 ricordato nella relazione del viaggio alle terre del Prete Gianni \u2013 ovvero, a quel tempo, l'imperatore d'Etiopia Dawit II o Dawit III (Lebna Dengel) \u2013 dal missionario ed esploratore portoghese Francisco Alvares, il quale fu nel Corno d'Africa fra il 1520 e il 1526. La relazione fu pubblicata a Lisbona nel 1540, con il titolo di A verdadeira informa\u00e7am das terras do Preste Jo\u00e3o, e l'episodio in questione \u00e8 descritto nei termini seguenti: \u201c\u2026 &amp; que foram despachados en Satarem aos VII dias de Maio do anno de mil &amp; quatro centos &amp; oitenta &amp; sete annos, presente el Rey dom Manuel sendo duque, &amp; que lhes deram huma carta de marear tirada de Mapamundo, &amp; que foram aho fazer desta carta ho licen\u00e7iado Cal\u00e7adilha que he bispo de Viseu, &amp; ho doutor mestre Rodrigo morador ahas pedras negras, &amp; ho doutor mestre Moyses a este tempo iudeu, &amp; que fora feita esta carta en casa de P\u00earo d'Alca\u00e7ova\u201d.\nNel primo volume della celebre raccolta \"Navigationi et viaggi\" di Giambattista Ramusio, pubblicato nel 1550, vi \u00e8 la traduzione italiana della relazione di Alvares, data alle stampe con il titolo \"Viaggio fatto nella Etiopia\", la quale tuttavia riporta un testo leggermente diverso da quello dell'edizione portoghese: \u201cE cos\u00ec del 1487, alli VII di maggio, furono spacciati tutti due in Santo Arren, essendovi presente sempre il re don Emanuel, che allora era duca, e gli diedero una carta da navigare copiata da un napamondo [sic], al far della quale v'intervennero il licenziato Calzadiglia, che \u00e8 vescovo di Viseo, e il dottore maestro Rodrico, abitante alle Pietre Nere, e il dottore maestro Moyse, che a quel tempo era giudeo: e fu fatta tutta questa opera molto secretamente in casa di Pietro di Alcazova, e tutti i sopradetti dimostrarono lor meglio che seppero come se avessero a governare per andare a trovar li paesi donde venivano le spezierie, e di passare anco un di loro nell'Etiopia a vedere il paese del Prete Ianni, e se nei suoi mari fusse notizia alcuna che si possa passare ne' mari di ponente, perch\u00e9 li detti dottori dicevano averne trovata non so che memoria\u201d.\nLe differenze tra le due versioni si spiegano con il fatto che Ramusio compose il proprio testo avendo sotto gli occhi da una parte l'edizione a stampa del 1540, e dall'altra una versione manoscritta non pervenuta. Ma tutto ci\u00f2 riveste un'importanza relativa ai fini della presente indagine. Quel che pi\u00f9 interessa qui \u00e8 invece una terza testimonianza relativa a questo episodio, che si deve allo storico Fern\u00e3o Lopez de Castanheda (1500 ca.\u2013 1559). Questi diede alle stampe, nel 1551, il primo degli otto volumi della sua \"Hist\u00f3ria do descobrimento e conquista da \u00cdndia pelos Portugueses\", nel quale si narra come il re Jo\u00e3o II, contemporaneamente alla spedizione oceanica di Bartolomeu Dias, decise di tentare di raggiungere il regno di Prete Gianni \u2013 trampolino di lancio verso l'India e le fonti delle spezie \u2013 anche per terra, incaricando di ci\u00f2 P\u00earo da Covilh\u00e3 e Alfonso de Paiva.\nEssi partirono appunto da Lisbona nel maggio 1487, e in questo modo Castanheda descrive la loro missione: \u201c\u2026 como el Rey tinha muytos grandes desejos de descobrir ho Preste Jo\u00e3o das Indias pera ho conecer por amigo, &amp; por sua causa ter entrada na India, determinou de mandar descobrir por terra\u2026 E pera este descobrimento da terra escolheo hum criado seu que avia nome Afonso de Payva natural de Castelo Branco, &amp; outro chamado Pero de Covilhaam, natural de huma vila deste nome: et a este disse em segredo que esperava dele hum grande servi\u00e7o\u2026 E ho em que queria que ho servisse, era irem ele &amp; Afonso de Payva descobrir &amp; saber do Preste Io\u00e3o, et onde achav\u00e3o a canela &amp; a especiaria que ya da India a Veneza por terra de mouros\u2026 &amp; for\u00e3o ambos despachados em Santarem aos sete dias de Mayo, de mil &amp; CCCCLXXXVII, per ante al Rey Dom Manuel que ent\u00e3o era duque de Beja; et deulhes el Rey huma carta de marear que fora tirada de hum Mapamundi, per que posessem nela os lugares do Senhorio do preste, &amp; assi o caminho por onde fossem\u201d.\nCi\u00f2 che risulta \u00e8 quindi che i due esploratori disponevano di una carta nautica (\u201ccarta de marear\u201d) tratta da una \"mapamundi\", e su tale carta essi dovevano apporre (\u201cposessem nela\u201d) i luoghi soggetti al Prete Gianni e il cammino per raggiungerli. Tali parole sembrano individuare una carta sostanzialmente priva, o quanto meno assai povera di indicazioni relative alla topografia delle regioni etiopiche \u2013 e non per niente lo scopo dichiarato dell'affidamento a Covilh\u00e3 e Paiva della carta era proprio quello di riempire quella carta di \u201clugares\u201d (luoghi) e di percorsi (\u201ccaminho\u201d). Ebbene, pare assai difficile che una carta di tal genere possa avere avuto quale modello la carta di Mauro, in quanto quest'ultima \u00e8 specialmente ricca di toponimi e di altre informazioni geografiche, pi\u00f9 spesso di prima mano, proprio nelle regioni etiopiche dell'Africa: i territori dell'Africa orientale di Mauro \u2013 comprendendo in questa le regioni del Corno d\u2019Africa: odierne Eritrea, Etiopia, Somalia e Gibuti \u2013 contengono infatti 116 toponimi e note, dei quali ben 91 si trovano in Etiopia; tale cifra costituisce un quinto di tutti i toponimi africani presenti nella mappa, a fronte del fatto che quei territori rappresentano soltanto un quindicesimo della superficie dell'intero continente \u2013 e anche un rapido riscontro visivo rivela lo speciale addensarsi di notazioni geografiche proprio di quell'area. Un modello tanto ricco di indicazioni avrebbe certamente costituito una traccia utilissima per i due esploratori portoghesi, i quali si dovettero invece accontentare, a quanto sembra, di una carta assai laconica.\nCi\u00f2 accadeva nel 1487, ma un altro piccolo indizio, pi\u00f9 tardo, sembra andare nella medesima direzione. La gi\u00e0 citata relazione di Francisco Alvares, capitolo quinto, narra che nel 1520 alcuni doni furono presentati al Prete Gianni, fra i quali un napamondo (sic). Quattro anni dopo, nel 1524, il Prete restitu\u00ec ai portoghesi il mappamondo ricevuto in dono, affinch\u00e9 vi aggiungessero i nomi dei diversi luoghi e regni anche in lingua \u201cabissina\u201d; essi si misero allora all'opera sotto la dettatura di un interprete per quella che viene descritta come una trascrizione fonetica dei nomi europei in lingua etiopica \u2013 verosimilmente, in ge\u2018ez. La carta, cos\u00ec trattata, torn\u00f2 all'imperatore, il quale volle sapere come mai i vari regni d'Europa fossero tanto piccoli, ottenendo in cambio questa risposta: \u201cA questo gli rispose l'ambasciadore che sua Altezza era ingannata o mal informata, e che s'alcuno gli aveva detto questo non gli aveva detto la verit\u00e0, e che, se per vedere il napamondo s'aveva immaginato questo, non prendeva la vera cognizione delle terre, perch\u00e9 Portogallo e Spagna stanno nel napamondo come cose da tutti conosciute e non come necessarie da saperle, e per questo erano poste in picciolo spazio con un nome solo, come anche Venezia, Gierusalem e Roma; ma che guardasse la sua Etiopia, la quale, per esser cosa non conosciuta, era posta in grande spazio, piena tutta di montagne, di fiumi, di lioni, d'elefanti e d'altri animali, n\u00e9 vi \u00e8 scritto nome di citt\u00e0 n\u00e9 di castelli\u2026\u201d.\nDa questa testimonianza sembrerebbe che alla data del 1520 i territori etiopici fossero ancora considerati cosa non conosciuta, e di conseguenza la carta che li rappresentava non riportasse toponimi. Tale attestazione mette in dubbio la possibilit\u00e0 che la carta di Mauro fosse stata vista dai geografi e dai cartografi portoghesi; in caso contrario una spedizione ufficiale, voluta direttamente dalla corona, avrebbe quanto meno provveduto a fornire agli esploratori tutte le informazioni disponibili sui territori che si accingeva ad esplorare, soprattutto se fosse stata disponibile una mappa che, al pari di quella di Mauro, dava una descrizione quanto mai particolareggiata di quelle regioni.\nSi pu\u00f2 allora dire, a conclusione di questo excursus intorno alle due presunte \u201cprove\u201d relative al mappamondo \u201cportoghese\u201d, che esse non sono in grado di fondare alcuna certezza, e che anzi quei due documenti ingenerano pi\u00f9 dubbi di quanti non ne risolvano. Ma non \u00e8 in discussione, qui, soltanto l'assenza di attestazioni dalle quali risulti in qualche modo l'arrivo dell'opera a Lisbona, entrata cos\u00ec a far parte del patrimonio della corona, e la sua destinazione provvisoria o finale; la mancanza di simili testimoni non \u00e8 di per s\u00e9 decisiva. La questione ineludibile riguarda invece il silenzio completo da parte degli autori lusitani successivi, e in particolare da parte dei cartografi e dei geografi, le cui carte sembrano del tutto ignare della lezione di Mauro. Il significato di un simile silenzio pu\u00f2 essere meglio compreso se si pensa alle tante tracce dell'opera di Mauro riscontrabili nei lavori cartografici di alcuni grandi autori cinquecenteschi non lusitani. \u00c8 il caso, ad esempio, di Giacomo Gastaldi e Paolo Forlani, nella loro carta dell'Asia, e in particolare nella definizione della geografia delle isole maggiori dell'Oceano Indiano; \u00e8 ancora il caso di alcuni errori assai caratteristici della carta di Mauro che si ritrovano svolti nella carta intitolata \"Asia ex magna orbis terrae descriptione Gerardi Mercatoris desumpta\", pubblicata dal figlio del Mercatore nel 1595.\nNel contempo, \u00e8 assai sorprendente che della commissione reale \u2013 la quale di tanto prestigio avrebbe certamente arricchito il nome del monastero di San Michele nonch\u00e9 quello dell'intero ordine camaldolese, e che perci\u00f2 avrebbe avuto tutti i motivi di esser fatta conoscere \u2013 non vi sia cenno alcuno nelle testimonianze di alcuni osservatori eccellenti, i quali ebbero occasione non soltanto di visitare San Michele e di vedere il mappamondo, ma anche di scriverne diffusamente. \u00c8 il caso di Felix Fabri, domenicano zurighese che fu a Venezia nel maggio 1483; \u00e8 il caso della miscellanea geografica del veneziano Alessandro Zorzi, composta tra il 1519 e il 1524 avendo certamente sotto gli occhi la carta di Mauro; \u00e8 il caso, soprattutto, di Giambattista Ramusio, il quale nella sua celebre \"Dichiarazione\" (1559), che a lungo tratta del planisfero e delle presunte \u201ccarte cinesi\u201d dalle quali quest'ultimo sarebbe stato copiato, non dedica una sola parola all'esemplare \u201cportoghese\u201d dell'opera o alla commissione regia della stessa16. Anche in questo caso, fatte le debite distinzioni, e per quel che pu\u00f2 valere un argomento \"ex silentio\", appare istruttivo un confronto: la commissione dei due grandi globi destinati a Luigi XIV di Francia costitu\u00ec per il minorita Vincenzo Coronelli un atout formidabile, che egli spese senza risparmio in ogni momento della sua brillante carriera di editore e cartografo.\nLa narrazione di Zurla \u00e8 dunque all'origine di una fortunatissima quanto indimostrata \"vulgata\" storiografica la quale, mentre ripete da tempo che il planisfero di Venezia \u00e8 copia di quello di Lisbona, non si \u00e8 in realt\u00e0 mai interrogata sull'effettiva relazione fra le due opere. Gli argomenti fin qui addotti, ovvero le presunte \u201cprove\u201d della presenza della mappa in Portogallo dopo il 1459, non contribuiscono in alcun modo a chiarire tale relazione, e anzi incrinano diverse certezze circa la presenza della carta di Mauro in terra lusitana. Tali considerazioni e tali dubbi hanno poco per volta indotto chi scrive a ricercare risposte alternative a quelle finora date \u2013 nonch\u00e9 a quelle rimaste finora inevase \u2013 risposte che si traducono nell'ipotesi dell'esistenza ab origine di un solo mappamondo, quello ancora oggi conservato a Venezia. Tale ipotesi \u2013 finora non indagata, per quanto risulta, da altri studiosi \u2013 non \u00e8 mai stata formulata in pubblico, ed \u00e8 stata espressa soltanto in occasione di alcune conversazioni private; la si presenta qui formalmente per la prima volta.\nPrima di proseguire in tale direzione, \u00e8 tuttavia necessario liberare la scena da uno scomodo ma assai sospetto testimone. Alcuni autori hanno infatti recentemente rimesso in evidenza un documento della cancelleria regia lusitana, segnalato gi\u00e0 nel 1935, nel quale, alla data del 3 febbraio 1462, si fa menzione di un pagamento relativo al mappamondo composto a Venezia. Il documento costituirebbe per l'appunto la prova, secondo questi autori, che a quella data il planisfero \u201cportoghese\u201d si trovava effettivamente in Portogallo, e che perci\u00f2 i mappamondi erano indubitabilmente due, quello veneziano oggi conservato alla Marciana e quello di Lisbona; in base a tale presunta evidenza, essi dichiarano inammissibile ogni eventuale ipotesi che affermi le due carte essere in realt\u00e0 la stessa carta, ovvero che il mappamondo di Mauro sia stato fin dal principio uno e uno soltanto. In che cosa consiste tale documento? Si tratta di una serie di registrazioni contabili (\u201ccarta de quita\u00e7\u00e3m\u201d) della cancelleria di Alfonso V datate appunto 1462 ma riferite a somme che Jo\u00e3o Fernandes da Silveira20, al servizio della corte di Lisbona, \u201c\u2026 per nosso mandado rre\u00e7ebeo e rrecadou e despemdeo em corte de Roma, homde esteve por nosso servi\u00e7o aos anos pasados de 1456-1460\u201d.\nLa prima osservazione \u00e8 che il documento, pur datato 1462, si riferisce a spese effettuate dal Silveira nel periodo 1456-60, la qual cosa esclude gi\u00e0, di per s\u00e9, che l'anno 1462 possa essere inteso tout court quale riferimento per la datazione della presenza dell'opera in Portogallo. Si tratta perci\u00f2 di un documento retroattivo, per cos\u00ec dire, redatto con lo scopo esplicito di evitare ogni qualsiasi rivendicazione di credito da parte di famigliari ed eredi del Silveira: \u201cE, porquanto nos deu de todos os dictos djnheiros e coussas que asi conprou b\u00f5oa conta com entrega, que em nehuma coussa nos nom ficou devedor, ho damos de todo por quite e liure, deste dia pera todo ssenpre, elle e sseus beens e herdeiros, que nunca jamais em alguum tempo por as dictas coussas nem pora cada huma dellas possam mais ser demandados nem chamados a comtos nem fora delles, pera mais averem de dar comta nem rrecado, porquanto ja deu, como dicto he\u201d.\nLa carta \u00e8 strutturata nel modo seguente: sono dapprima elencate, tutte insieme, le somme messe a disposizione del diplomatico con diverse lettere di cambio; sono quindi descritte tutte le spese sostenute dallo stesso, per un ammontare complessivo di 13.494 ducati, senza indicazione alcuna della data nella quale ciascuna spesa fu effettuata. Fra tali spese figurano pagamenti per il mantenimento di alcuni cavalieri ed altri fiduciari della corte, per la sartoria (2.450 ducati), per la stesura e la spedizione di lettere destinate al vescovo di Guarda (582 ducati), al monastero di Batalha (86 ducati) e a quello di Alcoba\u00e7a (400 ducati), per l'accensione di una lampada votiva in Gerusalemme (15 ducati), per alcuni corrieri postali (193 ducati), per un carico di polvere da sparo (493 ducati) e, finalmente, per il mappamondo di Mauro (30 ducati e \u00be): \u201cE deu e despemdeo trimta ducados tres quartos aos pyntores que pyntarom o papa (sic) mundo em Veneza; e esto por sse nom perder o que ja em elle era fecto\u201d.\nConsiderata l'importanza di questa breve nota al fine di delineare meglio i contorni dell'intera vicenda, \u00e8 pi\u00f9 che mai necessario esaminarne il testo con attenzione. La frase pu\u00f2 tradursi alla lettera nel modo seguente: \u201cdiede e spese trenta ducati e tre quarti per i pittori che dipinsero il mappamondo a Venezia; e ci\u00f2 per non perdere quanto in esso era gi\u00e0 fatto\u201d. Innanzitutto, va osservato che il nome di Mauro non vi compare; il riferimento \u00e8 piuttosto a certi \u201cpintores\u201d, ed \u00e8 noto come l'esecuzione dell'opera avesse coinvolto gi\u00e0 negli anni 1457-59 diversi pentori, oltre a uno scriptor e un maistro. In secondo luogo, quando vi si dice che il rischio era di perdere ci\u00f2 che nel mappamondo (\u201cem elle\u201d) era gi\u00e0 stato fatto (\u201cja era fecto\u201d), pare evidente che si stia parlando di un lavoro che attende di essere portato a compimento: la somma versata doveva perci\u00f2 garantire il proseguimento e magari il completamento dell'opera da parte dei pentori veneziani.\nIn altre parole, il mappamondo di cui alla nota d'archivio non aveva ancora preso la strada di Lisbona. La controprova di ci\u00f2 \u00e8 lampante: se il mappamondo si fosse gi\u00e0 trovato a Lisbona, quale rischio di perdita avrebbe potuto ragionevolmente correre? Appare perci\u00f2 pressoch\u00e9 certa l'ipotesi che il documento, pur datato 1462, si riferisca a fatti accaduti ben prima di quella data, e precisamente all'esecuzione dell'opera degli anni 1457-59. Il libro contabile del monastero di San Michele registra infatti diverse entrate di denari versati per nome del Signor de Portogal nel periodo 1457-59, e la nota del 1462 non sarebbe in tal caso altro che l'attestazione di un pagamento \u2013 probabilmente a saldo, considerato l'ammontare piuttosto esiguo della somma a fronte delle altre spese elencate \u2013 avvenuto in un periodo precedente.\n\u00c8 a questo punto chiaro come le diverse testimonianze fin qui esaminate non possano servire efficacemente da supporto alla tradizione del mappamondo \u201cportoghese\u201d, e anzi come l'intera questione abbisogni di soluzioni diverse da quelle finora accettate. Nelle pagine che seguono si cercher\u00e0 perci\u00f2 di dar conto del prosieguo di questa vicenda mai del tutto chiarita. Ci\u00f2 che si pu\u00f2 comunque affermare fin d'ora \u00e8 che il documento del 1462, che alcuni vorrebbero essere prova della presenza del mappamondo in terra portoghese a tale data, testimonia semmai, a ben guardarlo, il contrario.\nIn parallelo, non si \u00e8 in presenza di nessun altro indizio, di nessun'altra traccia e soprattutto di nessun'altra prova sulla quale fondare quella che si sta rivelando, nella controluce della presente analisi, una tradizione da ridiscutere. E soprattutto non si dispone di prove attestanti la presenza del mappamondo in terra portoghese dopo la sua partenza da Venezia. Anche ammettendo per ipotesi che la carta fosse tenuta nascosta, che fosse cio\u00e8 segretata a causa di alcune informazioni particolarmente sensibili riguardanti in particolare la circumnavigabilit\u00e0 dell'Africa \u2014 informazioni che la volont\u00e0 politica prefer\u00ec non divulgare \u2014 rimane l'evidenza che neppure uno fra gli autori lusitani dei secoli seguenti, a segreti ormai \u201cscaduti\u201d, abbia mai accennato a Mauro e alla sua carta, la quale conteneva particolari che sarebbero stati di grandissimo interesse per qualsiasi cartografo del tempo \u2013 come dimostra la citazione di alcuni di quei particolari nelle gi\u00e0 accennate carte, ad esempio, di Gastaldi e Mercatore. Un simile tombale silenzio appare quanto mai insolito, a dir poco. \u00c8 perci\u00f2 pi\u00f9 che lecito il sospetto che la narrazione di Zurla \u2013 e di tutti coloro che lo hanno sempre fedelmente seguito \u2013 non abbia riscontro nell'effettivo svolgimento dei fatti. Quale possa essere stato il destino del planisfero \u201cportoghese\u201d lo vedremo tra breve, alla luce di alcune particolari considerazioni.\nLa narrazione dello Zurla \u2014 che inaugur\u00f2 la tradizione dei due mappamondi, quello veneziano e quello \u201cportoghese\u201d \u2014 va dunque riesaminata alla luce delle considerazioni fin qui fatte; egli, riprendendo una notizia riportata da Antonio Galv\u00e3o nel suo \"Tratado\", cerc\u00f2 anche di stabilire un nesso tra fatti e circostanze effettivamente poco compatibili con la cronologia del mappamondo veneziano \u2013 anche se, a dire il vero, Zurla non fece dapprincipio altro che sviluppare un'affermazione originariamente fatta da Marco Foscarini nella sua Letteratura veneziana: \u201cnon rimane pi\u00f9 dubbio che il mappamondo esistente nella badia de' Benedettini d'Alcobaza, riferito da Antonio Galvano sul rapporto di Francesco di Sousa Tauvarez che lo vide nel 1528, non sia quello fatto da fr. Mauro e di qua mandato in Portogallo\u201d.\nZurla si appoggi\u00f2 nel modo seguente a questa presunta certezza del Foscarini, ribadendo con forza, nonostante l'esito infruttuoso delle sue ricerche, l'\u201dantica esistenza\u201d in terra lusitana del mappamondo di Mauro: \u201cChe ne sia di presente di tal Mappamondo col\u00e0 recato, nulla di certo asserir possiamo per la variet\u00e0 delle relazioni sulla sua esistenza attuale da noi avute, anche verbalmente, da eruditi viaggiatori di varie nazioni da noi interrogati, e solo ci fu confermata l'antica sua esistenza\u2026 Nemmeno da apposite ricerche fatte far non ha guari presso dotte persone in Lisbona, si \u00e8 potuto averne la bramata locale notizia. Peraltro il sullodato Foscarini, ivi, tiene per fermo che tal Mappamondo sia quel desso che come accenna il citato Galvano subito dopo il sopra allegato testo, l'Infante D. Fernando mostrato avea nel 1528 a Francesco di Souza Tavares, e che si era trovato nell'archivio d'Alcobaza, e che si era fatto erano pi\u00f9 di 120 anni, e conteneva tutta la navigazione dell'India, con il capo di Buona Speranza, come le presenti. Difatti qual miglior carta potea mostrare D. Fernando esprimente a meraviglia tali susseguenti scoperte?\u201d.\nIl riferimento riguarda il passo seguente del \"Tratado\" di Galv\u00e3o: \u201cNo anno de 1428 diz que foy o Infante dom Pedro a Inglaterra, Fran\u00e7a, Alemanha a casa sancta, &amp; a outras de aquella banda, tornou por Italia, esteve em Roma, &amp; Veneza, trouxe de l\u00e1 hum Mapamundo que tinha todo ambito da terra, &amp; o estreito do Magalh\u00e3es se chamaua, Cola do dragam, o cabo de Boa esperan\u00e7a, frunteira de Africa, &amp; que deste padram se ajudara ho Infante dom Anrrique em seu descobrimento. Francisco de Sousa Tavarez me disse que no anno de 1528 ho Infante dom Fernando lhe amostrara huma Mapa que se achara no cartorio d'Alcoba\u00e7a que avia mais de cento &amp; vinte annos que era feito, o qual tinha toda navega\u00e7am da India, com ho cabo de Boa esperan\u00e7a, como as dagora, se assi he isto, ja em tempo passado era tanto como agoro ou mais descuberto\u201d.\nSi pu\u00f2 ] che mentre Galv\u00e3o si limita a suggerire una possibile relazione, e forse un'identit\u00e0, tra la carta portata nel 1428 da Dom Pedro di ritorno da Venezia e quella vista ad Alcoba\u00e7a da Francisco de Souza nel 1528, Zurla si spinge molto pi\u00f9 in l\u00e0, e afferma la carta del 1528 altro non essere che il mappamondo di Mauro, giustificando poi in qualche modo un divario temporale apparentemente incongruo. In realt\u00e0, se \u00e8 vero che non si pu\u00f2 dare troppa importanza al dato dei 120 anni, in quanto potrebbe trattarsi di un'indicazione riferita a un avvenimento del passato del quale la memoria non era pi\u00f9, nel 1528, del tutto padrona, bisogna ricordare che diversi decenni prima della composizione del mappamondo di Mauro erano gi\u00e0 in circolazione cartografie che si adattano perfettamente alla descrizione del mapamundo di Alcoba\u00e7a data da Galv\u00e3o. Si pensi ad esempio al planisfero nautico di Albertin di Virga, eseguito a Venezia verso il 1410 o a quello che compare nell'Atlante Mediceo, anch'esso del principio del XV secolo; ambedue queste carte \u2014 quasi certamente non note allo Zurla \u2014 illustrano infatti la circumnavigabilit\u00e0 dell'Africa, ipotesi geografica che doveva risultare particolarmente interessante agli occhi dei portoghesi; tali carte testimoniano della diffusione di ipotesi e conoscenze geografiche nuove ben prima che Mauro componesse la propria. Nessuna certezza, perci\u00f2, ci consente di identificare la carta di Alcoba\u00e7a con il planisfero del camaldolese.\nLa repentina scomparsa dalla scena della carta \u201cportoghese\u201d lascia tuttavia alquanto sconcertati; l'improvviso svanire di ogni traccia culturale (letteraria, geografica e cartografica), di ogni possibile documento o testimonianza, contemporanei o posteriori, riguardanti in maniera diretta o indiretta il grande mappamondo eseguito per volere del re, sembra troppo netto per poterlo accettare senza una qualche spiegazione. Nel tentativo di ricostruire l'effettivo svolgimento dei fatti, sar\u00e0 perci\u00f2 opportuno verificare la tenuta di due ipotesi alternative, sullo sfondo di due diversi scenari.\nIl primo scenario \u00e8 quello che, facendo un passo indietro, ammette l'esistenza di due mappamondi. L'ipotesi prevede che un planisfero fosse inviato a Lisbona nel 1459, e se ne perse subito la traccia, mentre l'altro fu sempre conservato a Venezia.\nQuest'ultimo reca, incisa sul verso ligneo, la data 26 agosto 1460 quale termine per il compimento dell'opera; questa data viene generalmente, e con ogni probabilit\u00e0 correttamente, riferita al compimento dell'intero manufatto del quale il mappamondo vero e proprio \u00e8 soltanto una parte, ovvero disco centrale, cornici, supporti diversi e mobile contenitore. Stando alla documentazione pervenuta e ad alcuni elementi interni all'opera, si pu\u00f2 inoltre affermare che le (eventuali) due carte furono composte nel decennio 1448-59, sulla base di alcuni disegni preparat\u00f4ri; in particolare, i registri contabili del monastero riportano spese di colori e altri materiali \u201cper formar mappamondi\u201d sia alla fine degli anni '40 che alla fine degli anni '50.\nNel corso del decennio, e comunque entro il 1460, la carta veneziana fu quindi portata a un esito monumentale in quanto testimonianza assoluta dell'eccellenza del monastero, mentre la seconda carta prendeva la strada di Lisbona. Se questa ipotesi \u2014 che vuole due mappamondi eseguiti pi\u00f9 o meno in parallelo nell'arco di quel decennio \u2014 fosse valida, resterebbe tuttavia da spiegare come mai il solo superstite, la carta veneziana, contenga tanti e tanto vistosi errori. E qui occorre prendere in esame alcuni dettagli geografici per come sono svolti nella carta di Mauro.\nNella delineazione dell'Asia si riscontra infatti un macroscopico \"misplacement\", che coinvolge le regioni comprese fra il fiume Indo e il Gange, ovvero regioni la cui conoscenza geografica e idrografica era al tempo di Mauro piuttosto consolidata nelle sue linee generali. I due grandi fiumi, e i territori e le citt\u00e0 ad essi contigui, appaiono spostati verso est, mentre un terzo fiume \u00e8 posto nel mezzo tra i due. Un'ampia porzione del continente asiatico \u00e8 cos\u00ec descritta in modo vistosamente erroneo, e come in un gigantesco puzzle mal composto l'India appare essere situata a Ovest dell'Indo anzich\u00e9 a Est, con la conseguenza che l'assetto dell'intera area risulta assai scombinato. L'errore non \u00e8 di poco conto, se si pensa che le posizioni di Indo e Gange e dei territori circostanti erano state correttamente descritte da numerosi autori classici e post-classici che Mauro nomina e cita a ogni istante.\nMa non \u00e8 tutto. Nelle regioni dell'Asia centrale il fiume \"Ocus\" (Amu Darya) \u00e8 infatti collocato a nord dello \"Iaxartes\" (Sir Darya) anzich\u00e9 a sud, e anche questo errore contraddice le conoscenze geografiche largamente disponibili al tempo del Camaldolese. E ancora: diverse localit\u00e0 situate sulla costa dell'odierno Oman (Arabia meridionale) sono invece segnate lungo la costa orientale del Golfo Persico, nell'odierno Iran.\nNon si tratta, come si vede, di dettagli trascurabili bens\u00ec, soprattutto nel primo macroscopico caso, di errori grossolani che inficiano la credibilit\u00e0 (geografica) e l'autorit\u00e0 dell'intera opera, nonch\u00e9 quelle del suo autore. Non si pu\u00f2 non domandarsi come ci\u00f2 possa essere avvenuto, anche perch\u00e9 la risposta non appare evidente a un primo sguardo. Si pensi infatti alla lunga preparazione dell'opera, alla consultazione di innumerevoli fonti letterarie e cartografiche (a cominciare da quel Tolomeo che Mauro dimostra di aver frequentato in lungo e in largo), al vaglio critico delle opinioni lungamente stratificate nella tradizione storica e letteraria; si pensi all'ambizioso progetto di un'opera per davvero totale, capace cio\u00e8 di riassumere in se stessa il meglio del sapere del tempo, e fremente di dichiarata ambizione di rinnovarlo, quel sapere, con l'apporto di nuove e inedite notizie. Si pensi infine ai mesi, agli anni trascorsi ad accumulare informazioni e a cercarle di trasformarle in un'immagine coerente, capace di dare nuova e pi\u00f9 adeguata fisionomia alla figura del mondo. Ebbene, come \u00e8 possibile che una preparazione tanto lunga e accurata possa essere sfociata in un simile accumulo di imprecisioni e di madornali errori? Si pu\u00f2 davvero credere che Mauro possa aver dato il proprio imprimatur a un'opera tanto imperfetta dopo averci lavorato per anni e anni?\nLa ricostruzione dei fatti eventualmente accaduti si trova cos\u00ec a questo punto davanti a un'\"impasse\", a un vicolo apparentemente cieco. Non potendosi ammettere che l'autore abbia dato licenza a tanto errare, si dovr\u00e0 per forza di cose supporre che, se due furono le carte, l'esecuzione del solo testimonio a noi noto, la carta marciana, sia avvenuta in qualche significativa misura al di fuori del suo controllo. Circostanza, questa, tutt'altro che difficile a immaginarsi; \u00e8 sufficiente evocare una qualsiasi non passeggera infermit\u00e0 da un lato, e la necessit\u00e0 di rispettare i termini di una prestigiosa ma impegnativa commessa dall'altro, ed ecco apparire nei registri di casa camaldolese, a soccorso dell'impresa, i nomi di due personaggi perfettamente adatti alla necessit\u00e0 del momento e ai ruoli rispettivamente richiesti.\nAndrea Bianco, marinaio e cartografo di vaglia \u2014 ma certamente non uomo di studi, bens\u00ec uomo di mare abile nella composizione cartografica \u2014 che appone quasi la propria firma al rifacimento, o meglio al rammodernamento della costa atlantica dell'Africa, gemella qui, nel profilo e nella toponomastica, della ben nota carta dello stesso Bianco eseguita a Londra nel 1448. E ancora, nel ruolo di coordinatore dell'opera, Francesco da Cherso, presente in San Michele di Murano fin dal 1433, e perci\u00f2 ben adatto a fare le veci del confratello, che si trovava impedito dal condurre a termine il non eludibile impegno assunto con la corona portoghese.\nL'ipotesi di un'errata copiatura dei disegni parziali dell'opera da parte di scriptori e pentori ingaggiati alla bisogna assume dunque, in tali travagliate circostanze, tutt'altro rilievo, e mette al tempo stesso Mauro al riparo da critiche difficilmente argomentabili. Il libro delle entrate e delle uscite di San Michele di Murano testimonia infatti senza possibilit\u00e0 di dubbio che gli interventi di Andrea Bianco e Francesco da Cherso, registrati fra il 1457 e il 1459, erano finalizzati alla composizione della carta portoghese. Ma sono proprio quegli errori, tanto importanti e tanto caratteristici, a imporre la necessit\u00e0 di un altro scenario, nel quale le diverse questioni chiamate in causa, le apparenti contraddizioni nonch\u00e9 la mancanza di documenti che possano in qualche maniera accreditare la presenza del mappamondo a Lisbona dopo il 1459 trovino soluzione e risposta. In questo secondo scenario l'ipotesi di partenza \u00e8 che non vi furono mai due mappamondi, bens\u00ec soltanto uno. E i fatti si dovettero svolgere nel modo seguente.\nIn qualche momento degli anni '40, o forse anche prima, Fra Mauro riceve la commessa del mappamondo dalla corona portoghese. Che si trattasse di Dom Pedro, come vogliono alcuni, o di Alfonso V, come pretendono i pi\u00f9, non \u00e8 questione alla quale si possa facilmente rispondere. Baster\u00e0 ricordare che Pedro era stato ospite della Serenissima nel 1428, e che questa gli aveva inviato in dono una copia del \"Milione\" qualche tempo pi\u00f9 tardi. Il regno di Pedro cess\u00f2 nel 1449, ma in quell'anno Mauro era gi\u00e0 intento a \u201cformar mappamondi\u201d nel monastero veneziano di San Michele, particolare questo che potrebbe forse avvalorare l'attribuzione a Pedro della commissione originaria.\nIn questa prospettiva, il lavoro cartografico di Mauro dovette per\u00f2 subire un'interruzione non momentanea. La riprova di ci\u00f2 sarebbe nelle vistose e anche un po' maldestre correzioni apportate, soprattutto lungo la costa atlantica dell'Africa, che aggiornano la morfologia di quella costa in un modo assai simile a quello che si pu\u00f2 riscontrare nella citata carta nautica di Andrea Bianco (Londra 1448). I registri dell'ordine riportano, come si \u00e8 visto, il nome di Bianco, che tuttavia compare soltanto alla data 1459, ovvero in corrispondenza delle ultimissime fasi del completamento dell'opera. Il cartografo, il cui ultimo lavoro noto \u00e8 appunto la carta londinese, avrebbe perci\u00f2 aggiornato in quell'ultimo scorcio di tempo il profilo originario della costa africana sovrapponendovi quello della propria carta.\nDopo un primo abbozzo del mappamondo, presumibilmente segu\u00ec un periodo di inattivit\u00e0, sulle cui cause non \u00e8 possibile affermare alcunch\u00e9 di preciso \u2014 ma ebbe forse inizio con la morte di Dom Pedro, avvenuta nella battaglia di Alfarrobeira del 20 maggio 1449. L'interruzione sarebbe perci\u00f2 conseguente alla scomparsa del primo committente \u2014 e forse al venir meno dei finanziamenti. \u00c8 assai probabile che quel primo tentativo non arrivasse a compimento: se cos\u00ec fosse stato, sarebbe stata infatti prodotta una carta realizzata sotto il pieno controllo dell'autore, e perci\u00f2, ragionevolmente, priva di errori. Ma una carta cos\u00ec non \u00e8 mai esistita.\nIl lavoro al mappamondo riprese qualche tempo pi\u00f9 tardi, forse per rinnovata sollecitazione della corona portoghese, memore di quella commessa. Siamo ormai nel 1457, stando al libro delle entrate e delle uscite pi\u00f9 volte citato. Ma interviene a questo punto una qualche infermit\u00e0, che impedisce a Mauro di proseguire nell'opera \u2014 egli mor\u00ec, secondo l'opinione generalmente accettata, nel 1459 \u2014 e costringe i monaci di San Michele a ricorrere all'aiuto di Andrea Bianco e di altri scriptori e pentori assoldati alla bisogna e coordinati dal confratello Francesco da Cherso.\nIl mappamondo fu cos\u00ec ultimato, ma l'imperizia degli esecutori e la mancanza di un vero controllo da parte dell'autore, impossibilitato a farlo, introdusse in alcune parti, e specie nell'Asia, i grossolani errori ai quali si \u00e8 accennato. L'opera imperfetta, ma terminata, pot\u00e9 dunque partire alla volta di Lisbona, cos\u00ec che l'impegno assunto a suo tempo potesse dirsi rispettato. Ma i gravi difetti geografici e cartografici precedentemente illustrati non sfuggirono agli esperti navigatori e geografi portoghesi, con la conseguenza qui ipotizzata che il mappamondo non fu bene accetto, e venne forse rinviato al mittente.\nDella delusione provocata a corte dall'arrivo a Lisbona del mappamondo ha del resto fatto cenno gi\u00e0 nel 1935, pur senza rinviare ad alcuna evidenza documentale, un grande esperto di tali questioni, Armando Cortes\u00e3o. Cos\u00ec, una volta tornata nella casa madre, morto ormai Fra Mauro, nel 1460 si provvide a dotare la grande carta di un adeguato contenitore, al fine di poterla conservare al meglio nella stanza del monastero detta \u201cil mappamondo\u201d \u2013 che si pu\u00f2 vedere rappresentata dall'esterno in una veduta seicentesca di San Michele opera del Coronelli. La carta \u201cportoghese\u201d non esistette perci\u00f2 mai, n\u00e9 alcuno ebbe comprensibilmente mai interesse, da parte veneziana, a divulgare una vicenda certo non troppo lusinghiera per il prestigio dell'ordine."}
{"id": "4840802", "revid": "599013", "url": "https://it.wikipedia.org/wiki?curid=4840802", "title": "Chris Warren (giocatore di football americano)", "text": "Carriera.\nWarren fu scelto nel corso del quarto giro del Draft 1990 dai Seattle Seahawks. Dopo avere giocato principalmente come kick returner nelle prime due stagioni, si mise in mostra nel quando corse 1.017 yard yard. Nel stabil\u00ec l'allora primato di franchigia correndo 1.545 yard. Fu il primo giocatore della storia dei Seahawks a superare le 1.500 yard corse in una stagione e al 2019 rimane uno dei soli tre ad esservi riuscito, insieme a Shaun Alexander e Marshawn Lynch. La stagione successiva stabil\u00ec un altro primato personale, segnando 15 touchdown su corsa.\nWarren fu convocato per tre Pro Bowl (1993, 1994 e 1995) e corse oltre mille yard per quattro stagioni consecutive, stabilendo il record di franchigia con 6.705 yard corse dal 1990 al 1997. Questo primato fu superato da Shaun Alexander nel ."}
{"id": "4840806", "revid": "110157", "url": "https://it.wikipedia.org/wiki?curid=4840806", "title": "Ponte di Gjemnessund", "text": "Il ponte di Gjemnessund \u00e8 un ponte tra la terraferma e l'isola di Bergs\u00f8ya sul Gjemnessundet, presso la citt\u00e0 di Gjemnes, in Norvegia."}
{"id": "4840816", "revid": "110157", "url": "https://it.wikipedia.org/wiki?curid=4840816", "title": "Ponte di Saltstraumen", "text": "Il ponte di Saltstraumen \u00e8 un ponte sul Saltstraumen, tra le isole di Knaplund\u00f8ya e Straum\u00f8ya nel comune di Bod\u00f8, in Norvegia."}
{"id": "4840827", "revid": "110157", "url": "https://it.wikipedia.org/wiki?curid=4840827", "title": "Ponte di Kvalsund", "text": "Il ponte di Kvalsund \u00e8 un ponte sul Kvalsundet, tra la terraferma e l'isola di Kval\u00f8ya nel comune di Kvalsund, in Norvegia."}
{"id": "4840833", "revid": "287204", "url": "https://it.wikipedia.org/wiki?curid=4840833", "title": "You Are Not Alone (disambigua)", "text": ""}
{"id": "4840834", "revid": "594414", "url": "https://it.wikipedia.org/wiki?curid=4840834", "title": "The Black Dahlia", "text": ""}
{"id": "4840836", "revid": "701660", "url": "https://it.wikipedia.org/wiki?curid=4840836", "title": "Ponte di Svinesund", "text": "Il ponte di Svinesund (in svedese \"Svinesundsbron\", in norvegese \"Svinesundsbrua\") \u00e8 un ponte sull'Iddefjord presso lo Svinesund, sul confine tra Norvegia e Svezia. \nIl cavalcavia fa parte della Strada europea E06."}
{"id": "4840838", "revid": "28592", "url": "https://it.wikipedia.org/wiki?curid=4840838", "title": "Diagrammi", "text": ""}
{"id": "4840843", "revid": "1602064", "url": "https://it.wikipedia.org/wiki?curid=4840843", "title": "Marussici", "text": "Marussici (in croato Maru\u0161i\u0107i) \u00e8 un paesino dell'alta Istria croata posizionata sullo stesso colle di Oscurus, a circa 2\u00a0km di distanza.\nAmministrativamente fa parte del comune di Buie, dal quale dista 6\u00a0km e mezzo in linea d'aria.\nSociet\u00e0.\nEvoluzione demografica.\nNel 2011 si contavano 167 abitanti divisi in 63 famiglie."}
{"id": "4840851", "revid": "1226", "url": "https://it.wikipedia.org/wiki?curid=4840851", "title": "Felice Brusasorci", "text": ""}
{"id": "4840857", "revid": "1985558", "url": "https://it.wikipedia.org/wiki?curid=4840857", "title": "Momiano", "text": "Momiano (in croato Momjan, in veneto Momian) \u00e8 un paese dell'Istria del comune di Buie.\nPosizione e luoghi d'interesse.\nIl paese \u00e8 posizionato nella valle del fiume Argilla, pi\u00f9 precisamente su un colle adiacente a quello di Oscurus.\nIl suo centro storico \u00e8 molto caratteristico con la chiesetta e le rovine del castello medievale pi\u00f9 noto come castello Rota che campeggia sulla valle. L'omonimo maniero fu costruito per volere dei patriarchi di Aquileia verso la met\u00e0 del XII secolo sopra un costone roccioso dal quale si poteva meglio controllare la valle sottostante. A partire dal XII secolo si susseguirono diversi casati quali i Momiliani, i Duinati, i baroni Raunicher e a partire dal 1548 i conti Rota originari della citt\u00e0 di Bergamo e abitanti nel castello fino alla met\u00e0 del XVIII secolo. \nUn altro luogo famoso \u00e8 la fonte usata nel Novecento per pulire i panni, posizionata all'inizio della strada che collega Momiano con la valle del fiume Argilla.\nStemma.\nLo stemma storico della cittadina \u00e8 quello della famiglia Rota.\nLo stemma della famiglia fu ordinato dal conte Simone Rota nel 1554 e in origine era posizionato sopra il portone d'entrata del castello e successivamente staccato e posto sulla parete della casa nobiliare che i conti si fecero costruire in Villa di Sotto verso la met\u00e0 del Settecento.\nQuesta and\u00f2 bruciata il 31 dicembre del 1951, a causa di un incendio fortuito.\nOggi lo stemma del casato \u00e8 affisso sulla Casa del Popolo a Momiano. Il moto della famiglia \u00e8: PER BEN FAR.\nSociet\u00e0.\nEtnie.\n\"Censimento 1991\"\nEvoluzione demografica.\nNel 2011 si contavano 283 abitanti, divisi in 93 nuclei familiari.\nIl censimento austriaco del 1910 registrava nel comune catastale di Momiano 1098 abitanti, per il 99% italiani."}
{"id": "4840858", "revid": "466539", "url": "https://it.wikipedia.org/wiki?curid=4840858", "title": "Boris Bilinskij", "text": "Biografia.\nNel 1920, a vent'anni, fugge dalla Russia a causa della Rivoluzione (il paese nat\u00eco, Bendery, oggi si chiama Bender ed \u00e8 situato nella Moldavia) e si stabilisce a Berlino dove lavor\u00f2 per diversi teatri come decoratore, compreso il teatro Palast. Presto riparte per Parigi, nel 1923, dove lavora per la Albatros di Montreuil come costumista, anche per Jean Epstein e Ivan Mosjoukine e cartellonista cinematografico tra il 1924 e il 1927. Tra i manifesti che realizz\u00f2 ci fu anche quello famosissimo di Metropolis il capolavoro di Fritz Lang, che divenne una delle icone del '900. \nDal 1930 cura le scenografie di diversi balletti russi come Bronislava Nijinska, Nicolas Evreinoff e Boris Romanov. Otto anni prima fece il suo debutto, sempre come scenografo e costumista, al cinema nel periodo muto. Nel 1936, mentre sta realizzando in Italia scenografie teatrali e per il balletto, si sposa con la figlia diciottenne del chirurgo Epifanio Scalia, Franca. Nel 1939, alla nascita della primogenita, si stabiliscono in Italia, e inizia a collaborare a diversi film italiani dal 1940. Alla dichiarazione di guerra, non pu\u00f2 pi\u00f9 far rientro in Francia. Inizia anche una collaborazione con lo scultore Antonio Pappalardo e si stabilisce a Catania, dove rimarr\u00e0 fino alla morte improvvisa per malattia a soli 47 anni, dopo aver lavorato complessivamente a una quarantina di pellicole. Epifanio Scalia morir\u00e0 tre anni pi\u00f9 tardi, nel 1951, mentre la vedova, Franca Scalia, nel 1953 fa rientro in Francia dove vive tuttora. \u00c8 sepolto nel Cimitero monumentale di Catania."}
{"id": "4840862", "revid": "1543377", "url": "https://it.wikipedia.org/wiki?curid=4840862", "title": "Mark Dickson", "text": "Carriera.\nHa studiato alla Clemson University ottenendo tre titoli All-American.\nTra i professionisti ha vinto due titoli in singolare e quattro nel doppio maschile, \u00e8 noto principalmente per i quarti di finale raggiunti agli US Open 1983 prima di arrendersi in cinque set a Bill Scanlon."}
{"id": "4840863", "revid": "767487", "url": "https://it.wikipedia.org/wiki?curid=4840863", "title": "Michael Sziedat", "text": "Bandiera dell'Hertha Berlino, con la societ\u00e0 della capitale ha giocato 298 incontri di campionato e 361 sfide tra campionato, DFB-Pokal e competizioni calcistiche europee. Vanta 379 partite di Bundesliga e 28 match in Europa."}
{"id": "4840864", "revid": "1573940", "url": "https://it.wikipedia.org/wiki?curid=4840864", "title": "Araneus cavaticus", "text": "Araneus cavaticus () \u00e8 un ragno appartenente alla famiglia Araneidae.\nDistribuzione.\nLa specie \u00e8 stata rinvenuta in diverse localit\u00e0 degli USA e del Canada.\nTassonomia.\nNon sono stati esaminati esemplari di questa specie dal 2003.\nAttualmente, a dicembre 2013, non sono note sottospecie."}
{"id": "4840881", "revid": "486946", "url": "https://it.wikipedia.org/wiki?curid=4840881", "title": "Studio PV", "text": ""}
{"id": "4840885", "revid": "123486049", "url": "https://it.wikipedia.org/wiki?curid=4840885", "title": "Botazzo", "text": "Bottazzo (\"Bota\u010d\" in sloveno) \u00e8 un villaggio alla fine della val Rosandra a ridosso tra il monte Stena e il monte Carso. \u00c8 quasi disabitato, infatti ha circa 20 abitanti. Il punto pi\u00f9 interessante del luogo \u00e8 il vecchio casello di confine con la Slovenia.\nBottazzo dista 1,9 chilometri da Bagnoli Superiore e 12 chilometri da Trieste.\nSi pu\u00f2 raggiungere Bottazzo tramite i sentieri. Fino al 2000 questo villaggio era raggiungibile solamente a piedi."}
{"id": "4840886", "revid": "1632387", "url": "https://it.wikipedia.org/wiki?curid=4840886", "title": "Louder", "text": ""}
{"id": "4840892", "revid": "767487", "url": "https://it.wikipedia.org/wiki?curid=4840892", "title": "Wolfgang Sidka", "text": "Vanta 333 presenze e 44 reti in Bundesliga, 60 incontri e 16 gol nella seconda divisione tedesca, 38 partite e 10 marcature in DFB-Pokal e 21 sfide con 5 realizzazioni in Coppa UEFA."}
{"id": "4840906", "revid": "767487", "url": "https://it.wikipedia.org/wiki?curid=4840906", "title": "The Gay Amigo", "text": "The Gay Amigo \u00e8 un film del 1949 diretto da Wallace Fox.\n\u00c8 un western statunitense con Duncan Renaldo, Leo Carrillo e Armida. Fa parte della serie di film incentrati sul personaggio di Cisco Kid, eroe del West creato da O. Henry nel racconto \"The Caballero's Way\" del 1907.\nProduzione.\nIl film, diretto da Wallace Fox su una sceneggiatura di Doris Schroeder, fu prodotto da Philip N. Krasne per la Inter-American Productions e girato a Pioneertown, California, da fine luglio all'inizio di agosto 1948. Il titolo di lavorazione fu \"Adventures of the Cisco Kid\".\nDistribuzione.\nIl film fu distribuito negli Stati Uniti dal 13 maggio 1949 al cinema dalla United Artists.\nAltre distribuzioni:\nPromozione.\nLe tagline sono:"}
{"id": "4840907", "revid": "110157", "url": "https://it.wikipedia.org/wiki?curid=4840907", "title": "Ponte di Chancy", "text": "Il ponte di Chancy \u00e8 un ponte pedonale e veicolare costruito sul fiume Rodano e appartiene alla Route de Bellegarde che collega Chancy (Svizzera) a Pougny (Francia)."}
{"id": "4840909", "revid": "599013", "url": "https://it.wikipedia.org/wiki?curid=4840909", "title": "Andrea V\u00f6tter", "text": "Biografia.\nHa iniziato a gareggiare per la nazionale italiana nelle varie categorie giovanili, prendendo parte alla prima edizione dei Giochi olimpici giovanili invernali ad dove ha colto la sesta piazza nel singolo e la quinta nella gara a squadre e conquistando la medaglia d'oro nel singolo ai campionati mondiali juniores di Igls 2014.\nA livello assoluto ha esordito in Coppa del Mondo nella stagione 2012/13, ha conquistato il primo podio, nonch\u00e9 la prima vittoria, il 7 gennaio 2018 nella gara a squadre a Sch\u00f6nau am K\u00f6nigssee; ottenne infine il suo primo podio nel singolo il 12 gennaio 2020 ad Altenberg, piazzandosi al terzo posto. In classifica generale come miglior risultato si \u00e8 piazzata al settimo posto nella specialit\u00e0 del singolo nel 2018/19 e nel 2019/20.\nHa partecipato a due edizioni dei Giochi olimpici invernali: a ha raggiunto la diciannovesima posizione nella prova individuale e a ha terminato al decimo posto nel singolo e al quinto nella gara a squadre.\nHa preso parte altres\u00ec a sei edizioni dei campionati mondiali. Nel dettaglio i suoi risultati nelle prove iridate sono stati, nel singolo: diciottesima a Sigulda 2015, diciassettesima a Sch\u00f6nau am K\u00f6nigssee 2016, quattordicesima a Igls 2017, settima a Winterberg 2019, decima a So\u010di 2020 e ventiquattresima a Sch\u00f6nau am K\u00f6nigssee 2021; nel singolo sprint: quattordicesima a Igls 2017 e dodicesima a Winterberg 2019; nelle prove a squadre: quarta a Sigulda 2015, quarta a Igls 2017, quarta a Winterberg 2019, quarta a So\u010di 2020 e quinta a Sch\u00f6nau am K\u00f6nigssee 2021. \nAgli europei ha invece conquistato la medaglia d'oro a Oberhof 2019 e l'argento a Lillehammer 2020 nella prova a squadre; in quelle stesse edizioni ha inoltre raggiunto il quarto posto nel singolo."}
{"id": "4840910", "revid": "287204", "url": "https://it.wikipedia.org/wiki?curid=4840910", "title": "Andrea Votter", "text": ""}
{"id": "4840911", "revid": "604467", "url": "https://it.wikipedia.org/wiki?curid=4840911", "title": "Andrea Voetter", "text": ""}
{"id": "4840912", "revid": "830939", "url": "https://it.wikipedia.org/wiki?curid=4840912", "title": "Alfred Louis Delattre", "text": "Biografia.\nInviato missionario in Algeria, divenne cappellano della chiesa di san Luigi a Cartagine in Tunisia e conservatore del museo archeologico di Algeri. I suoi studi sulle rovine dell'antica Cartagine portarono a risultati molto interessanti. Divenne direttore del \"Mus\u00e9e Lavigerie de Saint-Louis\" di Cartagine, sulla collina di Byrsa, da lui fondato nel 1875. Scrisse numerose opere sull'archeologia e sulle chiese d'Africa:"}
{"id": "4840916", "revid": "712828", "url": "https://it.wikipedia.org/wiki?curid=4840916", "title": "Matilde d'Altavilla (1059-1112)", "text": "Origine.\nSecondo il cronista attivo in Italia in epoca normanna, a cavallo tra la fine del secolo XI e l'inizio del secolo XII, Guglielmo di Puglia, nel suo \"Gesta Roberti Wiscardi\" era la figlia primogenita del duca di Puglia e Calabria e conte di Sicilia, Roberto il Guiscardo (anche l\"'Ex Gestis Comitum Barcinonensium\" ci conferma che era figlia del Guiscargo) e della principessa longobarda, Sichelgaita di Salerno, che secondo il \"Gestis Ducum Normannorum, Continuatione Roberti\" era la figlia primogenita di Guaimario, principe di Salerno e di Capua, duca di Amalfi e Gaeta e duca di Puglia e Calabria e della sua terza moglie, Gemma di Capua, figlia del conte di Capua Laidolfo.Roberto il Guiscardo, secondo il \"De rebus gestis Rogerii Calabri\u00e6 et Sicili\u00e6 comitis et Roberti Guiscardi ducis fratris eius, Book I\" (non consultato) era il sesto figlio di Tancredi (conte di Hauteville-la-Guichard) e primo della sua seconda moglie Fresenda (o Fressenda), che secondo lo storico Szabolcs de Vajay, era figlia di Riccardo I di Normandia.\nBiografia.\nNel primo libro dell'Alessiade di Anna Comnena viene riportato che una figlia (non nominata, ma certamente si riferiva a Matilde) di Roberto il Guiscardo fu fidanzata al conte di Barcellona, Girona, Osona e Carcassonne, Raimondo Berengario II.Secondo l\"'Ex Gesta Comitum Barcinonensium\", nel 1078, Matilde d'Altavilla fu data in moglie a Raimondo Berengario II (1054-1082), cheSecondo il \"Gesta Comitum Barchinonensium\" era figlio primogenito assieme al fratello gemello Berengario Raimondo, del conte di Barcellona, Girona e Osona, Raimondo Berengario I e di Almodis de La Marche, figlia di Bernardo I de la Marche (ca. 991- 16 giugno 1047) conte de la Marche e di P\u00e9rigord e di Amelia de Ras\u00e9s (? - \u2020 1053). Il nome della madre, ripreso da un documento del 1053 (\"Almodis comitissa, filia que es Amelie comitisse\") \u00e8 citato dallo storico Jos\u00e9 Enrique Ruiz Domenec nel suo libro \"Quan els vescomtes de Barcelona eren\" (Barcelona, 2006) a pag. 320. Il matrimonio viene ricordato anche nella \"Vita Sancti Ollegarii, par. 3\" quando cita l'unione delle famiglie di Raimondo, conte di Barcellona e di Roberto conte di Puglia.\nSecondo lo storico catalano Pr\u00f2sper de Bofarull i Mascar\u00f3, Matilde di Altavilla, in Catalogna, fu conosciuta come Mafalda di Puglia. Raimondo Berengario II e Mafalda poco dopo il matrimonio, fecero una donazione assieme.\nIl 6 dicembre 1082, secondo il necrologio del monastero di Ripoll, suo marito, il conte Raimondo Berengario II mor\u00ec; secondo la \"Cr\u00f3nica de San Juan de la Pe\u00f1a\" il conte, Raimondo Berengario II fu assassinato, per ordine del cognato di Mafalda, il fratello gemello Berengario Raimondo II, insofferente che il loro padre, Raimondo Berengario I, prima di morire, secondo il \"Gesta Comitum Barchinonensium\", aveva stabilito che Raimondo Berengario, fosse il suo erede, quindi il primogenito rispetto al suo gemello, Berengario Raimondo; mentre da Barcellona si recava a Girona, nell'attraversamento di un folto bosco, in una localit\u00e0 detta Pereita; Raimondo Berengario II sembra che fu ucciso da uno degli accompagnatori, e secondo la voce popolare, su ordine del suo gemello, il conte, Berengario Raimondo II, che dopo quell'avvenimento fu denominato \"il Fratricida\"; la morte del conte Raimondo Berengario II viene ricordato anche dagli \"Annales Barcinonenses\".Il corpo del conte assassinato, fu trasportato a Girona e sepolto nella cattedrale di questa citt\u00e0.\nNonostante la morte del fratello per\u00f2 non fu consent\u00ec a Berengario Raimondo II di ampliare il suo potere, per l'opposizione del siniscalco di Catalogna, Guglielmo Raimondo e del conte di Cerdagna, Guglielmo, che si schierarono a favore della vedova e dell'erede, nato da un mese, che portava lo stesso nome del padre, Raimondo Berengario.\nDopo che, nel 1086, finalmente fu raggiunto un compromesso per la successione alla parte di contea che era stata di competenza di Raimondo Berengario II e suo cognato, Berengario Raimondo II, fu nominato tutore di Raimondo Berengario III, che cos\u00ec pot\u00e9 ereditare il titolo di conte di Barcellona, Girona ed Osona, Matilde (o Mafalda) si spos\u00f2 in seconde nozze con Amalrico, visconte di Narbona (questo matrimonio viene confermato dal testamento di Raimondo Berengario III, del 1130, che citando Amalrico, figlio di Mafalda lo definisce fratello).\nDopo che il figlio di Mafalda, Raimondo Berengario III, che era rimasto sotto la tutela dello zio Berengario Raimondo II, aveva raggiunto la maggiore et\u00e0 e, forse anche per la sconfitta subita che lo indicava mandante dell'omicidio del fratello gemello (nell'inverno 1096/1097, secondo \"The World of El Cid: Chronicles of the Spanish Reconquest\" Berengario Raimondo II fu giudicato colpevole di fratricidio, a seguito di un duello sostenuto alla corte del Re di Le\u00f3n e Castiglia, Alfonso VI), il cognato, Berengario Raimondo II, nel 1097, dopo aver associato al governo della contea il nipote, gli cedette il governo e lasci\u00f2 la contea, prendendo parte alla Prima crociata. In quello stesso anno, Raimondo Berengario III divenne unico conte per la morte dello zio Berengario Raimondo II (secondo il necrologio del monastero di Ripoll mor\u00ec il 20 giugno a Gerusalemme).\nMatilde ed suo nuovo marito fecero alcune donazioni assieme. una riportata dai \"Documents Historiques bas-latins, proven\u00e7aux et fran\u00e7ais concernant principalement La Marche et Le Limousin\", nel 1100 circa, poi altre due riportate dalla \"Histoire G\u00e9n\u00e9rale de Languedoc, Tome V, Preuves\", la prima, del 7 febbraio 1102, assieme al marito e ai tre figli del secondo matrimonio, Amalrico, Guiscardo e Bernardo Raimondo, la seconda ancora con marito e i tre figli, del 29 aprile 1103, in cui la donazione viene fatta in favore del monastero (Catedral de Saint-Pons-de-Thomi\u00e8res) di Saint-Pons-de-Thomi\u00e8res, dove si \u00e8 ritirato il quarto figlio, Berengario.\nMatilde, verso il 1106, rimasta vedova per la seconda volta, ritorn\u00f2 nella contea di Barcellona e Pr\u00f2sper de Bofarull i Mascar\u00f3 ci informa che fece ancora una donazione assieme al figlio, Raimondo Berengario III, il 6 giugno 1112 e che molto probabilmente mor\u00ec a Gerona e fu sepolta nella cattedrale di questa citt\u00e0, vicino al suo primo marito.\nDiscendenza.\nMafalda a Raimondo Berengario II diede due (forse tre) figli:\nMafalda a Amalrico diede quattro figli:"}
{"id": "4840920", "revid": "767487", "url": "https://it.wikipedia.org/wiki?curid=4840920", "title": "La montagna rossa", "text": "La montagna rossa (\"The Big Cat\") \u00e8 un film del 1949 diretto da Phil Karlson.\n\u00c8 un film d'avventura statunitense ambientato nello Utah nel 1932 con Lon McCallister, Peggy Ann Garner e Preston Foster.\nProduzione.\nIl film, diretto da Phil Karlson su una sceneggiatura di Morton Grant e Dorothy Yost e un soggetto dello stesso Grant, fu prodotto da William Moss per la William Moss Pictures e girato nel Kanab Canyon a Kanab e nel Bryce Canyon National Park a Bryce, Utah, da inizio luglio all'inizio di agosto 1948.\nDistribuzione.\nIl film fu distribuito con il titolo \"The Big Cat\" negli Stati Uniti nell'aprile 1949 al cinema dalla Eagle-Lion Films.\nAltre distribuzioni:\nPromozione.\nLe tagline sono:"}
{"id": "4840924", "revid": "1573940", "url": "https://it.wikipedia.org/wiki?curid=4840924", "title": "Araneus pallidus", "text": "Araneus pallidus () \u00e8 un ragno appartenente alla famiglia Araneidae.\nDistribuzione.\nLa specie \u00e8 stata rinvenuta in Portogallo, Francia, Spagna e Algeria.\nTassonomia.\nNon sono stati esaminati esemplari di questa specie dal 1968\nAttualmente, a dicembre 2013, non sono note sottospecie"}
{"id": "4840925", "revid": "1776051", "url": "https://it.wikipedia.org/wiki?curid=4840925", "title": "Of Mice &amp; Men (album)", "text": "Of Mice &amp; Men \u00e8 l'album di debutto dell'omonimo gruppo musicale statunitense, pubblicato il 9 marzo 2010 dalla Rise Records."}
{"id": "4840929", "revid": "767487", "url": "https://it.wikipedia.org/wiki?curid=4840929", "title": "The Wolf Hunters (film 1949)", "text": "The Wolf Hunters \u00e8 un film del 1949 diretto da Budd Boetticher.\n\u00c8 un western statunitense con Kirby Grant, Jan Clayton e Edward Norris. Fa parte della serie di film con Kirby Grant e il suo cane Chinook realizzati per la Monogram Pictures. \u00c8 basato sul romanzo del 1908 \"The Wolf Hunters; A Tale of Adventure in the Wilderness\" di James Oliver Curwood (storia gi\u00e0 adattata per \"The Wolf Hunters\" del 1926).\nProduzione.\nIl film, diretto da Budd Boetticher su una sceneggiatura di Scott Darling e un soggetto di James Oliver Curwood, fu prodotto da Lindsley Parsons per la Monogram Pictures e girato a Big Bear Lake, Big Bear Valley, San Bernardino National Forest, California, da fine agosto all'inizio di settembre 1949.\nDistribuzione.\nIl film fu distribuito negli Stati Uniti dal 30 ottobre 1949 al cinema dalla Monogram Pictures. \u00c8 stato distribuito anche in Brasile con il titolo \"Ca\u00e7adores de Lobos\"."}
{"id": "4840931", "revid": "599013", "url": "https://it.wikipedia.org/wiki?curid=4840931", "title": "The Wolf Hunters", "text": ""}
{"id": "4840932", "revid": "1371684", "url": "https://it.wikipedia.org/wiki?curid=4840932", "title": "Campionati mondiali di slittino 2008", "text": "I Campionati mondiali di slittino 2008, quarantesima edizione della manifestazione organizzata dalla Federazione Internazionale Slittino, si tennero dal 25 al 27 gennaio 2008 ad Oberhof, in Germania, sulla pista omonima, la stessa sulla quale si svolsero le competizioni iridate nel 1973 e nel 1985; furono disputate gare in quattro differenti specialit\u00e0: nel singolo uomini, nel singolo donne, nel doppio e nella prova a squadre.\nAssoluta dominatrice della manifestazione fu la nazionale tedesca, capace di conquistare tutti e quattro i titoli e ben nove medaglie sulle dodici assegnate in totale: quelle d'oro furono vinte da Felix Loch nel singolo uomini, da Tatjana H\u00fcfner nell'individuale femminile, che biss\u00f2 il titolo vinto l'anno precedente, dalla coppia formata da Andr\u00e9 Florsch\u00fctz e Torsten Wustlich nel doppio, al loro terzo trionfo dopo quelli ottenuti a Calgary 2001 ed a Park City 2005, e dalla squadra composta dagli stessi Loch, H\u00fcfner, Florsch\u00fctz e Wustlich nella prova a squadre.\nOltre ai tedeschi Felix Loch, Tatjana H\u00fcfner, Andr\u00e9 Florsch\u00fctz e Torsten Wustlich, che vinsero due medaglie d'oro, gli altri atleti che riuscirono a salire per due volte sul podio in questa rassegna iridata furono gli austriaci Tobias Schiegl e Markus Schiegl.\nRisultati.\nSingolo uomini.\nLa gara fu disputata il 26 gennaio nell'arco di due \"manches\" e presero parte alla competizione 38 atleti in rappresentanza di 18 differenti nazioni; campione uscente era il tedesco David M\u00f6ller, che concluse la prova al secondo posto, ed il titolo fu conquistato dal connazionale Felix Loch, che con i suoi diciotto anni divenne il pi\u00f9 giovane campione del mondo nella storia dello slittino, mentre terzo giunse l'altro tedesco Andi Langenhan.\nSingolo donne.\nLa gara fu disputata il 25 gennaio nell'arco di due \"manches\" e presero parte alla competizione 30 atlete in rappresentanza di 15 differenti nazioni; campionessa uscente era la tedesca Tatjana H\u00fcfner, che riusc\u00ec a bissare il titolo ottenuto nella precedente edizione, davanti alle connazionali Natalie Geisenberger e Silke Kraushaar-Pielach, campionessa mondiale a Nagano 2004 e per tre volte sul podio olimpico, compresa la vittoria ottenuta a .\nDoppio.\nLa gara fu disputata il 27 gennaio nell'arco di due \"manches\" e presero parte alla competizione 46 atleti in rappresentanza di 13 differenti nazioni; campioni uscenti erano i tedeschi Patric Leitner ed Alexander Resch, che conclusero la prova all'undicesimo posto, ed il titolo fu conquistato dai connazionali Andr\u00e9 Florsch\u00fctz e Torsten Wustlich, gi\u00e0 vincitori del titolo iridato a Calgary 2001 ed a Park City 2005, davanti ai connazionali Tobias Wendl e Tobias Arlt ed ai cugini austriaci Tobias Schiegl e Markus Schiegl, campioni mondiali ad Altenberg 1996 e ad Igls 1997.\nGara a squadre.\nLa gara fu disputata il 27 gennaio ed ogni squadra nazionale pot\u00e9 prendere parte alla competizione con una sola formazione; nello specifico la prova vide la partenza di una \"staffetta\" composta da un singolarista uomo ed uno donna, nonch\u00e9 da un doppio per ognuna delle 10 formazioni in gara, che scesero lungo il tracciato consecutivamente senza interruzione dei tempi tra un atleta e l'altro; il tempo totale cos\u00ec ottenuto laure\u00f2 campione la nazionale tedesca di Felix Loch, Tatjana H\u00fcfner, Andr\u00e9 Florsch\u00fctz e Torsten Wustlich davanti alla squadra austriaca formata da Martin Abentung, Nina Reithmayer, Tobias Schiegl e Markus Schiegl ed a quella lettone composta da Guntis R\u0113\u0137is, Maija T\u012bruma, Andris \u0160ics e Juris \u0160ics."}
{"id": "4840934", "revid": "28592", "url": "https://it.wikipedia.org/wiki?curid=4840934", "title": "Nostra signora di Kazan'", "text": ""}
{"id": "4840936", "revid": "118113349", "url": "https://it.wikipedia.org/wiki?curid=4840936", "title": "Spyker C12 Zagato", "text": "La Spyker C12 Zagato \u00e8 un'auto vettura ad alte prestazioni realizzata dalla Spyker nel 2008.\nSviluppo.\nLa vettura \u00e8 stata realizzata per volont\u00e0 di Victor Muller, amministratore Delegato della Spyker Cars, e Andrea Zagato, dirigente dell'omonima carrozzeria italiana. Essi volevano trasferire le caratteristiche tecniche sviluppate sulla F8-VII su un mezzo della serie C12. \u00c8 stata presentata presso il salone automobilistico di Ginevra del 2008.\nTecnica.\nLa C12 era dotata di un propulsore Volkswagen W12 6.0 litri da 650 cv di potenza che le permettono di raggiungere la velocit\u00e0 massima di 310\u00a0km/h, con accelerazione da 0 a 100\u00a0km/h in 3,8 secondi. Il telaio era in alluminio, e dello stesso materiale era realizzata la carrozzeria. La potenza del motore era trasferita alle ruote da un cambio sequenziale a sei rapporti con comandi al volante (le classiche \"levette\" o \"paddle\"), mentre l'impianto frenante era costituito d quattro freni a disco ventilati."}
{"id": "4840949", "revid": "1833487", "url": "https://it.wikipedia.org/wiki?curid=4840949", "title": "Dino Frisullo", "text": "Biografia.\nLa militanza politica.\nCresciuto in Puglia a Bari, poi dal 1967 a Perugia, fin da giovanissimo milita nei partiti della nuova sinistra, prima in Avanguardia Operaia e poi in Democrazia Proletaria. Negli anni ottanta Dino Frisullo si impegna nei comitati pacifisti e ambientalisti che si oppongono alla presenza dei poligoni militari sulla Murgia, degli aerei da combattimento nell'aeroporto di Gioia del Colle e alla base navale nel porto di Taranto, organizzando e partecipando alle marce per la pace e sostenendo la causa dalle colonne delle riviste locali. Nel 1987, in accordo con i vertici dell'Organizzazione per la Liberazione della Palestina, si reca a Gerusalemme, assieme a Giovanni Russo Spena ed altri dirigenti di Dp, per sventolare la bandiera della Palestina sotto la presidenza della Repubblica israeliana, provocando la risposta armata dei militari di guardia. Frisullo sar\u00e0 per molto tempo responsabile in Puglia del Comitato regionale per il boicottaggio di Israele e Sudafrica, attraverso il quale organizzer\u00e0 svariate proteste contro la presenza degli stand espositivi israeliani in diverse edizioni della Fiera del Levante.\nLa lotta per i diritti dei migranti e del popolo curdo.\nNello stesso decennio si trasferisce a Roma, dove diventa funzionario e responsabile organizzativo di Dp ed entra in contatto con associazioni e organizzazioni che offrono tutela e assistenza ai rifugiati politici e agli immigrati. Qui conosce don Luigi Di Liegro e con lui partecipa nel 1989 alla manifestazione contro il razzismo in memoria di Jerry Essan Masslo e nel novembre 1990 all'occupazione del ex Pastificio Pantanella di via Casilina con centinaia di immigrati del Bangladesh e del Pakistan. In seguito a queste esperienze fonda, assieme all'europarlamentare demoproletario Eugenio Melandri, l'associazione anti-razzista SenzaConfine e tramite l'associazione internazionale Al Ard lavora all'inizio degli anni novanta a sostegno della prima intifada in Palestina attraverso strutture di cooperazione internazionale e opera per la pace durante la guerra in Bosnia ed Erzegovina. Contemporaneamente entra in contatto con esponenti della lotta di liberazione kurda rifugiatisi in Italia e si reca pi\u00f9 volte nel Kurdistan turco dove instaura un profondo legame con le popolazioni locali e con i membri del Partito dei Lavoratori del Kurdistan.\nNel 1993 Frisullo diventa consulente per l'immigrazione per conto del comune di Roma, durante il primo mandato da sindaco di Francesco Rutelli. Rassegna le dimissioni il 3 gennaio 1995, in seguito alle affermazioni rilasciate alla stampa dal sindaco, nei giorni del dibattito seguito alla morte di Sara Folino, investita nella capitale da un'auto di marocchini. Nello stesso anno assieme ad Annamaria Rivera ed altre personalit\u00e0 fonda la Rete nazionale antirazzista, un coordinamento tra associazioni di volontariato, organizzazioni sindacali e gruppi locali.\nNel 1996 e nel 1997 giungono in Italia, sulle coste pugliesi, calabresi e siciliane barconi pieni di centinaia di profughi curdi dalla Turchia, dalla Siria, dall'Iraq e dall'Iran. Due di queste imbarcazioni riportavano sulle fiancate il cognome storpiato di Frisullo (\"Frizullo\" e \"Frisonullo\"), un riconoscimento da parte dei profughi curdi per l'attivit\u00e0 del militante comunista. Negli stessi anni fonda l'associazione Azad per la libert\u00e0 del popolo curdo. Nel 1999, al festival Visionaria di Siena presenta il film \"Ax (Terra)\" del regista curdo Kasim \u00d6z e tiene una conferenza con Annette Hennemann al Santa Maria della Scala.\nLa prigionia a Diyarbak\u0131r.\nIl 21 marzo 1998 Dino Frisullo \u00e8 a Diyarbak\u0131r, in Turchia, con una delegazione italiana di venticinque pacifisti, per festeggiare assieme ai curdi il loro capodanno, il Newroz. La celebrazione si trasforma ben presto in un corteo che rivendica i diritti civili e politici dei curdi. La manifestazione viene repressa dalla polizia turca, che arresta un centinaio di partecipanti tra i quali gli italiani Frisullo e gli studenti Giulia Chiarini e Marcello Musto, con l'accusa di istigazione alla violenza. Due giorni dopo il Tribunale per la sicurezza dello Stato scagiona i due studenti e rinvia a giudizio Frisullo. Durante il mese di aprile sia il governo italiano che il parlamento europeo chiedono a gran voce la scarcerazione del pacifista, che il 16 aprile inizia uno sciopero della fame contro l'isolamento a cui \u00e8 sottoposto e le torture praticate nel carcere.\nIl 28 aprile Dino Frisullo viene scarcerato dopo quaranta giorni di carcere ed espulso il 16 giugno, dopo che la condanna a un anno di reclusione e a una multa di 6 miliardi di lire turche, emessa lo stesso giorno, \u00e8 stata sospesa con una condizionale di cinque anni. Dall'esperienza vissuta a Diyarbak\u0131r nasceranno due saggi scritti da Frisullo, \"L'Utopia incarcerata\" e \"Se questa \u00e8 Europa\".\nGli ultimi anni.\nDa sempre vicino al Partito della Rifondazione Comunista, Frisullo si iscrive ufficialmente al partito nei giorni che portano alla crisi del governo Prodi nel 1998, sostenuto e salvato dalla scissione dell'area del Prc guidata da Armando Cossutta, che si costituisce nel Partito dei Comunisti Italiani. Negli stessi anni collabora gratuitamente con testate nazionali come Avvenimenti, il manifesto e Liberazione.\nNel dicembre del 1998 Frisullo intraprende uno sciopero della fame con Paolo Cento, deputato della Federazione dei Verdi, al fine di ottenere l'asilo politico per Abdullah \u00d6calan, leader del Pkk, rifugiatosi in Italia e poi partito alla volta del Kenya.\nNel 2000 vince il premio Pietro Conti per il racconto \"Il giuramento\", ispirato all'incendio del Serraino Vulpitta, centro di detenzione per immigrati in Sicilia. Scrive il testo del brano \"Newroz\" contenuto nell'album del 2002, Radio Rebelde, dei Modena City Ramblers.\nMorte.\nMuore a Perugia, il giorno del suo cinquantunesimo compleanno nel 2003, a causa di un tumore. \u00c8 sepolto nel cimitero del Verano, a Roma. Nel 2013 il cantante anarchico Alessio Lega gli dedica il brano \"Frizullo\" contenuto nell'album \"mala testa\"."}
{"id": "4840952", "revid": "1573940", "url": "https://it.wikipedia.org/wiki?curid=4840952", "title": "Araneus acuminatus", "text": "Araneus acuminatus () \u00e8 un ragno appartenente alla famiglia Araneidae.\nDistribuzione.\nLa specie \u00e8 stata rinvenuta nella regione australiana del Queensland e nelle isole Salomone.\nTassonomia.\nNon sono stati esaminati esemplari di questa specie dal 1916\nAttualmente, a dicembre 2013, non sono note sottospecie"}
{"id": "4840958", "revid": "599013", "url": "https://it.wikipedia.org/wiki?curid=4840958", "title": "Loretta Vaccaro", "text": "Ala di 180\u00a0cm, ha giocato in Serie A1 e Coppa Ronchetti con Alcamo. Nel 2013 \u00e8 stata convocata per l'All-Star Game siciliano di Serie B femminile, campionato disputato con la Nova Castellammare di cui era capitano."}
{"id": "4840962", "revid": "1573940", "url": "https://it.wikipedia.org/wiki?curid=4840962", "title": "Thyroptera wynneae", "text": "Thyroptera wynneae () \u00e8 un pipistrello della famiglia dei Tirotteridi diffusa nell'America meridionale.\nDescrizione.\nDimensioni.\nPipistrello di piccole dimensioni, con la lunghezza totale tra 64,4 e 68\u00a0mm, la lunghezza dell'avambraccio tra 33 e 34,2\u00a0mm, la lunghezza della coda tra 26 e 26,7\u00a0mm, la lunghezza del piede tra 3,1 e 4\u00a0mm, la lunghezza delle orecchie tra 11 e 12,7\u00a0mm e un peso fino a 3,8\u00a0g.\nAspetto.\nLa pelliccia \u00e8 lunga e lanosa. Le parti dorsali sono marroni chiare con dei leggeri riflessi grigiastri, mentre le parti ventrali sono bianche, con la porzione centrale dei singoli peli marrone chiara e le punte pi\u00f9 scure. Il muso \u00e8 lungo ed appuntito, gli occhi sono piccoli. Le orecchie sono a forma di imbuto e ben separate. Il trago \u00e8 corto e con l'estremit\u00e0 arrotondata. Le ali sono marroni scure. Sono presenti dei grossi cuscinetti adesivi ovali alla base dei pollici e sulla pianta dei piccoli piedi. La punta della lunga coda si estende per circa 5-8 mm oltre l'ampio uropatagio, il quale \u00e8 ricoperto dorsalmente di peli e di file trasversali di piccole verruche. Il calcar \u00e8 lungo e con due distinte protuberanze cartilaginee lungo il bordo esterno.\nBiologia.\nComportamento.\nAlcuni individui sono stati catturati all'interno di foglie arrotolate del genere \"Cecropia\".\nAlimentazione.\nSi nutre di insetti.\nDistribuzione e habitat.\nQuesta specie \u00e8 diffusa nel Per\u00f9 nord-orientale e nello stato brasiliano di Minas Gerais.\nVive nelle foreste semi-decidue secondarie.\nStato di conservazione.\nQuesta specie, essendo stata scoperta solo recentemente, non \u00e8 stata sottoposta ancora a nessun criterio di conservazione."}
{"id": "4840970", "revid": "767487", "url": "https://it.wikipedia.org/wiki?curid=4840970", "title": "Reggie Roby", "text": "Carriera.\nRoby fu scelto dai Miami Dolphins nel corso del sesto giro (167\u00ba assoluto) del Draft NFL 1983. Con 38,7 yard nette media per punt guid\u00f2 la lega nel 1986, mentre le sue 45,7 furono il massimo della NFL nel 1991. Nel 1985 stabil\u00ec un record del Pro Bowl calciando 10 punt. Le 58,5 medie per punt fatte registrare nella gara del 28 settembre 1986 rimangono un record di franchigia dei Dolphins.\nRoby gioc\u00f2 sedici stagioni NFL calciando 992 punt, rendendo popolare l'ora standard approccio a due passi per calciare. Fu uno dei pochi kicker afroamericani della storia della lega."}
{"id": "4840973", "revid": "287204", "url": "https://it.wikipedia.org/wiki?curid=4840973", "title": "Coppa Davis 2014 Zona Americana Gruppo II", "text": "Il Gruppo II della Zona Americana (\"Americas Zone\") \u00e8 il secondo livello di competizione della Zona Americana, una delle tre divisioni zonali della Coppa Davis 2014.\nTeste di Serie:\nAltre: "}
{"id": "4840979", "revid": "683768", "url": "https://it.wikipedia.org/wiki?curid=4840979", "title": "Porta Genova (metropolitana di Milano)", "text": ""}
{"id": "4840983", "revid": "771611", "url": "https://it.wikipedia.org/wiki?curid=4840983", "title": "Sk\u00fali J\u00f3n Fridgeirsson", "text": ""}
{"id": "4840984", "revid": "686936", "url": "https://it.wikipedia.org/wiki?curid=4840984", "title": "Willie Brown (football americano)", "text": ""}
{"id": "4840985", "revid": "123381733", "url": "https://it.wikipedia.org/wiki?curid=4840985", "title": "Black cat/California", "text": "Black Cat/California \u00e8 un 45 giri promozionale per le radio della cantante pop italiana Raffaella Carr\u00e0, pubblicato nel 1977 dall'etichetta discografica CBS.\nEntrambi i brani sono presenti nell'album \"Raffaella\" (1978).\n\"Black Cat\".\nBrano disco presentato per la prima volta all'interno della trasmissione televisiva \"Ma che sera\" condotta da Raffaella e andata in onda sulla Rete 1 nella primavera del 1978 (terza puntata 1/4/1978).\n\"California\".\nLato b del singolo con il brano (in inglese) pi\u00f9 corto (3:15) rispetto a quello presente sull'album (3:58).\nIl pezzo \u00e8 anche il lato principale di un singolo (e relativo promo) internazionale del 1978, il cui lato b \u00e8 \"Dancin' in the Sun\" (Epic S EPC 6450).\nLa versione in inglese ha ricevuto un ottimo riscontro internazionale, specie nei paesi anglosassoni, dove ottenne un sesto posto nella classifica dei singoli pi\u00f9 venduti del Regno Unito.\nIn generale la canzone \u00e8 stata distribuita all'estero in spagnolo ed italiano; la versione in castellano con il testo di Luis G\u00f3mez Escolar \u00e8 pi\u00f9 lunga e ha un arrangiamento leggermente diverso rispetto a quella inglese, \u00e8 reperibile in un singolo che ha il brano \"Lucas\" (anch'esso in spagnolo) come lato a."}
{"id": "4840986", "revid": "1437331", "url": "https://it.wikipedia.org/wiki?curid=4840986", "title": "Coppa Davis 2014 Zona Asia/Oceania Gruppo II", "text": "Il Gruppo II della Zona Asia/Oceania (\"Asia/Oceania Zone\") \u00e8 il secondo livello di competizione della Zona Asia/Oceania, una delle tre divisioni zonali della Coppa Davis 2015. Il vincitore \u00e8 promosso nel Gruppo I della zona Asia/Oceania nel 2015.\nTeste di Serie:\nAltre: "}
{"id": "4840995", "revid": "683768", "url": "https://it.wikipedia.org/wiki?curid=4840995", "title": "Lambrate (metropolitana di Milano)", "text": ""}
{"id": "4840998", "revid": "683768", "url": "https://it.wikipedia.org/wiki?curid=4840998", "title": "Centrale (metropolitana di Milano)", "text": ""}
{"id": "4841008", "revid": "547034", "url": "https://it.wikipedia.org/wiki?curid=4841008", "title": "Le case pi\u00f9 verdi del mondo", "text": "Le case pi\u00f9 verdi del mondo (titolo originale: World's Greenest Homes) \u00e8 un documentario di origine statunitense prodotto dalla \"FreemantleMedia\" tra il 2008 e il 2011.\nDescrizione.\nIn 39 puntate della durata di circa 30 minuti, divise in due stagioni, il programma propone un excursus nel mondo alla ricerca delle case ritenute \"le pi\u00f9 ecologiche del pianeta\", che si distinguono per le innovazioni applicate durante la costruzione in termini di sostenibilit\u00e0 ed efficienza nei consumi energetici.\nI due conduttori, Emmanuel Belliveau (stagioni 1 e 2) e John Mackenzie Bell (stagione 2), si alternano nel far visita, in ogni puntata, a due case eco-sostenibili, che vengono illustrate dai proprietari.\nProduzione ed emittenti.\nIl programma \u00e8 stato prodotto dalla \"FreemantleMedia\" e trasmesso, negli Stati Uniti, dall'emittente HGTV.\nPer l'edizione italiana, la trasmissione \u00e8 stata curata dalla pay-tv Sky, con il National Geographic Channel, e dalla Rai, con Rai 5."}
{"id": "4841020", "revid": "108299785", "url": "https://it.wikipedia.org/wiki?curid=4841020", "title": "Giuseppe Guarascio", "text": "Biografia.\nDi professione insegnante di scuola elementare e convinto sostenitore del regionalismo, ha cominciato giovanissimo la sua carriera politica divenendo sindaco di Cotronei dal 1952 al 1961 e in seguito consigliere regionale della Calabria e vicepresidente della Regione Calabria. Per molti anni \u00e8 stato anche presidente di Legautonomie Calabria.\n\u00c8 stato eletto senatore della IX Legislatura alle elezioni politiche del 1983.\nGuarascio \u00e8 morto a Catanzaro il 17 febbraio 2013."}
{"id": "4841021", "revid": "182291", "url": "https://it.wikipedia.org/wiki?curid=4841021", "title": "Giuseppe Paolo Guarascio", "text": ""}
{"id": "4841031", "revid": "599013", "url": "https://it.wikipedia.org/wiki?curid=4841031", "title": "Dalla Costa", "text": ""}
{"id": "4841032", "revid": "287204", "url": "https://it.wikipedia.org/wiki?curid=4841032", "title": "American gigolo", "text": ""}
{"id": "4841033", "revid": "544909", "url": "https://it.wikipedia.org/wiki?curid=4841033", "title": "James Hubert Blake", "text": ""}
{"id": "4841035", "revid": "92723", "url": "https://it.wikipedia.org/wiki?curid=4841035", "title": "Coppa Davis 2014 Zona Euro-Africana Gruppo I", "text": "Il Gruppo I della Zona Euro-Africana (\"Europe/Africa Zone\") \u00e8 il primo livello di competizione della Zona Euro-Africana, una delle tre divisioni zonali della Coppa Davis 2014. I quattro vincitori sono ammessi agli spareggi per il Gruppo Mondiale, i vincitori dei quali vengono poi promossi al Gruppo Mondiale, la massima categoria in assoluto della Coppa Davis.\nTeste di Serie:\nAltre:"}
{"id": "4841041", "revid": "124491759", "url": "https://it.wikipedia.org/wiki?curid=4841041", "title": "Tornerai/53 53 456", "text": "Tornerai/53 53\u00a0456 \u00e8 il quattordicesimo 45 giri della cantante pop italiana Raffaella Carr\u00e0, pubblicato nel 1975 dall'etichetta discografica CGD e distribuito dalle Messaggerie Musicali di Milano.\nIl disco.\nCome il precedente anche questo singolo anticipa due brani poi inseriti nell'album \"Forte forte forte\" del 1976.\nArrangiamenti e direzione d'orchestra di Paolo Ormi.\n\"Tornerai\".\nCover dell'omonimo brano del 1937, scritto da Nino Rastelli e musicato Dino Olivieri, inciso da uno svariato numero di artisti.\nGli autori si ispirarono al celebre \"coro a bocca chiusa\" dall'opera lirica di Giacomo Puccini \"Madama Butterfly\".\nVenne utilizzato come sigla di raccordo nella 35\u00aa edizione della trasmissione radiofonica \"Gran variet\u00e0\", condotta da Raffaella insieme a Paolo Villaggio.\n\"5353456\" e \"0303456\".\nScritta da Gianni Boncompagni era il lato b del disco.\nPoich\u00e9 il titolo corrispondeva ad un numero di telefono realmente esistente, il brano fu ritirato dal commercio e sostituito da \"03 03\u00a0456\".Solo sui CD del cofanetto antologico \"Raffica - Balletti &amp; Duetti\" del 2008 compaiono entrambe le versioni in italiano.\nAnaloga sorte \u00e8 toccata anche alla versione in spagnolo (testo sempre di Boncompagni) incisa da Raffaella in alcune edizioni latine dell'album.\nNella terza edizione (93/94) della trasmissione \"Non \u00e8 la Rai\", Letizia Mongelli ne canta una cover, doppiando Ilaria Galassi.Incisione inserita nella compilation \"Non \u00e8 la Rai sTREnna\" del 1993 (RTI Music, RTI 1048-2).\nNel 1999 negli album di remix \"Fiesta - I grandi successi\" per l'Italia e \"Fiesta - Grandes \u00c9xitos\" per i mercati latini, Raffaella ripropone la canzone in versione dance, cantando in spagnolo con Natalia Oreiro."}
{"id": "4841043", "revid": "729019", "url": "https://it.wikipedia.org/wiki?curid=4841043", "title": "Freddie Viggers", "text": "Biografia.\nEducato alla Wellington School, nel Somerset, Freddie Viggers frequent\u00f2 poi la Royal Military Academy Sandhurst, uscendone come sottotenente nel Royal Regiment of Artillery dal 14 aprile 1972. Promosso tenente il 14 ottobre 1973, e capitano il 14 aprile 1978, Nel 1983 frequent\u00f2 lo Staff College, Camberley e vennepromosso maggiore il 30 settembre 1983, assumendo il comando di una batteria d'artiglieria nel 3rd Regiment Royal Horse Artillery (3RHA). Nel dicembre del 1985 venne nominato Capo dello Staff della 1st Infantry Brigade, impegnata per conto della NATO per rinforzare la Danimarca e l'area tedesca dello Schleswig-Holstein. Come risultato della brillante missione portata a compimento, venne nominato membro dell'Ordine dell'Impero britannico nel 1988, in occasione dei New Year Honours. Promosso tenente colonnello il 30 giugno 1988, venne inizialmente posto a dirigere lo staff a Camberley prima di prendere il comando della 3RHA nel 1989. Il reggimento venne trasferito dalla Germania a Colchester Garrison all'inizio del 1990, aderendo alla 19th Infantry Brigade.\nViggers venne promosso colonnello il 30 giugno 1992, e posto al servizio del Ministero della difesa inglese nello Staff Centrale e nella Polizia di Difesa, trasferendosi nel 1993 al Segretariato per la Difesa delle Coste. Promosso brigadiere generale dal 30 dicembre 1994, divenne comandante della 3 (UK) Division in quello stesso anno, frequentando quindi l'Higher Command and Staff Course prima di trovarsi dispiegato in Bosnia con la sua divisione come parte dell IFOR della NATO. Venne quindi posto a ricoprire l'incarico di \"Director of Manning\" (per l'esercitoy) nel 1997, e nominato colonnello onorario del 100th (Yeomanry) Regiment Royal Artillery (volontari) il 31 dicembre 1997, mantenendo tale incarico sino al 17 febbraio 2001.\nIl 24 marzo 1999 Viggers torn\u00f2 in Bosnia come comandante della Multi-National Division (South-West) nello SFOR e gli venne garantita la promozione a maggiore generale, dal 1\u00ba settembre 1999. Per il suo servizio in Bosnia ricevette una Queen's Commendation for Valuable Service il 3 novembre 2000. Il 9 febbraio 2000 divenne Capo dello Staff del comando di terra e rimase in tale posizione sino al maggio del 2003. L'11 maggio 2000 ricevette un'ulteriore nomina onoraria a colonnello comandante dell'Adjutant General's Corps. Nel maggio del 2003 venne nominato Comandante generale delle Multi-National Force in Iraq, con base a Baghdad dopo l'occupazione delle forze statunitensi e inglesi dell'area irachena; per il suo servizio in questa guerra venne nominato Compagno dell'Ordine di San Michele e San Giorgio il 23 aprile 2004. Successivamente venne posto come Segretario Militare e Capo del Personale Esecutivo dell'Esercito dal 20 ottobre 2003.\nAiutante Generale.\nIl 4 aprile 2005 Viggers divenne Aiutante Generale e venne promosso tenente generale. Divenne quindi colonnello comandante del Royal Regiment of Artillery dal 1\u00ba luglio 2005, e colonnello comandante dell\"'Adjutant General's Corps\" dal 3 novembre 2003, mantenendo tale incarico sino al 28 luglio 2008. Venne nominato cavaliere commendatore dell'Ordine del Bagno in occasione dei New Years Honours del 2007. Venne nominato Vice Luogotenente dell'Hampshire nel giugno del 2008.\nIl periodo di Viggers come Aiutante Generale coincise con uno dei periodi pi\u00f9 burrascosi per l'esercito inglese, contraddistinto dalla pressione dei media sulla paga e sulle condizione delle forze armate britanniche. Egli decise di farsi carico personalmente delle condizioni di alcune caserme, smuovendo per\u00f2 il governo ad occuparsi delle questioni militari di maggiore impatto per la gestione. Il 7 maggio 2007 \"The Mail on Sunday\" pubblic\u00f2 un articolo secondo il quale la sua casa era stata ristrutturata con le spese dei contribuenti, e venne nuovamente nominato in un articolo del 26 maggio sul ruolo della servit\u00f9 per gli ufficiali d'alto rango. Ad ogni modo, Viggers si rivolse alla Press Complaints Commission e \"The Mail on Sunday\" venne successivamente costretto a pubblicare una rettificazione dell'articolo. Fu lui inoltre a scusarsi pubblicamente per il comportamento tenuto dai soldati alleati nei confronti delle famiglia dei nove iracheni torturati a Baha Mousa.\nViggers si ritir\u00f2 dal servizio attivo il 29 ottobre 2008.\n\"Black Rod\".\nNel dicembre del 2008 venne annunciato che Viggers era stato prescelto per ricoprire l'incarico di Gentleman Usher of the Black Rod, rimpiazzando sir Michael Willcocks che si ritir\u00f2 poi il 30 aprile 2009. Il 18 maggio 2010 era sul punto di prendere parte alle celebrazioni per l'apertura annuale del parlamento inglese dopo le elezioni, ma venne colpito da un infarto multiplo e non fu in grado di prendere parte alla cerimonia. Al suo posto si present\u00f2 all'occasione il suo vice, lo Yeoman Usher, Ted Lloyd-Jukes. Diede le dimissioni dal suo ruolo di Black Rod per motivi di salute il 28 ottobre 2010."}
{"id": "4841055", "revid": "1305772", "url": "https://it.wikipedia.org/wiki?curid=4841055", "title": "De Vito", "text": ""}
{"id": "4841059", "revid": "1782831", "url": "https://it.wikipedia.org/wiki?curid=4841059", "title": "Coppa Davis 2014 Zona Euro-Africana Gruppo II", "text": "Il Gruppo II della Zona Euro-Africana (\"Europe/Africa Zone\") \u00e8 il secondo livello di competizione della Zona Euro-Africana, una delle tre divisioni zonali della Coppa Davis 2014. I due vincitori sono ammessi al Gruppo I.\nTeste di Serie:\nAltre: "}
{"id": "4841061", "revid": "466539", "url": "https://it.wikipedia.org/wiki?curid=4841061", "title": "De Paolis", "text": ""}
{"id": "4841065", "revid": "683768", "url": "https://it.wikipedia.org/wiki?curid=4841065", "title": "Rogoredo (metropolitana di Milano)", "text": ""}
{"id": "4841069", "revid": "729019", "url": "https://it.wikipedia.org/wiki?curid=4841069", "title": "Richard Dannatt, barone Dannatt", "text": "Biografia.\nI primi anni.\nDannatt, figlio di Anthony Dannatt e Mary Chilvers, nacque nella casa paterna di Broomfield (oggi sobborgo di Chelmsford), nell'Essex. Suo padre e suo nonno erano architetti e lavoravano insieme in uno studio a Chelmsford, mentre sua madre era un'insegnante part-time al London Bible College. Aveva anche una sorella maggiore morta di tumore al seno nel 1988. Dannatt fu pesantemente influenzato dal suo bisnonno paterno, un contadino vittoriano di fede cattolica, che aveva inventato un sistema drenante per l'agricoltura.\nDannatt e sua sorella frequentarono scuole diverse. Egli divenne alunno della Felsted Junior School, dove inizi\u00f2 a prendere forma la sua ambizione di divenire un giocatore professionista di cricket. Per la sua educazione secondaria, venne inviato al St. Lawrence College di Ramsgate, nel Kent, ove ader\u00ec alla Combined Cadet Force (CCF) e divenne sottufficiale. Mentre ancora si trovava a scuola, inizi\u00f2 a provare disgusto per il suo primo nome, Francis, per il quale era spesso confuso con una ragazza in quanto nella grafia inglese il maschile e femminile di Francesco si scrivono nella medesima maniera. Egli prefer\u00ec pertanto utilizzare il suo secondo nome, Richard, attorno ai 15 anni. Intenzionato a divenire avvocato, Dannatt si applic\u00f2 agli studi di legge al Emmanuel College, Cambridge, ma successivamente intraprese la carriera militare.\nL'inizio della carriera militare.\nInizialmente interessato al ruolo di carrista, Dannatt prefer\u00ec in seguito aderire ai Green Howards, propendendo quindi per la fanteria dopo una visita alla caserma di Colchester. Qui egli incontr\u00f2 tra gli altri Peter Inge, allora maggiore. Entr\u00f2 quindi nella Royal Military Academy, Sandhurst nel settembre del 1969 ed ottenne un posto di ufficiale nei Green Howards come sottotenente dal 30 luglio 1971. Dopo un breve periodo di leva, venne inviato a Belfast, Irlanda del Nord, come comandante di plotone. Una volta completato il tour della zona di stanza, Dannatt torn\u00f2 in madrepatria per frequentare un corso apposito per comandanti di plotone, raggiungendo poi i Green Howards nella loro caserma in Germania occidentale. Col suo plotone fece ritorno a Belfast sul finire del 1972. Per galanteria nei confronti del nemico durante un'operazione a fuoco contro gli insorgenti dell'Irlanda del Nord, ottenne successivamente una Military Cross. His first promotion was to lieutenant on 30 gennaio 1973. Completato il suo tour in Irlanda del Nord, Dannatt frequent\u00f2 un corso pagato dal ministro della difesa all'Hatfield College, dell'Universit\u00e0 di Durham. Venne accettato ed incominci\u00f2 gli studi di storia economica sul finire del 1973.\nDurante le vacanze estive, Dannant ottenne il permesso di raggiungere i Green Howards. Per due estati consecutive, il reggimento si trov\u00f2 in servizio nell'Irlanda del Nord, ad Armagh, sino al 1975. Fu proprio durante il 1975 che Dannatt venne coinvolto nelle operazioni di distruzione di un ordigno sospetto fabbricato dagli insorgenti. Malgrado la massima attenzione prestata, la persona incaricata del disarmo della bomba la fece esplodere e Dannatt rimase illeso, mentre colpiti furono altri quattro soldati, tra cui il comandante della compagnia di Dannatt, il maggiore Peter Willis, che rimase poi ucciso. Poco dopo, Dannatt arrest\u00f2 un uomo che risult\u00f2 connesso all'incidente. Dannatt si laure\u00f2 nel 1976 e, riprendendo servizio nel suo reggimento, venne posto d'istanza a Berlino. Venne nominato aiutante del proprio battaglione e promosso capitano nel luglio del 1977. L'11 novembre 1977, Dannatt, ad appena 26 anni di et\u00e0, venne colpito da un infarto e trascorse i successivi due anni nel tentativo di riprendersi al meglio, tornando in servizio attivo solo nel 1978. Venne quindi posto nuovamente in Irlanda del Nord, accompagnato dalla moglie, la quale diede alla luce il loro primo figlio al Craigavon Area Hospital alcune settimane dopo.\nDannatt lasci\u00f2 l'Irlanda del Nord e venne quindi posto alla Royal Military Academy Sandhurst nel Surrey, e poi al comando del maggiore (poi generale) Rupert Smith. Egli decise di applicarsi allo studio al di fuori del suo impegno nell'esercito, passando gli esami allo Staff College, Camberley, lavorando nel contempo anche come civile. Prima di compiere i suoi studi, venne posto anche al Catterick Garrison, nel North Yorkshire, come comandante di compagnia. All'inizio del 1981, la sua compagnia si port\u00f2 alla HM Prison Frankland durante un mese di sciopero degli ufficiali della prigione. Poco dopo la fine dello sciopero, egli venne spostato a Cipro con le forze pacificatrici delle Nazioni Unite prima di tornare nel Surrey. Dopo aver completato un nuovo corso, venne promosso maggiore il 30 settembre 1982, e nominato capo dello staff della 20th Armoured Brigade, di base nella Germania occidentale.\nDopo due anni come capo dello staff, Dannatt torn\u00f2 nei Green Howards, sempre di base nella Germania occidentale, per comandare una compagnia per la seconda volta nella sua carriera. Venne quindi spostato ancora in Irlanda del Nord per sei mesi nel 1985, nel suo quarto viaggio nella provincia, che si dimostr\u00f2 per\u00f2 decisamente pi\u00f9 tranquillo dei precedenti. Venne nominato Assistente Militare del Ministro di Stato per le Forze Armate nel 1986, lavorando cos\u00ec per il Ministero della Difesa a Londra. Promosso tenente colonnello il 30 giugno 1987, Dannatt trascorse tre anni al Ministero della Difesa britannico, in un ruolo da lui stesso descritto come \"a met\u00e0 tra il militare ed il politico\", circondato da persone che perlopi\u00f9 erano inesperte dell'arte militare. Alla fine del suo incarico, venne coinvolto nella stesura della \"Dottrina militare britannica\" del feldmaresciallo Sir Nigel Bagnall che venne posta all'approvazione del ministero. I Green Howards celebravano il loro 300\u00ba anniversario nel 1988 e Dannatt ottenne finalmente il comando del reggimento nel 1989, divenendone responsabile del passaggio da fanteria ad aeromobile, formando parte della 24th Airmobile Brigade. Intraprese il suo sesto tour nell'Irlanda del Nord nel 1991 quando i Green Howards vennero impiegati a South Armagh per un mese.\nTornando allo Staff College, Camberley, Dannatt frequent\u00f2 l'Higher Command and Staff Course (HCSC), dopo il quale venne promosso colonnello il 31 dicembre 1991, e si occup\u00f2 attivamente della diffusione della \"Dottrina militare britannica\" alla luce della fine della Guerra fredda. Egli organizz\u00f2 anche i piani della campagna per il tenente generale Michael Rose nell'ambito dei Balcani con l'United Nations Protection Force (UNPROFOR). Dannatt venne promosso dunque brigadiere generale il 31 dicembre 1993, ottenendo il comando della 4th Armoured Brigade, di base in Germania. Trascorse tutto il 1994 al comando della brigata, sovrintendendone gli allenamenti, e nel 1995, venne posto d'istanza in Bosnia assieme allo staff del suo quartier generale, lasciando il resto della brigata in Germania e prendendo il comando di unit\u00e0 separate gi\u00e0 impiegate in Bosnia. Egli comand\u00f2 il settore sud-occidentale delle forze dell'UNPROFOR, composto da truppe di nazioni diverse, prestando servizio anche come comandante delle forze britanniche nell'area (COMBRITFOR). Dopo la sigla dell'Accordo Dayton nel novembre 1995, l'UNPROFOR venne guidato dalle Implementation Force della NATO e la brigata di Dannatt venne incorporata nella divisione multiculturale comandata dal generale Mike Jackson. Dannatt venne poi nominato commendatore dell'Ordine dell'Impero britannico per il suo servizio nei Balcani. Cedendo il controllo della 4th Armoured Brigade a David Richards, Dannatt venne nominato Direttore dello Staff del Programma di Difesa al Ministero della Difesa britannico nel 1996 e responsabile di parte dell'implementazione della Strategic Defence Review, prodotta dal governo laburista che sarebbe andato al potere nel 1997.\nAlti comandi.\nDopo tre anni al Ministero della Difesa. Dannatt ottenne lo status di ufficiale generale con la promozione a maggiore generale e la presa del comando della 3rd Mechanised Division nel gennaio del 1999. Successivamente in quello stesso anno, la prospettiva di un intervento della NATO nella Guerra del Kosovo divenne sempre pi\u00f9 reale e Dannatt col suo staff iniziarono a programmare l'invasione via terra del territorio. Quando per\u00f2 Slobodan Milo\u0161evi\u0107 si accord\u00f2 per ritirare le forze serbo-jugoslave dal Kosovo, i negoziati vennero diretti da Mike Jackson. Venne deciso, dato il grande numero di truppe inglesi in servizio nell'area, che il quartier generale della 3rd Division fosse impiegato come supervisore delle operazioni britanniche nell'area, con Dannatt come COMBRITFOR. Dopo poco dall'arrivo di Dannatt, una colonna armata russa si mosse nel Kosovo e prese il controllo dell'aeroporto di Pristina. Wesley Clark, il Supremo Comandante Alleato per l'Europa della NATO, ordin\u00f2 a Jackson, comandante del KFOR, di bloccare le partenze dell'aeroporto per impedire che i russi potessero ottenere dei rifornimenti. Per la preparazione dimostrata in questa fase delicata delle operazioni, Dannatt ottenne una Queen's Commendation for Valuable Service.\nRitornando alla 3rd Division, Dannatt pianific\u00f2 due esercitazioni in Canada per i suoi uomini, di cui il primo fu il pi\u00f9 grande dopo la Guerra fredda, mentre il secondo ebbe luogo dopo la fine del comando di Dannatt. Dannatt partecip\u00f2 al processo contro Radislav Krsti\u0107 in relazione al Massacro di Srebrenica, poco dopo che era stato posto d'istanza in Bosnia, dove fu comandante per le forze di stabilizzazione della NATO nel 2000. Il suo tour nella zona era programmato per un anno intero ma venne interrotto dal ritiro di Sir Michael Willcocks dall'esercito e dalla sua nomina a \"Black Rod\". Dannatt venne quindi nominato Assistant Chief of the General Staff (ACGS) nell'aprile del 2001. Nel settembre del 2001, si rec\u00f2 in visita alle truppe britanniche a Cipro poco dopo l'attacco dell'11 settembre. Come ACGS, venne coinvolto solo perifericamente dai preparativi dell'esercito per l'Afghanistan e poi per l'Iraq, rimanendo perlopi\u00f9 a disposizione del Capo dello Staff Generale Michael Walker quando questi non fosse stato disponibile. Dannatt venne succeduto come ACGS da David Richards, al quale gi\u00e0 aveva concesso il comando della 4th Armoured Brigade nel 1996 e che poi succeder\u00e0 sempre a Dannatt come Capo dello Staff Generale.\nDannatt venne nominato comandante dell'Allied Rapid Reaction Corps (COMARRC) il 16 gennaio 2003 e promosso tenente generale nello stesso giorno. Durante questo periodo egli venne impegnato nel dispiego dell'ARRC in Iraq e Afghanistan, ma esso venne poi dispiegato sotto il comando di David Richards. Dannatt ottenne il titolo di cavaliere commendatore dell'Ordine del Bagno nel giugno del 2004. Succedette a Sir Timothy Granville-Chapman come Comandante in Capo delle forze di terra (CINCLAND) (responsabile della gestione giornaliera dell'esercito) il 7 marzo 2005, e venne promosso generale in quello stesso giorno. Il compito principale di questo suo periodo come comandante in capo fu la riorganizzazione della fanteria, il che port\u00f2 alla perdita di molti nomi storici dei reggimenti britannici, tra cui il reggimento di Dannatt, i Green Howards, che divennero il 2\u00ba battaglione dello Yorkshire Regiment (Green Howards).\nCapo dello stato maggiore.\nDopo il ritiro di sir Mike Jackson, Dannatt venne nominato Capo dello stato maggiore del British Army (Chief of the General Staff, CGS) il 29 agosto 2006. Comprendendo che la formazione delle forze armate britanniche aveva visto un sempre maggiore distacco tra ufficiali superiori e truppa, prese la decisione come primo atto da CGS di scrivere una lunga lettera al Segretario di Stato per la Difesa, Des Brown, inviandola per copia anche a Bill Jeffrey per il Ministero della Difesa, al maresciallo dell'aria sir Jock Stirrup, Capo dello Staff della Difesa ed al First Sea Lord e Capo dello Staff dell'Aria, i suoi corrispettivi in marina e aviazione. Nella lettera egli inoltre evidenzi\u00f2 come l'uso di elicotteri fosse superfluo in un'area come quella, ma che piuttosto andassero favoriti gli attacchi via terra, consentendo inoltre maggiore ricambio ai soldati per consentire loro di tornare dalle famiglie. Il fine settimana successivo all'invio della lettera, si rec\u00f2 in Afghanistan come sua prima visita ufficiale nel ruolo di CGS.\nNell'ultimo suo periodo di comando, Dannatt si concentr\u00f2 essenzialmente sulla sua immagine pubblica, soprattutto dopo la morte di Baha Mousa, riuscendo ad ottenere con sorpresa un bonus per i soldati che avessero trascorso sei mesi in Iraq ed Afghanistan per il mese successivo. Dannatt apparve sulle righe dei giornali nell'ottobre del 2006 per aver rilasciato un'intervista a Sarah Sands del \"Daily Mail\" nella quale egli riteneva opportuno il ritiro delle truppe dall'Iraq per permettere all'esercito di focalizzarsi sull'Afghanistan, permettendo nel contempo ai soldati feriti di riprendersi nei ricoveri militari piuttosto che negli ospedali civili. Molti giornali interpretarono questo suo commento come un palese attacco al governo e, personalmente, al primo ministro in carica, Tony Blair. I suoi commenti ebbero l'eco di diversi giornalisti ed ufficiali in pensione, ed alcuni giunsero a richiedere le dimissioni di Dannatt, mentre Simon Jenkins del \"The Times\" called Dannatt's comments \"nel contempo audacemente coraggioso e completamente ingenuo\".\nNel 2007, Dannatt e sua moglie, Pippa, visitarono Headley Court, ed il centro di riabilitazione del Ministero della Difesa dedicato al personale militare ferito, dedicandosi alla raccolta fondi per la costruzione di una piscina riabilitativa per i degenti, aperta poi nel 2010.\nDannatt si rec\u00f2 nuovamente in visita in Afghanistan cercando di migliorare il morale e le continue pressioni della guerra con la sua presenza, recandosi in visita inoltre a suo figlio, Bertie, che prestava servizio nei Grenadier Guards. Sempre nel 2007, Dannatt prese la decisione di non permettere al principe Harry di prestare servizio in Iraq, mentre questi venne destinato in Afghanistan per tre mesi tra la fine del 2007 e l'inizio del 2008. Dannatt venne elevato al rango di Cavaliere di Gran Croce dell'Ordine del Bagno nel 2008 in occasione dei New Year Honours. Il suo ruolo come CGS termin\u00f2 nell'agosto del 2008 e venne succeduto in questo da sir David Richards.\nTitoli onorifici.\nDannatt venne nominato colonnello dei Green Howards, succedendo al feldmaresciallo Peter Inge il 1\u00ba dicembre 1994, rimanendo in carica sino al maggio 2003 quando venne sostituito dal brigadiere generale John Powell. Dannatt succedette a Sir Christopher Wallace come Colonnello Comandante dell'Adjutant General's Corps dal 1\u00ba aprile 1999, mantenendo tale incarico sino al 17 giugno 2005, quando venne sostituito dal maggiore generale Bill Rollo. Venne nominato Colonnello Comandante della King's Division, succedendo a Sir Scott Grant, il 1\u00ba luglio 2001. Lasci\u00f2 questo incarico il 10 dicembre 2005 al tenente generale Nick Houghton.\nTra le nomine, nel 2002, Dannatt trascorse sei settimane alla Scuola d'aviazione dell'esercito \"Army Air Corps Middle Wallop\", ove ottenne il brevetto di pilota di elicottero per completare il suo ruolo come colonnello comandante dell'Army Air Corps (AAC), al quale venne nominato dal 1\u00ba aprile 2004, succedendo a Michael Walker. Venne inoltre nominato Aiutante di Campo della regina Elisabetta II il 5 giugno 2006. Lasci\u00f2 questo incarico il 1\u00ba luglio del 2009, sostituito da Adrian Bradshaw.\nGli anni del ritiro dalla carriera militare.\nNel febbraio del 2009 venne annunciato che, dopo il suo ritiro, Dannatt sarebbe stato nominato 159\u00b0 Conestabile della Torre di Londra. Il suo predecessore in quella carica, il generale Roger Wheeler, aveva terminato il priorio incarico il 31 luglio e Dannatt inizi\u00f2 il 1\u00ba agosto 2009.\nDurante questo stesso periodo venne avvicinato da David Cameron, all'epoca leader del Partito Conservatore e Leader dell'Opposizione, che lo invit\u00f2 a divenire consigliere del gabinetto ombra. Malgrado i regolamenti prevedessero che un membro delle forze armate mantenesse una neutralit\u00e0 politica durante la tenuta del proprio incarico, col suo pensionamento Dannatt decise di accettare a livello informale. La sua decisione, che divenne pubblica nell'ottobre del 2009 (a soli due mesi dal ritiro effettivo di Dannatt dall'esercito) riaccese alcune polemiche sulla neutralit\u00e0 dei membri delle forze armate. Si dimise da questo ruolo di consigliere poco dopo le elezioni del 2010 riferendo a Cameron, ora primo ministro, che avrebbe dovuto servirsi di un altro consulente pi\u00f9 politico di lui da quel momento. Su pressione di Cameron, venne incluso nei pari del Regno Unito e nominato Barone Dannatt nel novembre del 2010.\nDannatt trov\u00f2 il modo per scrivere una propria autobiografia dal titolo \"Leading from the Front\", pubblicata da Bantam Press nel 2010. Nel libro, \u00e8 chiara la sua visione anti-laburista in particolare relativamente alla conduzione degli affari d'esercito dal 1997 al 2010 di Gordon Brown, Cancelliere dello Scacchiere e poi primo ministro, accusandolo in particolare di aver \"malignamente tradito\" l'ideale di Tony Blair. Egli critic\u00f2 anche Tony Blair perch\u00e9 aveva acconsentito a lasciarsi reggere da Brown."}
{"id": "4841071", "revid": "158286", "url": "https://it.wikipedia.org/wiki?curid=4841071", "title": "CSC-WorldOnline", "text": ""}
{"id": "4841075", "revid": "1305772", "url": "https://it.wikipedia.org/wiki?curid=4841075", "title": "Guerrazzi", "text": ""}
{"id": "4841078", "revid": "767487", "url": "https://it.wikipedia.org/wiki?curid=4841078", "title": "Rim of the Canyon", "text": "Rim of the Canyon \u00e8 un film del 1949 diretto da John English.\n\u00c8 un western statunitense a sfondo musicale con Gene Autry e Nan Leslie. \u00c8 basato sul racconto breve del 1948 \"Phantom.45s Talk Loud\" di Joseph Chadwick.\nProduzione.\nIl film, diretto da John English su una sceneggiatura di John K. Butler e un soggetto di Joseph Chadwick, fu prodotto da Armand Schaefer per la Gene Autry Productions e girato dal 6 al 20 dicembre 1948. Gene Autry interpreta in una sequenza il marshal Steve Autry, suo padre, in un flashback.\nDistribuzione.\nIl film fu distribuito negli Stati Uniti dal 1\u00ba luglio 1949 al cinema dalla Columbia Pictures. \u00c8 stato distribuito anche in Brasile con il titolo \"Cidade Fantasma\".\nPromozione.\nLe tagline sono:"}
{"id": "4841080", "revid": "1745361", "url": "https://it.wikipedia.org/wiki?curid=4841080", "title": "Battaglia dell'atomo", "text": "La Battaglia dell'atomo (\"Battle of the Atom\") \u00e8 un crossover che intreccia le testate \"All-New X-Men\", \"Uncanny X-Men\", \"Wolverine and the X-Men\" e \"X-Men\", preceduto e terminanto in due albi fuori collana dall'omonimo titolo. Pubblicato dalla Marvel Comics fra settembre e ottobre 2013, la trama s'incentra sul viaggio nel presente dei futuri X-Men per convincere gli X-Men originali a ritornare nel passato evitando cos\u00ec che si verifichino disastrose conseguenze al flusso temporale.\nStoria editoriale.\nAnnunciato al C2E2 2013, per festeggiare il cinquantesimo anniversario degli X-Men, l'evento riunisce per la prima volta i fronti guidati da Ciclope e Wolverine dai tempi di \"Scisma\" e \"Avengers vs. X-Men\" con l'obiettivo di gestire le conseguenze rappresentate dagli X-Men originali rimasti nel presente. La storia si snoder\u00e0 fra quattro testate ciascuna scritta da un autore diverso: \"All-New X-Men\" di Brian Michael Bendis (testi) e Stuart Immonen (disegni), \"Uncanny X-Men\" di Bendis e Chris Bachalo (disegni), \"Wolverine and the X-Men\" di Jason Aaron (testi) e Giuseppe Camuncoli (disegni), \"X-Men\" di Brian Wood (testi) e David Lopez (disegni); e sar\u00e0 preceduta e terminata da due albi fuori collana intitolati \"X-Men: Battle of the Atom\" rispettivamente di Bendis e Frank Cho (disegni) e Aaron, Bendis, Wood con Camuncoli e Esad Ribi\u0107 (disegni).\nTrama.\nSfidando gli avvertimenti di Ciclope, Magik si reca nel futuro per constatare che la rivoluzione che stanno preparando avr\u00e0 degli effetti positivi sulle loro vite e rimane sconvolta dal vedere ancora X-Men contro Sentinelle in uno scenario post-apocalittico. Nel presente, i cinque giovani X-Men venuti dal passato, vengono accompagnati da Shadowcat nel luogo in cui si \u00e8 manifestata una nuova mutante; la giovane, evocando giganteschi draghi, sta creando il panico. Sopraffatti dall'arrivo delle Sentinelle, il gruppo viene soccorso da Ciclope adulto e dai suoi X-Men, che smantellano i robot e prendono in custodia la nuova mutante. Purtroppo il giovane Ciclope viene colpito da alcuni laser sparati da una Sentinella, rimanendo all'apparenza morto per qualche minuto; la cosa si riflette immediatamente sul Ciclope adulto, che inizia a svanire, mentre la realt\u00e0 tutto attorno inizia a collassare pericolosamente, a causa del paradosso temporale. Per fortuna l'intervento del giovane nuovo mutante Triage, che riporta in vita il giovane Ciclope, riconduce la situazione alla normalit\u00e0, ma al ritorno alla Jean Grey School viene deciso che gli X-Men originali, nonostante il loro volere e le loro proteste, dovranno al pi\u00f9 presto necessariamente ritornare al loro tempo, perch\u00e9 come ha dimostrato il caso dei due Ciclope, se qualcosa accadr\u00e0 ad uno dei giovani, provocher\u00e0 devastanti conseguenze sulla linearit\u00e0 spazio temporale.\nPi\u00f9 o meno allo stesso tempo, nella sorpresa generale, si attiva automaticamente la macchina del tempo nel laboratorio di Bestia, da cui emerge un gruppo di X-Men provenienti dal futuro, il cui compito \u00e8 proprio quello di impedire che si commetta il grave errore di far rimanere gli originali giovani X-Men nel presente. Mentre tutti gli altri discutono animatamente del modo migliore di gestire la faccenda, la giovane Jean Grey chiede al giovane Ciclope, di fuggire assieme a lei, poich\u00e9 conoscendo il destino che l'attende, non ha intenzione di tornare indietro. Preso quindi telepaticamente il controllo di Wolverine e del Gigante di ghiaccio li fa scontrare l'uno con l'altro scatenando il caos. Al termine della schermaglia, Rachel Grey accusa gli X-Men del futuro di aver insospettito la giovane Jean, schermando i pensieri e per contro Xorna si cala la maschera rivelando di essere la futura Jean Grey, ovvera la giovane Jean appena fuggita che \u00e8 diventata ormai adulta. Sfruttando la tecnologia portatile del Cerebro futuro, il nipote di Xavier proveniente dal futuro parte alla ricerca dei fuggiaschi seguito dal suo gruppo, e anche da una squadra di X-Men del presente; li raggiungono poco fuori San Francisco dove l'arrivo di Marvel Girl e Shadowcat, favorevoli a lasciar scegliere ai giovani se tornare indietro, o rimanere nel presente, permette loro nuovamente di fuggire e approdare sulle coste dell'abbandonata Utopia, dove Emma Frost e la sua squadra, li attendono, in risposta alla richiesta d'aiuto che la giovane Jean nel frattempo a inviato loro. Mentre Ciclope adulto decide se accettare di aiutare i due, Magik, che non \u00e8 rimasta convinta di tutta quella faccenda, si teletrasporta alla JGS, dove chiede ai giovani Bestia e Uomo Ghiaccio di seguirla nel futuro, cos\u00ec da capire come stanno realmente le cose l\u00ec. Arrivati tutti gli altri su Utopia, l'inaspettata comparsa della Jean dal futuro, riaccende la rivalit\u00e0 di Emma, che la sfida a un duello telepatico assistita dalle Naiadi e dalla giovane Jean. La futura Jean, sconfitte le Naiadi ed Emma, perde per\u00f2 lo scontro con se stessa pi\u00f9 giovane e accetta di lasciarsi sondare la mente da lei; al termine, la giovane Jean, sconvolta, chiede al giovane Ciclope di tornare nel passato, per evitare di far accadere ci\u00f2 che ha visto, senza specificare cosa sia. Intanto Magik e i giovani Bestia e Uomo Ghiaccio giungono nel futuro, alla JGS, dove vengono accolti da Sentinelle alleate e da un gruppo di mutanti, che affermano di essere loro i veri X-Men, non quelli che sono da poco tornati indietro nel tempo, capeggiati da Jean/Xorna.\nLa Jubilee del futuro cerca in tutti i modi di rispedire il trio indietro nel tempo, senza che scoprano troppo, ma gli altri X-Men del futuro, dopo aver discusso e votato cosa fare, decidono a loro volta di tornare anche loro indietro, con il terzetto appena giunto, allo scopo di allearsi con la squadra di Ciclope. In una serie di flashfoward, si viene a conoscenza che Vecchio Bestia e Xorna dopo aver convinto Dazzler a candidarsi e vincere le elezioni a Presidente degli Stati Uniti, assistono al suo omicidio, a opera di una non ben specificata invasione demoniaca, evocata da umani che li porta a ricredersi sulle loro vedute di coesistenza pacifica e fondare una nuova Confraternita dei mutanti malvagi. Di ritorno alla JGS, il giovane Xavier spedisce i giovani Jean, Ciclope e Angelo alla macchina del tempo, infuriandosi con Bling! quando scopre che ha fallito il suo compito di sorvegliante, lasciando che i giovani Uomo Ghiaccio e Bestia venissero portati nel futuro da Magik. Ormai conscio della compromissione della sua missione, il giovane Xavier forza la mano ai suoi e assieme a Xorna, Molly, Deadpool e Raze, mette fuori combattimento i presenti, prendendo poi possesso della scuola. Una volta attivate le difese esterne, compresa Krakoa, Raze s'infiltra nel gruppo di Ciclope adulto, arrivato per dare manforte e rapisce i giovani Uomo Ghiaccio e Bestia fingendosi Psylocke. Intanto nel laboratorio, Vecchio Bestia prova senza successo a rispedire nel passato gli X-Men originali, ma una forza misteriosa impedisce alla macchina del tempo di funzionare. Riuscito finalmente a penetrare nell'edificio, il gruppo di Ciclope viene sopraffatto psichicamente da Xorna, facendo cos\u00ec fuggire la Confraternita, che mette in moto il piano B: raggiungere Cape Citadel e allertare lo S.H.I.E.L.D.. Messe da parte le loro animosit\u00e0, Ciclope e Wolverine decidono a di collaborare e una volta giunti a destinazione, i tre gruppi si scontrano con i nemici, riuscendo quasi a sconfiggerli, finch\u00e9 l'arrivo di numerosi elivelivoli non li costringe a fermarsi. Impadronitisi dei comandi, Xorna e Kid Xavier bypassano i blocchi manuali, dando libero sfogo a tutta l'artiglieria che lo S.H.I.E.L.D. ha a disposizione, nella speranza di far comprendere agli X-Men cosa li aspetti nel futuro. Rimasti sotto shock dall'apprendere che l'agenzia conta nel suo arsenale anche le Sentinelle, Ciclope e Wolverine vengono allontanati dalla battaglia da Xorna, che li incolpa per lo scisma, l'incapacit\u00e0 di collaborare e infine di averla tenuta nel presente, alterando irrimediabilmente la sua storia personale. Sovraccaricatasi a causa della rabbia che ormai controlla i suoi enormi poteri, Xorna esplode, uccidendosi, ponendo cos\u00ec fine allo scontro e permettendo alla Confraternita di fuggire."}
{"id": "4841085", "revid": "2202637", "url": "https://it.wikipedia.org/wiki?curid=4841085", "title": "Serena Iansiti", "text": "Biografia.\nCarriera.\nDi lontane origini olandesi, Serena Iansiti nasce a Napoli da madre insegnante di lettere e padre magistrato. Pochi mesi dopo la nascita, la sua famiglia si trasferisce a Latina dove, a 15 anni, Serena frequenta un corso serale di teatro. A 19 anni viene ammessa alla sede romana del Centro sperimentale di cinematografia.\nIl suo primo spettacolo teatrale, risalente al 2001, \u00e8 una rappresentazione intitolata \"La misteriosa scomparsa di W\" scritta da Stefano Benni. Serena diviene nota al grande pubblico nel 2007, quando le si offre nella soap opera \"CentoVetrine\" il ruolo di Lavinia Grimani. Nel 2010 gira il cortometraggio \"Lucrezia Borgia\". National Opera of London, diretto da Mike Figgis, nel 2011 gira i film \"Lords of London\" di produzione britannica, \"Fondi '91\" di produzione canadese e \"Un Natale per due\", primo film tv prodotto da Sky Italia.\nOttiene quindi il suo secondo ruolo importante nella quarta stagione della serie televisiva \"Squadra antimafia - Palermo oggi\" dove interpreta il ruolo di Ilaria Abate. Nel 2013 ottiene il suo primo ruolo da protagonista nella serie \"I segreti di Borgo Larici\", impersonando Anita Sclavi. Prende inoltre parte nel corso degli anni a svariati cortometraggi, a una serie web e alla pubblicit\u00e0 del Kimbo Caff\u00e8. Nel 2015 entra a far parte del cast della terza stagione de \"Le tre rose di Eva\" dove interpreta il personaggio di Clarissa e nel cast della seconda stagione de \"Il giovane Montalbano\", dove interpreta il personaggio di Stella Parenti.\nInterpreta Il ruolo di Angela Rosaria Martone, affascinante e preparatissima commissario della scientifica, nella serie televisiva \"I bastardi di Pizzofalcone\" tratta da una serie di romanzi di Maurizio de Giovanni. Interpreta anche la bella e affascinante Livia Lucani, nella serie televisiva \"Il commissario Ricciardi\", anche questa tratta da una serie di romanzi di de Giovanni.\nVita privata.\nSerena Iansiti ha una relazione con il direttore della fotografia Ferran Paredes Rubio. Il 19 giugno 2021 \u00e8 nata la loro prima figlia, Viola."}
{"id": "4841087", "revid": "88740", "url": "https://it.wikipedia.org/wiki?curid=4841087", "title": "Pellizzari", "text": ""}
{"id": "4841088", "revid": "1603714", "url": "https://it.wikipedia.org/wiki?curid=4841088", "title": "Pignatti", "text": ""}
{"id": "4841089", "revid": "683768", "url": "https://it.wikipedia.org/wiki?curid=4841089", "title": "Sesto 1\u00ba Maggio", "text": ""}
{"id": "4841093", "revid": "767487", "url": "https://it.wikipedia.org/wiki?curid=4841093", "title": "Duello infernale", "text": "Duello infernale (\"Stampede\") \u00e8 un film del 1949 diretto da Lesley Selander.\n\u00c8 un western statunitense con Rod Cameron, Gale Storm e Johnny Mack Brown. \u00c8 basato sul romanzo del 1934 \"Stampede\" di Edward Beverly Mann.\nTrama.\nUna famiglia di pionieri acquista un appezzamento di terreno in Arizona, ma troppo tardi s'accorge che manca l'acqua. C'\u00e8 un torrente, ma \u00e8 controllato da una diga costruita dai potenti fratelli McCall. Intorno a questa diga si intrecciano sparatorie, agguati notturni, assassinii. Uno dei fratelli McCall viene ucciso dagli avventurieri che hanno imbrogliato i coloni vendendo loro la terra senz'acqua; l'altro, innamoratosi di una ragazza della famiglia, vendica il fratello, poi ordina di abbattere la diga.\nProduzione.\nIl film, diretto da Lesley Selander su una sceneggiatura di John C. Champion e Blake Edwards e un soggetto di Edward Beverly Mann, fu prodotto dagli stessi Champion e Edwards tramite la Scott R. Dunlap Productions e girato in California, Il titolo di lavorazione fu \"Rainbow Ridge\".\nDistribuzione.\nIl film fu distribuito negli Stati Uniti dal 1\u00ba maggio 1949\n al cinema dalla Allied Artists Pictures.\nAltre distribuzioni:\nPromozione.\nLe tagline sono:"}
{"id": "4841094", "revid": "62004", "url": "https://it.wikipedia.org/wiki?curid=4841094", "title": "Campionati del mondo di mountain bike e trial", "text": ""}
{"id": "4841096", "revid": "1714743", "url": "https://it.wikipedia.org/wiki?curid=4841096", "title": "Cecilia di York", "text": "Biografia.\nNacque nel palazzo di Westminster. Era la terzogenita di Edoardo IV d'Inghilterra, e di sua moglie, Elisabetta Woodville, figlia di Richard Woodville e di Giacometta di Lussemburgo.\nEra una nipote di Riccardo III d'Inghilterra, cognata di Enrico VII d'Inghilterra, zia di Enrico VIII d'Inghilterra e prozia di Edoardo VI d'Inghilterra, Maria I d'Inghilterra e Elisabetta I d'Inghilterra.\nRegno di Edoardo IV.\nNel 1474, Edoardo IV contrasse un'alleanza matrimoniale con Giacomo III di Scozia, per cui Cecilia \u00e8 stata promessa in sposa al futuro Giacomo IV di Scozia. Per un certo tempo venne chiamata \"principessa di Scozia\". Questo accordo fu, tuttavia, impopolare nel Regno di Scozia.\nNel 1478 partecip\u00f2 alle nozze dello zio, Giorgio Plantageneto, I duca di Clarence.\nSuo padre continu\u00f2 a pagare la \"dote scozzese\" fino all'11 giugno 1482, siccome Cecilia era fidanzata, in base al Trattato di Fotheringhay, Alexander Stewart, duca di Albany, il fratello pi\u00f9 giovane di Giacomo III, che aveva ambizioni personali per il trono scozzese.\nAlbany venne ucciso il 7 agosto 1485, ma la morte di Edoardo IV nel 1483 aveva gi\u00e0 cambiato le prospettive di matrimonio per le sue figlie.\nRegno di Riccardo III.\nDopo la morte di Anna Neville, si vociferava che Riccardo stesse considerando di sposare una delle sue nipoti. Queste voci includevano Cecilia, che era la seconda figlia superstite di Edoardo IV. Secondo Commines, solo le figlie maggiori di Edoardo IV sono stati dichiarati illegittime nel momento in cui i loro fratelli pi\u00f9 giovani sono stati esclusi dal trono dalla legge Titulus Regius.\nPrimo matrimonio.\nCecilia spos\u00f2 Ralph Scrope, un fratello minore di Thomas Scrope, VI barone Scrope e un sostenitore di Riccardo, ma il matrimonio fu poi annullato con l'ascesa al trono del cognato come Enrico VII d'Inghilterra.\nRegno di Enrico VII.\nIl pretendente Lancaster, Enrico Tudor, conte di Richmond, aveva annunciato a Rennes, che aveva intenzione di unire le due case reali rivali dei Lancaster e degli York, sposando una figlia di Edoardo IV, e, quindi, porre fine ai conflitti.\nSecondo matrimonio.\nSpos\u00f2, il 25 novembre 1487, John de Welles, I visconte Welles (1448-9 febbraio 1499), figlio di Sir Lionel de Welles e Margaret Beauchamp. Il suo nuovo marito era un fratellastro materno di lady Margaret Beaufort e quindi uno zio di Enrico VII. Ebbero tre figli:\nCecilia gioc\u00f2 un ruolo importante durante i primi anni del regno di Enrico VII, come si conveniva ad un membro della famiglia reale, essendo la sorella della regina consorte e cognata del re. Tenne a battesimo suo nipote Arturo, principe di Galles, partecip\u00f2 all'incoronazione della sorella Elisabettacome regina consorte e accompagn\u00f2 Caterina d'Aragona nel suo viaggio per il suo matrimonio con il principe Arturo.\nTerzo matrimonio.\nNonostante il suo lutto, nel 1502 spos\u00f2 Thomas Kyme, un signorotto del Lincolnshire. Si pensa sia stato un matrimonio d'amore.\nQuesto matrimonio ebbe luogo senza l'approvazione del re. La principessa pare avesse calcolato male la reazione del cognato. Il re band\u00ec Cecilia dalla corte e tutti i suoi beni furono confiscati. Solamente con l'intervento di lady Margaret Beaufort, le vennero restituite alcune propriet\u00e0.\nMorte.\nMor\u00ec nel 1507, all'et\u00e0 di 38 anni. Ha vissuto sull'isola di Wight, non in grande ricchezza."}
{"id": "4841099", "revid": "599013", "url": "https://it.wikipedia.org/wiki?curid=4841099", "title": "Ticozzi", "text": ""}
{"id": "4841107", "revid": "767487", "url": "https://it.wikipedia.org/wiki?curid=4841107", "title": "Non buttiamoci gi\u00f9 (film)", "text": "Non buttiamoci gi\u00f9 (\"A Long Way Down\") \u00e8 un film del 2014 diretto da Pascal Chaumeil, adattamento cinematografico dell'omonimo romanzo di Nick Hornby.\nGli interpreti principali del film sono Pierce Brosnan, Toni Collette, Aaron Paul e Imogen Poots.\nTrama.\nLa notte di Capodanno quattro sconosciuti si incontrano sulla cima di un palazzo di Londra, noto come la Casa dei Suicidi, con l'intento comune di suicidarsi.\nMartin Sharp \u00e8 un conduttore televisivo caduto in disgrazia, Maureen ha sacrificato tutta la sua vita al figlio disabile, Jess \u00e8 un'adolescente problematica appena lasciata dal fidanzato, mentre J.J. \u00e8 un musicista fallito. Ognuno di loro ha motivazioni differenti per farla finita, ma, quando si incontrano sul tetto del palazzo, decidono insieme di prendersi sei settimane di tempo e rincontrarsi nello stesso luogo a san Valentino per vedere come sono evolute le loro vite.\nProduzione.\nAncora prima della pubblicazione del romanzo negli Stati Uniti, Johnny Depp ha acquistato i diritti per la realizzazione di un film.\nDistribuzione.\nIl film \u00e8 stato presentato in anteprima mondiale il 10 febbraio 2014 nel corso della 64\u00aa edizione del Festival internazionale del cinema di Berlino. \u00c8 stato poi distribuito nelle sale britanniche e irlandesi il 21 marzo 2014 e in quelle italiane dal 20 marzo 2014."}
{"id": "4841117", "revid": "1543377", "url": "https://it.wikipedia.org/wiki?curid=4841117", "title": "Timbuct\u00fa (Auster)", "text": "Timbuct\u00fa (\"Timbuktu\") \u00e8 un romanzo di Paul Auster del 1999. Si tratta della vita di un cane, Mr. Bones, che lotta per venire a patti con il fatto che il suo padrone senza tetto sta per morire.\nLa storia, ambientata nei primi anni '90, \u00e8 raccontata attraverso gli occhi di Mr. Bones, che, pur non essendo antropomorfizzato, esegue un monologo interiore in inglese. La storia ruota attorno al suo ultimo viaggio con il suo padrone in difficolt\u00e0, Willy G. Christmas, a Baltimora, ma degli avvenimenti precedenti di entrambe le loro vite vengono comunque raccontati in flashback.\nIl titolo del libro deriva dal concetto di vita dopo la morte proposto da Christmas, sedicente poeta, che credeva che fosse un bel posto chiamato Timbuct\u00fa, in cui cani e umani possono stare insieme e comunicare tra loro. Un importante tema ricorrente nel libro \u00e8 la preoccupazione di Mr. Bones che i cani non possano andare a Timbuct\u00fa, e di conseguenza non avrebbe pi\u00f9 potuto rivedere Willy dopo la morte.\nIl racconto si basa anche sui temi dell'esistenzialismo, trovare lo scopo nella propria vita e una meditazione sull'America del tardo Novecento.\nTrama.\nAbituati a viaggiare insieme sulle strade americane, Willy, poeta giramondo, e Mr Bones, cane dalla spiccata intelligenza, vengono separati dai freddi giochi del destino. Mr Bones dovr\u00e0 imparare a cavarsela da solo e a difendersi anche da chi sembrer\u00e0 volerlo aiutare. Cos\u00ec continuer\u00e0 a fuggire, finch\u00e9 in lui si far\u00e0 strada la convinzione di poter raggiungere Willy a Timbuct\u00f9, terra favolosa dove uomini e cani parlano la stessa lingua e conversano da pari a pari. Che cosa sia davvero Timbuct\u00f9, Mr Bones non lo sa, a parte qualche frase sibillina buttata l\u00ec da Willy nei suoi discorsi di poeta maledetto e infaticabile clochard. Eppure \u00e8 proprio in quel luogo che un brutto giorno il poeta se n\u2019\u00e8 andato lasciando solo il fedele quadrupede.\nTrasposizioni e adattamenti.\nIl regista ceco L\u00e1szl\u00f3 Cs\u00e1ki si \u00e8 liberamente ispirato al racconto per girare nel 2004 il cortometraggio cinematografico \"Fluxus Hair Trainer\".\nIl regista croato Borut Separovic, lo ha invece trasposto in uno spettacolo teatrale.\nNel 2009, \"Audible.com\" ha prodotto una versione audio della \"Timbuktu\", narrato da Joe Barrett, come parte della sua linea \"Modern Vanguard\" di audiolibri."}
{"id": "4841122", "revid": "767487", "url": "https://it.wikipedia.org/wiki?curid=4841122", "title": "The Fighting Redhead", "text": "The Fighting Redhead \u00e8 un film del 1949 diretto da Lewis D. Collins.\n\u00c8 un western statunitense con Jim Bannon, Don Reynolds e Emmett Lynn. Fa parte della serie di film incentrati sul personaggio di Red Ryder, eroe del West nato da un fumetto di Stephen Slesinger e Fred Harman nel 1938 e apparso in diverse opere radiofoniche, cinematografiche e televisive.\nProduzione.\nIl film, diretto da Lewis D. Collins su una sceneggiatura di Paul Franklin e Jerry Thomas e un soggetto di Fred Harman, fu prodotto dallo stesso Thomas tramite la Equity Pictures Corporation e girato a Santa Clarita e nell'Iverson Ranch a Chatsworth, Los Angeles, California, nel giugno 1949. Il titolo di lavorazione fu \"West of Devil's Hole\".\nDistribuzione.\nIl film fu distribuito negli Stati Uniti dal 5 ottobre 1949 al cinema dalla Eagle-Lion Films.\nPromozione.\nLe tagline sono:"}
{"id": "4841131", "revid": "1652635", "url": "https://it.wikipedia.org/wiki?curid=4841131", "title": "Gigliotti", "text": ""}
{"id": "4841136", "revid": "2033069", "url": "https://it.wikipedia.org/wiki?curid=4841136", "title": "Rake (serie televisiva 2014)", "text": "Rake \u00e8 una serie televisiva statunitense creata da Peter Duncan per la Fox, trasmessa nel 2014.\nLa serie si basa sull'omonima serie televisiva australiana, creata nel 2010 sempre da Peter Duncan.\nTrama.\nLa serie segue le vicende di Keegan Deane, un avvocato difensore i cui problemi personali l'hanno portato ad un comportamento auto-distruttivo. Con i suoi modi creer\u00e0 terra bruciata tutto intorno, riuscendo a farsi detestare dalla sua ex moglie, dai giudici, dall'avvocato assistente distrettuale, dal suo allibratore e anche dall'Internal Revenue Service (l'agenzia statunitense incaricata della riscossione delle imposte).\nProduzione.\nIl progetto fu presentato per la prima volta ai vertici di Fox nell'ottobre 2012, mentre l'episodio pilota \u00e8 stato ordinato a gennaio 2013. La serie fu ordinata ufficialmente l'8 maggio 2013 durante gli upfront dal network Fox. Fin dall'inizio la serie \u00e8 stata programmata per essere trasmessa a met\u00e0 stagione. A maggio 2014, la serie \u00e8 stata cancellata dopo una sola stagione.\nCritica.\n\"Rake\" ha ottenuto un punteggio di 62 su 100 su Metacritic basato su 30 recensioni \"generalmente favorevoli\"."}
{"id": "4841154", "revid": "767487", "url": "https://it.wikipedia.org/wiki?curid=4841154", "title": "Pressione fiscale", "text": ""}
{"id": "4841157", "revid": "125849265", "url": "https://it.wikipedia.org/wiki?curid=4841157", "title": "Ratchet &amp; Clank (serie)", "text": "Ratchet &amp; Clank \u00e8 una serie di videogiochi platform-adventure sviluppati da Insomniac Games e pubblicati da Sony Computer Entertainment.\nAl 2021 la serie conta nove capitoli principali, tra cui la saga principale dall'originale per PS2 a quella \"Future\" e dei Lombax (\"Ratchet &amp; Clank\", ', \"Ratchet &amp; Clank 3\", ', ', ', ', ' e ') e altri 6 giochi e spin-off (', ', \"Secret Agent Clank\", ', ' e '). Nel 2016 \u00e8 uscita una reimmaginazione del primo capitolo in concomitanza con l'uscita di un film, entrambi intitolati semplicemente \"Ratchet &amp; Clank\".\nI videogiochi della serie sono arrivati a vendere oltre venticinque milioni di copie in tutto il mondo e a rivoluzionare la storia della PlayStation.\nAltri media.\nFumetti.\nDal 2005 la Insomniac Games ha pubblicato sul suo sito web ufficiale una mini-serie online a fumetti intitolata \"The Adventures of Captain Starshield\", composta da sei episodi e con protagonista Starshield, personaggio del videogioco \"\".\n\u00c8 stata pubblicata anche una serie a fumetti omonima, composta da sei numeri, scritta da TJ Fixman e con disegni di Adam Archer, pubblicato dalla Wildstorm dal settembre 2010 al febbraio 2011. Nel luglio 2011 \u00e8 stato pubblicato un libro contenente tutti i sei fumetti combinati in uno. I fumetti seguono l'avventura del duo per sconfiggere Artemis Zogg e risolvere le sparizioni di interi pianeti. I fumetti sono disponibili in forma cartacea o come download sul PlayStation Store della PSP.\nUn fumetto di \"Ratchet &amp; Clank\" chiamato \u00e8 stato realizzato a partire dal febbraio 2004, nella edizione bimestrale della rivista giapponese CoroCoro Comic. \u00c8 stata prodotta da Shinbo Nomura ed \u00e8 terminata nell'edizione del febbraio 2008 della rivista. Il primo volume contenente i primi dodici capitoli \u00e8 stato distribuito il 28 novembre 2005. A partire dal gennaio 2013 il manga \u00e8 nuovamente disponibile.\nFilm.\nNell'aprile 2013 fu annunciato che le case di produzione cinematografiche Blockade Entertainment e Rainmaker Entertainment hanno comprato i diritti cinematografici di \"Ratchet &amp; Clank\" con l'intenzione di trarre un film in computer grafica dedicato alla nota serie videoludica, previsto a uscire nelle sale cinematografiche nel 2015 in formato 3D. Insomniac Games ha confermato che i principali doppiatori della serie (James Arnold Taylor, David Kaye e Jim Ward) riprenderanno nuovamente i loro ruoli rispettivamente come voce di Ratchet, Clank e Qwark, mentre la sceneggiatura del film \u00e8 stata affidata a TJ Fixman. Il film \u00e8 una rivisitazione degli eventi del gioco originale che dettagliano il primo incontro tra Ratchet e Clank, cos\u00ec come la loro lotta contro il presidente Drek, ma anche il loro primo incontro/scontro con il Capitano Qwark e la loro nemesi Dr. Nefarious. \nIl film \u00e8 stato mostrato in anteprima il 15 maggio 2015 al festival di Cannes 2015 ed \u00e8 uscito nelle sale cinematografiche statunitensi il 26 aprile 2016 distribuito dalla Gramercy Pictures e in quelle italiane il 26 giugno dalla Lucky Red.\nNella versione italiana Simone D'Andrea doppia Ratchet, Franco Mannella doppia Clank, Massimo Lopez doppia Qwark, Massimo Rossi doppia Drek mentre lo youtuber italiano Lorenzo Ostuni in arte Favij doppia il robottino Zed, assistente di Drek, e la youtuber italiana Greta Menchi doppia la Ranger Galattica Cora.\nAccoglienza.\nI capitoli e titoli principali della serie sono stati ben accolti e acclamati da pubblico e critica e sono stati un successo di vendite."}
{"id": "4841158", "revid": "1442080", "url": "https://it.wikipedia.org/wiki?curid=4841158", "title": "Episodi di Rake (serie televisiva 2014)", "text": "La prima e unica stagione della serie televisiva Rake \u00e8 stata trasmessa in prima visione assoluta negli Stati Uniti da Fox dal 23 gennaio al 5 aprile 2014; il tredicesimo episodio, \"Mammophile\", \u00e8 stato trasmesso il 27 giugno 2014.\nIn Italia la stagione \u00e8 stata trasmessa in prima visione satellitare su Fox, canale a pagamento della piattaforma Sky, dal 9 ottobre 2014 al 1\u00ba gennaio 2015."}
{"id": "4841167", "revid": "934700", "url": "https://it.wikipedia.org/wiki?curid=4841167", "title": "Eileen Agar", "text": "Si distinse fra i surrealisti britannici sperimentando tecniche e materiali nuovi, scattando foto e realizzando collage, oggetti e dipinti dalle forme organiche astratte. Esempio di questa tecnica \u00e8 \"L'Angelo dell'anarchia\", composto tra il 1936 ed il 1940 con materiali vari.\nBiografia.\nNacque a Buenos Aires da padre scozzese e madre americana; la famiglia si trasfer\u00ec a Londra nel 1911.\nDopo avere frequentato la Heathfield School, nel 1919 si iscrisse alla Byam Shaw School of Art, e nel 1924 studi\u00f2 sotto la guida di Leon Underwood (1890-1975), il \"precursore della scultura moderna in Gran Bretagna\".\nNel 1926 conobbe lo scrittore ungherese Joseph Bard (1882-1975), che spos\u00f2 nel 1940.\nNel 1928 la coppia soggiorn\u00f2 a Parigi, dove Eileen incontr\u00f2 i surrealisti Andr\u00e9 Breton e Paul \u00c9luard, con i quali intrecci\u00f2 una relazione di amicizia.\nCome Emmy Bridgwater fece parte del \"Gruppo surrealista britannico\", che contribu\u00ec all'organizzazione della \"Esposizione internazionale surrealista di Londra\", svoltasi presso le \"New Burlington Galleries\" nel 1936, per la quale l'artista Roland Penrose ed il critico Herbert Read selezionarono tre delle opere di Agar.\nNel 1937 fu ospite per qualche tempo a casa di Picasso e Dora Maar a Mougins, nelle Alpi Marittime, insieme a Paul \u00c9luard, Nusch \u00c9luard, Roland Penrose e Lee Miller. Quest'ultima \u00e8 autrice di un ritratto fotografico di Eileen.\nEileen Agar partecip\u00f2 con i Surrealisti a mostre in Inghilterra ed all'estero; nel 1940 le sue opere furono esposte ad Amsterdam, New York, Parigi e Tokyo.\nDopo la seconda guerra mondiale ebbe un periodo molto fertile; tra il 1946 ed il 1985 le sue opere furono esposte in 16 mostre personali.\nIntorno agli anni sessanta dipinse quadri ispirati allo stile pittorico indicato come Tachisme, nel quale inser\u00ec elementi surrealistici.\nSi spense a Londra, dove le sue opere sono entrate a far parte delle collezioni di diverse istituzioni britanniche, fra cui la Tate Gallery, che custodisce \"L'Angelo dell'anarchia\"."}
{"id": "4841170", "revid": "767487", "url": "https://it.wikipedia.org/wiki?curid=4841170", "title": "The Big Sombrero", "text": "The Big Sombrero \u00e8 un film del 1949 diretto da Frank McDonald.\n\u00c8 un western statunitense a sfondo musicale con Gene Autry.\nProduzione.\nIl film, diretto da 82 su una sceneggiatura di Olive Cooper, fu prodotto da Armand Schaefer per la Gene Autry Productions e girato in California e in Arizona, dal 7 agosto al 10 settembre 1948.\nDistribuzione.\nIl film fu distribuito negli Stati Uniti dal 19 aprile 1949 al cinema dalla Columbia Pictures.\nAltre distribuzioni:\nPromozione.\nLe tagline sono:"}
{"id": "4841174", "revid": "767487", "url": "https://it.wikipedia.org/wiki?curid=4841174", "title": "The American Heiress", "text": "The American Heiress \u00e8 un cortometraggio muto del 1917 prodotto e diretto da Cecil M. Hepworth.\nTrama.\nUna cameriera finge di essere un'ereditiera: dei ladri ci cascano e la rapiscono. La ragazza sar\u00e0 salvata dal maggiordomo.\nProduzione.\nIl film fu prodotto dalla Hepworth.\nDistribuzione.\nDistribuito dalla Hepworth, il film - un cortometraggio in tre bobine - usc\u00ec nelle sale cinematografiche britanniche nel gennaio 1917.\nSi pensa che sia andato distrutto nel 1924 insieme a gran parte degli altri film della Hepworth. Il produttore, in gravissime difficolt\u00e0 finanziarie, pens\u00f2 in questo modo di poter almeno recuperare l'argento dal nitrato delle pellicole."}
{"id": "4841176", "revid": "1534511", "url": "https://it.wikipedia.org/wiki?curid=4841176", "title": "Rumore marrone", "text": "In ambito scientifico il rumore marrone, detto anche rumore rosso o rumore browniano, \u00e8 il rumore prodotto dal moto browniano da cui deriva anche il nome alternativo di rumore da passeggiata aleatoria (random walk). Contrariamente a quanto si pensa, il termine marrone associato a rumore non deriva dal corrispondente termine inglese \"brown\" ma piuttosto dal nome del botanico inglese Robert Brown, scopritore del moto browniano.\nEsiste anche un suono inverso al rumore marrone, questo suono prende il nome di rumore viola.\nSpiegazione.\nLa rappresentazione grafica del segnale sonoro riproduce il modello browniano. La sua densit\u00e0 spettrale \u00e8 inversamente proporzionale a f\u00b2, il che significa che l'energia del rumore marrone \u00e8 maggiore alle basse frequenze, anche pi\u00f9 del rumore rosa, e diminuisce di 6 dB per ottava (20\u00a0dB per decade). All'udito si presenta ovattato a differenza del rumore bianco e di quello rosa: il suono basso somiglia a quello di una cascata o della pioggia battente. Uno spettro diametralmente opposto al rumore marrone \u00e8 quello del rumore viola che aumenta di 6\u00a0dB per ottava.\nLo spettro di potenza del rumore marrone \u00e8 dato da\nformula_1."}
{"id": "4841180", "revid": "767487", "url": "https://it.wikipedia.org/wiki?curid=4841180", "title": "Jack il bucaniere", "text": "Jack il bucaniere (\"Big Jack\") \u00e8 un film del 1949 diretto da Richard Thorpe.\n\u00c8 un western statunitense ambientato nel 1802 con Wallace Beery, Richard Conte, Marjorie Main e Edward Arnold.\nProduzione.\nIl film, diretto da Richard Thorpe su una sceneggiatura di Marvin Borowsky, Otto Eis e Gene Fowler e un soggetto di Robert Thoeren, fu prodotto da Gottfried Reinhardt per la Metro-Goldwyn-Mayer e girato nel Maryland e nei Metro-Goldwyn-Mayer Studios a Culver City, in California, da met\u00e0 settembre a met\u00e0 ottobre 1948. I titoli di lavorazione furono \" Big Harp\" e \"Big Jack Horner\". Per interpretare il dottor Alexander Meade, era stato preso in considerazione dalla produzione Spencer Tracy.\nDistribuzione.\nIl film fu distribuito con il titolo \"Big Jack\" negli Stati Uniti dal 12 aprile 1949 al cinema dalla Metro-Goldwyn-Mayer.\nAltre distribuzioni:\nPromozione.\nLe tagline sono:"}
{"id": "4841181", "revid": "76963", "url": "https://it.wikipedia.org/wiki?curid=4841181", "title": "Kazumi Watanabe", "text": "\u00c8 considerato uno dei pi\u00f9 importanti chitarristi jazz e jazz fusion a livello internazionale.\nBiografia.\nKazumi ha imparato a suonare la chitarra da Sadanori Nakamure, considerato uno dei pi\u00f9 famosi maestri di chitarra giapponesi. Ha pubblicato la sua prima registrazione nel 1971 e subito divenne in tutto e per tutto un promettente chitarrista. Nel 1979 form\u00f2 una \"all-star band\" con alcuni dei pi\u00f9 importanti musicisti giapponesi e registr\u00f2 l'album Kylyn, che \u00e8 considerato un capolavoro della musica fusion.\nDurante gli anni Ottanta Watanabe pubblic\u00f2 un numero considerevole di album jazz-rock. To Chi Ka (1980), con le sue influenze\nfunk e il suono limpido, \u00e8 probabilmente il pi\u00f9 famoso tra i primi lavori. Alcuni album successivi, come Mobo Club (1983) e Mobo Splash (1985), rivelano tendenze pi\u00f9 sperimentali. Ma il pi\u00f9 famoso di tutti \u00e8 Spice of Life(1987), composto con uno stile fortemente melodico. Un DVD \u00e8 stato tratto dal tour di Spice of Life, a cui hanno parteciparo il batterista Bill Bruford ed il bassista Jeff Berlin (che suona anche nella versione registrata in studio). Negli anni Novanta Kazumi ha messo insieme una band tutta giapponese chiamata Resonance Vox (Vagabonde Suzuki al basso, Rikiya Higashihara alla batteria, Tomohiro Yahiro alle percussioni), con la quale ha pubblicato numerosi album fusion.\nWatanabe ha lavorato con numerosi musicisti, come Steve Gadd, Tony Levin, Jeff Berlin, Bill Bruford, Sly and Robbie, Wayne Shorter, Patrick Moraz, Marcus Miller, Richard Bona, e Peter Erskine. Dal 1996 \u00e8 \"visiting professor\" di musica presso il Senzoku Gakuen College. \u00c8 un sostenitore delle chitarre Steinberger e Paul Reed Smith e per numerose volte \u00e8 stato nominato Chitarrista dell'Anno dalla rivista Swing Journal."}
{"id": "4841193", "revid": "606039", "url": "https://it.wikipedia.org/wiki?curid=4841193", "title": "Eulemur frederici", "text": ""}
{"id": "4841197", "revid": "110157", "url": "https://it.wikipedia.org/wiki?curid=4841197", "title": "Superliqa 2013-2014 (pallavolo femminile)", "text": "La Superliqa azera di pallavolo femminile 2013-2014 si \u00e8 svolta dal 17 ottobre 2013 al 18 aprile 2014: al torneo hanno partecipato 6 squadre di club azere e la vittoria finale \u00e8 andata per la sesta volta consecutiva al Rabit\u0259 Bak\u0131 Voleybol Klubu.\nRegolamento.\nLa competizione prevede che tutte le squadre si incontrino in due volte in gironi di andata e ritorno, al termine dei quali si disputano i play-off scudetto."}
{"id": "4841198", "revid": "125992529", "url": "https://it.wikipedia.org/wiki?curid=4841198", "title": "Jos\u00e9 L\u00f3pez Rubio", "text": "Biografia.\nFiglio del sindaco di Motril Joaqu\u00edn L\u00f3pez Atienza e di Magdalena Rubio D\u00edaz, pochi mesi dopo la nascita si trasferisce a Granada, dove trascorre la sua infanzia. Si trasferisce una seconda volta con la famiglia a Madrid nel 1915, dove inizia la scuola con gli Agostiniani. Tra il dicembre del 1917 e il maggio del 1919 visse a Cuenca, dove suo padre era governatore civile e complet\u00f2 gli studi. Durante questo tempo, inizia a fornire contributi propri per un giornale locale. L\u00ec istitu\u00ec una Compagnia Teatrale formata da bambini, scrisse una sorta di farsa da fargli recitare e vinse un premio in un festival teatrale nel 1918.\nRientrato a Madrid, si iscrive all'Universit\u00e0 per studiare legge, e l\u00ec incontra Enrique Jardiel Poncela, con il quale scrisse un'opera che non sar\u00e0 mai pubblicata. Frequent\u00f2 i Circoli del Caf\u00e9 Platerias e quello di Ram\u00f3n G\u00f3mez de la Serna nel Caf\u00e9 Pombo, che segner\u00e0 il suo particolare umorismo con il segno dell'avanguardia che esso rappresentava: \u00e8 il caso del suo unico romanzo, \"Roque Six\", su un uomo che muore e resuscita sei volte, di estetica ramonista, considerata una delle pi\u00f9 importanti della prosa spagnola negli anni '20. Collabor\u00f2 per un buon periodo di tempo a diverse riviste illustrate umoristiche, soprattutto su \"Gutierrez\" e su \"Buen Humor\". Comincia anche a scrivere diversi racconti per la rivista \"Los Lunes de El Imparcial\" che in seguito riun\u00ec nel suo primo libro, \"Cuentos inverosimiles\" (1924). Questo primo libro venne illustrato da alcuni massimi artisti dell'epoca, alcuni provenienti dalle avanguardie. Nello stesso tempo collabor\u00f2 anche con \"Chiquilin\", \"Nuevo Mundo\", \"Pinocho\", \"La Esfera\" e \"Blanco y Negro\".\nSvolse il servizio militare in artiglieria, nel Vicalvaro. In contemporanea collabor\u00f2 con \"El Sol\", \"La Nacion\" e altri periodici. Riceve il premio ABC per autori nuovi con la commedia \"De la noche a la ma\u00f1ana\" (1928) scritta in collaborazione con Eduardo Ugarte, messa in scena l'anno seguente al Teatro Reina Victoria, e nel medesimo anno debutt\u00f2 a Buenos Aires: venne tradotta anche in inglese, italiano e portoghese e venne rappresentata anche a Londra, Milano e Lisbona. Con lo stesso collaboratore scrisse anche \"La casa de naipes\" (1930) rappresentata al Teatro Espa\u00f1ol di Madrid. Scrisse anche altre opere teatrali in collaborazione con Enrique Jardiel Ponciela ed Edgar Neville, e occasionalmente si ciment\u00f2 come attore in \"El Mirlo Blanco\".\nInterruppe la sua attivit\u00e0 teatrale per intraprendere quella cinematografica, poich\u00e9 tra l'agosto del 1930 al 1935 risiedette a Hollywood, firmando un contratto con la major Metro Goldwyn Mayer come adattatore, dialoghista e traduttore delle versioni spagnole delle loro pellicole: terminato il suo contratto di un anno, pass\u00f2 alla Fox con un contratto stavolta quadriennale; inizi\u00f2 anche l'attivit\u00e0 di sceneggiatore, divenne amico di Charles Chaplin e incontr\u00f2 Stan Laurel, Oliver Hardy e Buster Keaton. Nel 1935 inizia a viaggiare e si reca in Italia e in Francia, rientr\u00f2 negli Stati Uniti nel 1937, venne assunto nuovamente dalla Fox, e pass\u00f2 il resto della Guerra Civile Spagnola in Messico (1938) e Cuba (1939), sempre lavorando come sceneggiatore. Rientra in Spagna nei primi mesi del 1940 per realizzare la versione cinematografica di \"La malquerida\" di Jacinto Benavente. Tra le sue sceneggiature americane si segnala la versione spagnola di \"El \u00faltimo var\u00f3n sobre la tierra\" diretto da James Timling nel 1933. Durante gli anni quaranta scrisse su diverse riviste cinematografiche come \"Primer plano\", \"Radiocinema\" e \"C\u00e1mara\", scrisse e adatt\u00f2 numerose sceneggiature e diresse sei pellicole, tra \"Sucedi\u00f3 en Damasco\" (1943) a \"Alhucemas\" (1948). Collabor\u00f2 anche ad \"ABC\", \"Semana\", \"La Codomiz\", dimostrandosi artista multiforme.\nRiprese l'attivit\u00e0 teatrale nel 1949, con \"Alberto\". Per\u00f2 sulla sua opera teatrale del dopoguerra si stacca nettamente \"Celos del aire\" che vinse nel 1950 il Premio Fastenrath dell'Accademia. Successivamente mise in scena una quindicina di opere tra il 1951 e il 1964, con l'appendice di un'ultima opera rappresentata nel 1986 ma scritta molto tempo addietro. Nel 1970 inizi\u00f2 a scrivere sceneggiature per la televisione, e continu\u00f2 naturalmente il lavoro di adattatore di molte pellicole straniere, tra le quali si menziona \"The Little Foxes\" di Lillian Hellman a cui diede il titolo di \"Como buenos hermanos\".\nNel 1954 si aggiudic\u00f2 il Premio Nazionale del Teatro. Nel 1983 il suo discorso inaugurale presso la Real Academia Espa\u00f1ola verteva su \"La Otra Generacion del '27\", e venne dapprima contestato da Fernando Lazaro Carreter. Si rese poi conto che aveva spiegato estesamente come si form\u00f2 quel gruppo di amici, di umoristi che incontrarono prima nel teatro, e poi alcuni di essi al cinema, un metodo espressivo che tuttavia \u00e8 rimasto oscurato e quasi dimenticato da un pregiudizio critico che considera l'umorismo un genere minore. Tutti gli esponenti di quella generazione, dopo la Guerra Civile, passarono sulla rivista umoristica \"La Condomiz\". Mor\u00ec nella capitale spagnola nel 1996 a 92 anni di et\u00e0. Lasci\u00f2 una vastissima biblioteca specializzata nel teatro umoristico che pass\u00f2 al Centro di Documentazione delle Arti Sceniche dell'Andalusia, che venne inventariato e catalogato e tradotto in quattro lingue: spagnolo, francese, inglese e italiano. Al momento della morte stava lavorando a una \"Enciclopedia del Teatro\", un compendio di tutti i diversi aspetti della tecnica scenica. Aveva raccolto migliaia di ritagli di stampa le cui informazioni aveva progettato di riunire. Riusc\u00ec a terminare due parti monografiche. Una, la \"Storia del Teatro a Madrid\", composta da due volumi; la seconda, un \"Catalogo degli attori spagnoli del XIX secolo\", anche questo composto da due volumi. Stava completando un \"Catalogo cronologico dei drammaturghi spagnoli dal 1800 al 1850\" e un \"Annuario del Teatro\" che doveva includere le rappresentazioni teatrali, con critiche annesse, sia in Spagna che nel resto del mondo. Il suo fratello maggiore era l'illustratore e fumettista Francisco L\u00f3pez Rubio."}
{"id": "4841201", "revid": "767487", "url": "https://it.wikipedia.org/wiki?curid=4841201", "title": "Tares", "text": "Tares \u00e8 un cortometraggio muto del 1918 diretto da Cecil M. Hepworth.\nTrama.\nUn panettiere francese si rifiuta di rifornire i tedeschi e viene ucciso. Sua moglie viene violentata e si suicida.\nProduzione.\nIl film fu prodotto dalla Hepworth.\nDistribuzione.\nDistribuito dalla Moss, il film - un cortometraggio in due bobine - usc\u00ec nelle sale cinematografiche britanniche nell'agosto 1918.\nSi pensa che sia andato distrutto nel 1924 insieme a gran parte degli altri film della Hepworth. Il produttore, in gravissime difficolt\u00e0 finanziarie, pens\u00f2 in questo modo di poter almeno recuperare l'argento dal nitrato delle pellicole."}
{"id": "4841202", "revid": "1573940", "url": "https://it.wikipedia.org/wiki?curid=4841202", "title": "Mario Sestito", "text": "Biografia.\n\u00c8 nato il 6 marzo 1928 a Petilia Policastro.\nAvvocato penalista.\nHa risieduto dapprima a Petilia Policastro poi a Crotone.\nIscritto al PCI dal 1944 ininterrottamente sino alla morte.\nDal 1960 \u00e8 membro del Comitato Federale e dal 1973 del Comitato Direttivo della Federazione del PCI di Crotone.\nNel 1960 il Consiglio comunale di Petilia Policastro lo elegge alla carica di Sindaco.\nNel 1964 e nel 1970 viene eletto al Consiglio Provinciale di Catanzaro nel Collegio di Petilia Policastro-Cotronei.\nNel 1972 il Consiglio regionale della Calabria lo elegge componente effettivo del Comitato regionale di controllo sugli atti delle Province.\nNel marzo del 1973 viene nominato Presidente del Consiglio di amministrazione dell'Ospedale Civile di Crotone \"San Giovanni di Dio\", carica che ricopre fino al giugno del 1975.\nNell'ottobre del 1974 viene rieletto dal Consiglio comunale di Petilia Policastro, di cui fa parte quale consigliere ininterrottamente dal 1960, alla carica di Sindaco.\n\u00c8 eletto Senatore della Repubblica il 20 giugno 1976 nel Collegio di Crotone (Calabria) con 47.349 voti (cifra indiv. 46,03).\nNella settima legislatura \u00e8 membro della Commissione Finanze e Tesoro, nonch\u00e9 della Commissione bicamerale per il parere al Governo per l'emanazione del nuovo testo del codice di procedura penale.\n\u00c8 rieletto Senatore della Repubblica nello stesso Collegio di Crotone il 3 giugno 1979 con 41.584 voti (cifra indiv. 40,19).\nNell'ottava legislatura \u00e8 membro della IX Commissione permanente Agricoltura, nonch\u00e9 della Commissione per il parere al Governo su ferrovie e servizi di trasporto; \u00e8 inoltre membro supplente della Commissione bicamerale per i procedimenti di accusa.\nNel 1985 viene nominato Presidente del Comitato di gestione dell'Unita' Sanitaria Locale n. 16 di Crotone, carica che ricopre fino all'8 ottobre 1987, data in cui muore all'et\u00e0 di 59 anni."}
{"id": "4841205", "revid": "101240853", "url": "https://it.wikipedia.org/wiki?curid=4841205", "title": "Manoscritto di Londra", "text": "Il Manoscritto di Londra (London, British Library, Additional 29987) \u00e8 un manoscritto medievale, contenente la musica italiana del Trecento, opere prevalentemente polifoniche e danze strumentali, che ora \u00e8 nella British Library.\nIl manoscritto.\nIl manoscritto \u00e8 molto eterogeneo e disorganizzato, quindi si pensa che sia composto dalla riunione da vari fascicoli copiati in varie localit\u00e0 in Italia settentrionale e centrale dall'ultimo decennio del XIV secolo, i quali furono infine raccolti in un unico volume a Firenze dopo il 1400. Sono stati individuati almeno undici copisti nello sviluppo di diverse parti del codice, mentre la copia della musica strumentale e pezzi sacri che seguono sono state effettuate da una sola mano. Il manoscritto contiene molti errori e segni superflui che danno l'impressione di disattenzione sulla copia.\n\u00c8 noto che nel 1420 \u00e8 stata acquisita dalla famiglia Medici.\nLe opere.\nIl codice \u00e8 una delle fonti pi\u00f9 importanti di tutto il Trecento italiano ed \u00e8 principalmente dedicata alla polifonia profana. Tutte le parti sono di origine italiana, ad eccezione di tre composizioni francesi, anche se due di queste ultime, sono composte dai compositori italiani Francesco Landini e Donato da Firenze. Altri compositori rappresentati nel manoscritto sono: Jacopo da Bologna, Bartolino da Padova, Egidius de Francia, Lorenzo da Firenze, Niccol\u00f2 da Perugia, Vincenzo da Rimini, Bonaiuto Corsini, Donato da Firenze, Gherardello da Firenze, Pianelaio Jacopo da Firenze, Rosso Chollegrana e Zacara da Teramo.\nIl codice \u00e8 principalmente conosciuto perch\u00e9 contiene 15 danze strumentali monofoniche: 8 \"istanpitte\" (\"Ghaetta\", \"Chominciamento di Gioia\", \"Isabella\", \"Tre Fontane\", \"Parlamento\", \"Belicha\", \"In Pro\" e \"Principio di virt\u00f9\"), 4 saltarelli, un trotto e altri due pezzi intitolati \"Lamento di Tristano\" e \"La Manfredina\". Tutte queste danze, di autore ignoto, sono gli unici pezzi strumentali del repertorio musicale italiano del Trecento che sono a noi sopravvissuti, ad eccezione di alcuni pezzi presenti in altre fonti.\nIl \"Lamento di Tristano\" e \"La Manfredina\", non sono pezzi allentati, ma due coppie di danze correlate. La danza iniziale di ogni coppia \u00e8 composta da tre parti (\"Lamento di Tristano\" e \"La Manfredina\") e poi segue la seconda serie in tre parti chiamate rispettivamente \"La Rotta\" e \"La Rotta della Manfredina\". Pertanto, a volte chiamato \"Lamento di Tristano - La Rotta\" e \"Manfredina - La Rotta della Manfredina\". Questo accoppiamento di danze correlate sar\u00e0 poi molto comune nel Rinascimento.\nLe 15 danze italiane della raccolta sono strutturalmente simili alle danze strumentali francesi pi\u00f9 antiche (chiamate \"estampie\" e contenute nel \"Chansonnier du Roy\"), tuttavia presentano tra loro alcune differenze significative, cos\u00ec come avviene con le \"istanpitte\" e i saltarelli italiani.\nOltre a queste danze il manoscritto contiene altre opere strumentali: 4 \"chan\u00e7onete tedesche\", il pezzo francese \"Je port amiablement\" di Donato da Firenze, e un pezzo anonimo che chiude la raccolta.\nSebbene la maggior parte dei pezzi siano di carattere profano, il codice contiene anche alcuni pezzi sacri come il Credo, con il quale si apre la raccolta, o il gruppo di Kyrie-Gloria-Credo presente sulla penultima pagina del manoscritto.\nSelezione discografica.\nI seguenti dischi contengono alcuni dei pezzi strumentali tratti da questo manoscritto:"}
{"id": "4841207", "revid": "124123", "url": "https://it.wikipedia.org/wiki?curid=4841207", "title": "Gustave Loiseau", "text": "Appartenne al movimento dei post-impressionisti.\nBiografia.\nNato a Parigi da una famiglia di macellai originaria della Val-d'Oise, Gustave Loiseau visse l'infanzia e l'adolescenza a Pontoise. All'et\u00e0 di quindici anni venne messo come apprendista nella bottega di un salumiere, ma, pochi anni dopo, sent\u00ec il bisogno di abbandonare l'ambiente commerciale e di avvicinarsi all'arte. Pass\u00f2 quindi, sempre come apprendista, presso un decoratore amico della famiglia e la fortuna lo assistette. Alla morte della nonna, infatti, eredit\u00f2 una somma sufficiente a mantenersi nella capitale.\nSi trasfer\u00ec quindi a Parigi, distante solo 25 km, nel quartiere di Montmartre, e si iscrisse alla \"Scuola di arti decorative\". Dopo solo un anno, per\u00f2, a causa di una lite con un docente, lasci\u00f2 la Scuola e inizi\u00f2 a lavorare come decoratore.\nPoi, un altro colpo di fortuna lo spinse pi\u00f9 avanti: il pittore paesaggista Fernand Quignon (1854-1941) gli chiese di decorare il suo appartamento e in breve tempo lo accolse nel suo atelier e divenne il suo primo maestro e mentore. Quignon istru\u00ec Loiseau con tanta capacit\u00e0 e convinzione che il giovane si appassion\u00f2 al punto di decidere, nel 1887, di dedicarsi totalmente alla pittura e di intraprendere la carriera dell'artista.\nSempre su suggerimento di Quignon, a partire dal 1890 Loiseau trascorse tutte le estati a Pont-Aven, alloggiando alla Pensione Gloanec con gli amici del \"gruppo di Pont-Aven\": Maxime Maufra, \u00c9mile Bernard, Henry Moret e soprattutto Paul Gauguin che con lui fu sempre prodigo di consigli.\nIn seguito, nel 1891, si trasfer\u00ec a Auvers-sur-Oise, per poi tornare, nel 1904, a Pontoise, dove si stabil\u00ec e dove rimase per tutta la vita, pur mantenendo un altro atelier a Parigi nel quale si recava regolarmente. \nDal 1894 inizi\u00f2 ad esporre, partecipando alla 6\u00aa, 7\u00aa e 8\u00aa mostra degli impressionisti e dei simbolisti presso il \"Barc de Bouteville\". I suoi lavori furono notati dal famoso mercante d'arte Paul Durand-Ruel che lo leg\u00f2 a s\u00e9 con un favorevole contratto. Durand-Ruel amministr\u00f2 cos\u00ec gran parte della produzione di Loiseau ed espose i suoi quadri anche a New York, nella galleria di cui era proprietario.\nDopo una vita priva di grandi emozioni, ma densa di lavoro e di autentica ispirazione artistica, Loiseau, mentre si trovava nel suo atelier di Parigi affacciato sulla Senna, si spense. Aveva 70 anni.\nI suoi resti riposano nel cimitero di Pontoise.\nE a Pontoise esiste ancora il suo primo atelier.\nL'arte di Loiseau.\nL'espressione pittorica di Loiseau si mantenne sempre nell'alveo della corrente post-impressionista e se egli mostr\u00f2 qualche evidente influenza da parte di altri maestri, non si pu\u00f2 che fare il nome di Claude Monet, specie osservando le sue rappresentazioni dei porti, delle falesie e delle chiese, eseguite in piccole serie.\nLoiseau dipingeva all'aria aperta, immerso nei paesaggi che lo ispiravano, in Bretagna, in Normandia, o anche nei centri abitati, come Moret-sur-Loing o la stessa Parigi. Realizz\u00f2 molte tele su Pontoise e sulla sua regione, come del resto fece anche Camille Pissarro, riprendendo il quartiere dell'Hermitage, la cattedrale di Saint Maclou, la banchina di Ponthuis e le sponde dell'Oise. E si port\u00f2 anche in molti dei centri abitati circostanti, come Auvers-sur-Oise, Nesles-la-Vall\u00e9e, Osny e Saint-Ouen-l'Aum\u00f4ne.\nLe opere di Loiseau rivelano anche una passione che egli ebbe in comune con altri artisti impressionisti e post-impressionisti: quella per il variare del paesaggio a seconda delle stagioni. Oltre che fissare sulla tela i caratteri peculiari di una stagione (lo sbocciare della primavera, il biondeggiare delle messi, i tardivi raccolti dell'autunno o le prime gelate nevose dell'inverno), spesso, come altri, ritrasse il medesimo paesaggio naturale (boschi, campi, ma anche frutteti e orti) nei diversi periodi dell'anno.\nQuesta sensibilit\u00e0 per il paesaggio come genesi e non come prodotto della natura sensibile, ma anche come espressione di una naturalit\u00e0 assai dilatata che coinvolge spazio, tempo e loro mutazioni, si pu\u00f2 comprendere non solo dai soggetti rappresentati, quanto piuttosto dalla tecnica di Loiseau che, rifiutando la chiarezza della figurativit\u00e0 immediata, lascia intuire le sensazioni e le stesse realt\u00e0 solo attraverso quei codici grafici e cromatici che disvelano lo spessore e il significato estetico di un paesaggio nella sua specificit\u00e0.\nCome annota Didier Imbert, la sua arte si espresse a mezza voce, con discrezione e delicatezza, ma soprattutto con grande sincerit\u00e0.\nSe Loiseau \u00e8 anche conosciuto per le sue pitture murali nelle strade di Parigi (Place de la Bastille, l'Etoile, ecc.), in realt\u00e0 i suoi luoghi e i suoi soggetti prediletti furono le scene campestri e contadine. Si applic\u00f2 poco ai ritratti, preferendo cogliere personaggi in movimento, operai al lavoro, portuali attorno ai battelli, avventori che affollano i mercati o il traffico di automobili nei grandi boulevard o nelle piazze parigine, viste dall'alto come dall'occhio attento di una rondine che sorvola curiosa le citt\u00e0 degli uomini.\nPeraltro, sin da giovane amava dipingere anche nature morte, e in et\u00e0 avanzata, fermandosi pi\u00f9 a lungo nello studio di Parigi, ne dipinse molte. In questi lavori Loiseau sembra voler abbandonare la pennellata e la tessitura impressionista, per lasciar affiorare quella che Imbert chiama \"una risonanza classica \", una staticit\u00e0 che prelude ad un pacato immobilismo."}
{"id": "4841208", "revid": "729019", "url": "https://it.wikipedia.org/wiki?curid=4841208", "title": "Francesco II Gonzaga-Novellara", "text": "Biografia.\nEra il figlio primogenito di Alessandro I Gonzaga, conte di Novellara e di Costanza da Correggio.\nFrancesco intraprese la carriera delle armi.\nNel 1533 ottenne l'investitura della Contea di Novellara, unitamente ai fratelli Camillo I e Alfonso.\nNel 1535 segu\u00ec l'imperatore Carlo V nell'impresa di Tunisi e l'anno seguente in Provenza.\nSuscit\u00f2 molto scalpore per l'epoca il matrimonio di Francesco con Olimpia di Manfredo Da Correggio (?-1551), conte di Correggio. La giovane, della quale si invagh\u00ec, era monaca a Correggio e, sostenendo la tesi che ella fosse stata indotta troppo giovane alla vita monacale, Francesco chiese a papa Paolo III, per il tramite del vescovo di Reggio Giambattista Grossi, la sentenza di nullit\u00e0. L'annullamento dell'ordinazione monacale giunse nel 1549 e Francesco spos\u00f2 Olimpia nonostante l'opposizione della madre e di tutti i parenti. Nel 1551 la moglie mor\u00ec di parto.\nFrancesco II Gonzaga mor\u00ec a Mantova nel 1577.\nDiscendenza.\nFrancesco e Olimpia ebbero due figli:\nEbbe anche un figlio naturale avuto da Elena Boccali di Mantova, Claudio."}
{"id": "4841209", "revid": "767487", "url": "https://it.wikipedia.org/wiki?curid=4841209", "title": "The Refugee (film 1918)", "text": "The Refugee \u00e8 un cortometraggio muto del 1918 diretto da Cecil M. Hepworth.\nTrama.\nUn soldato considerato morto finge di essere un rifugiato belga e riesce a tornare a casa per Natale.\nProduzione.\nIl film fu prodotto dalla Hepworth.\nDistribuzione.\nDistribuito dalla Moss, il film - un cortometraggio in tre bobine - usc\u00ec nelle sale cinematografiche britanniche nell'agosto 1918.\nSi pensa che sia andato distrutto nel 1924 insieme a gran parte degli altri film della Hepworth. Il produttore, in gravissime difficolt\u00e0 finanziarie, pens\u00f2 in questo modo di poter almeno recuperare l'argento dal nitrato delle pellicole."}
{"id": "4841215", "revid": "400694", "url": "https://it.wikipedia.org/wiki?curid=4841215", "title": "Surrealismo femminile", "text": "Il surrealismo femminile \u00e8 un paradigma culturale, in particolare artistico-poetico, nato nel Novecento e sviluppatosi all'interno del movimento surrealista con caratteristiche peculiari proprie, se pure espresse in maniera eterogenea, che lo distinguono dalla produzione surrealista maschile.\nGli studi sulle surrealiste risalgono soltanto al 1977 con la pubblicazione di \"La femme surr\u00e9aliste\". Da quel momento, in diversi Paesi, l'attenzione per le artiste e le scrittrici surrealiste \u00e8 man mano aumentata, manifestandosi attraverso recensioni, nuove edizioni, raccolte ed esposizioni volte ad evidenziarne la produzione ed a valorizzarne la peculiarit\u00e0.\nSe non esistono studi esaurienti sulla partecipazione delle donne al surrealismo, dato il numero elevato di autrici, prima del 1977 il contributo femminile al surrealismo \u00e8 stato generalmente ignorato da critici e studiosi, nonostante ci\u00f2 significhi ignorare buona parte del movimento surrealista. Sebbene le artiste e le scrittrici surrealiste siano state apprezzate dagli esponenti maschili del movimento, con i quali hanno spesso collaborato, lo stesso Breton aveva dato loro poco spazio nei propri scritti teorici, nonostante avesse affermato insieme ad \u00c9luard che \u00abil pensiero non ha sesso\u00bb. Il proliferare degli studi di genere dalla fine del ventesimo secolo ha talora prodotto una reazione contraria, in qualche caso perfino fra le stesse surrealiste, che talvolta li considerano una sorta di segregazione. Eppure la distinzione, a differenza di semplici raggruppamenti per nazionalit\u00e0 o di altro tipo, riconduce alla contrapposizione tra la \"donna\" intesa come categoria rappresentativa formata dalle proiezioni dell'inconscio maschile eterosessuale e le \"donne\" surrealiste, intese come gruppo di individui per il quale il surrealismo riveste un ruolo significativo nell'espressione del soggetto femminile autonomo.\nNegli anni ottanta il rinnovato interesse per il surrealismo, ed in particolare per il ruolo delle donne nelle avanguardie del periodo fra le due guerre mondiali nell'ambito del dibattito sulla nozione di genere, ha favorito la riscoperta di artiste che erano state dimenticate, se pure molto attive.\nDai cataloghi di mostre e dai periodici consultati per la pubblicazione dell'antologia \"Surrealist Women\" Penelope Rosemont, surrealista a propria volta, ha trascritto circa trecento nomi di donne aderenti al surrealismo. Fra le tante ha selezionato coloro le quali hanno dimostrato un'attiva partecipazione al movimento inteso come avventura e progetto rivoluzionario collettivi, suddividendone i profili in base ad un criterio cronologico.\nStoria.\n1924-1929.\nNonostante le origini del movimento debbano molto all'ispirazione delle donne da parte di uomini sostenitori dell'emancipazione femminile e scopritori di artiste e letterate prima sconosciute o dimenticate, negli anni venti soltanto poche donne erano attive nel surrealismo: Ren\u00e9e Gauthier, Simone Kuhn, Denise L\u00e9vy, Nancy Cunard, Nadia, Fanny Beznos, Suzanne Muzard, Valentine Penrose, Elsie Houston, Jeannette Ducrocq Tanguy e Gala \u00c9luard (in seguito Gala Dal\u00ed).\nLe surrealiste di questo primo periodo tendono ad esprimere una ribellione di tipo sessuale, in quanto la sessualit\u00e0 \u00e8 l'aspetto del comportamento femminile maggiormente sottoposto alle costrizioni ed al controllo della famiglia e della societ\u00e0. La rivolta di queste donne si incunea in quella pi\u00f9 vasta del primo dopoguerra che si manifesta attraverso il rifiuto dei valori dominanti del tempo con il ricorso a gonne corte, capelli a caschetto, trucco pesante, fumo, alcol, droghe, corse in macchina, nuovi balli, feste notturne, sesso disinibito.\nQuesto tipo di donne prova spontanea attrazione per i giovani surrealisti che, discostandosi dagli stereotipi della virilit\u00e0, vengono accusati di avere tradito il proprio sesso. Uomini che adottano virt\u00f9 femminili quali l'intuito e la passivit\u00e0 della scrittura automatica, artisti per i quali le donne sono fonte di rivelazione in quanto provocatrici di meraviglia, di sogni e di libert\u00e0: muse ma anche soggetti attivi dotati di desideri propri, compagne di vita.\nSpesso il fatto di aderire al surrealismo spinge queste donne all'espressione artistica o letteraria; molte praticano la scrittura automatica e la trascrizione dei sogni, e prendono parte ai giochi surrealisti come i cadaveri eccellenti. Le prime surrealiste prendono soprattutto parte alle manifestazioni di ribellione contro i valori consolidati dalla tradizione, condividendo l'orientamento anarchico del gruppo e diventando modello ed oggetto di invidia per molte donne.\nNonostante gli storici abbiamo ignorato la presenza femminile nella politica del movimento, alcune fra le prime surrealiste svolgono un ruolo importante nella futura adesione del surrealismo al comunismo, cui il gruppo approda attraverso l'incontro prima con la filosofia di Berkeley e Fichte e successivamente con Hegel, Marx, Lenin, Trotsky ed il marxismo. Identificandosi con la classe lavoratrice, i surrealisti dimostrano totale disprezzo per l'elitarismo culturale capitalista, e sebbene la rivoluzione del movimento sia inizialmente intesa in relazione allo spirito ed alla mente, gi\u00e0 nel 1925 coinvolge la trasformazione della societ\u00e0.\nSe Beznos, Kahn, L\u00e9vy e Penrose si distinguono come militanti rivoluzionarie delle organizzazioni della classe lavoratrice e Cunard d\u00e0 voce alla diaspora africana, in generale le prime surrealiste sono rivoluzionarie in quanto rifiutano tutto ci\u00f2 che \u00e8 ordinario e consolidato, comportandosi in maniera inusuale e talvolta estrema anche attraverso la poesia, come nel caso di Penrose, equivalente femminile di Benjamin P\u00e9ret e Antonin Artaud.\nTuttavia le prime surrealiste restano soprattutto un sostegno al movimento: rispetto alle artiste ed alle letterate dei periodi successivi, il ruolo delle donne negli anni venti appare marginale e circoscritto; i loro nomi non compaiono fra quelli degli autori del Primo manifesto del 1924 n\u00e9, se non molto raramente, in altre pubblicazioni, nonostante il loro contributo allo sviluppo teorico e pratico del gruppo. La loro produzione \u00e8 scarsa e forse in parte perduta, e soltanto pochissime fra loro restano attive nelle decadi successive; fra le eccezioni Ren\u00e9e Gauthier, autrice del resoconto di un sogno attraverso cui conferisce importanza all'attivit\u00e0 onirica ed anticipa il dinamismo assertivo di Joyce Mansour, Nelly Kaplan e Carmen Bruna.\nNonostante ci\u00f2, le donne che gravitano intorno al gruppo di Breton iniziano gi\u00e0 ad ottenere risultati sul piano della liberazione femminile, che le porta sempre pi\u00f9 ad affrancarsi nei confronti di una societ\u00e0 borghese pronta a censurare la loro vita privata e le loro attivit\u00e0 artistiche.\n1930-1939.\nIl surrealismo negli anni trenta si concentra sul proprio riesame in maniera autocritica e completa ed amplia le prospettive, diffondendosi nell'Europa intera, nell'America settentrionale e meridionale, nelle Indie occidentali, in Africa ed in Giappone. Il surrealismo inoltre si avvicina sempre di pi\u00f9 al marxismo, in un periodo di depressione economica, collasso politico, ascesa delle dittature e preparazione della guerra. I surrealisti sono fra coloro che ritengono inefficaci le soluzioni riformiste ed intitolano la loro nuova rivista \"Il surrealismo al servizio della rivoluzione\" (\"Le Surr\u00e9alisme au service de la r\u00e9volution\", 1930-1933).\nCon le sue tendenze marxiste ad orientamento hegeliano, la passione per la poesia e la sensibilit\u00e0 anarchica, il surrealismo \u00e8 il movimento pi\u00f9 radicale di quel periodo: anti-eurocentrico, antirazzista, anti-imperialista, non intimorito dall'inconscio, critico nei riguardi del mito del progresso, diffidente verso la tecnologia e sensibile nei confronti della natura selvaggia e delle culture primitive. Tali caratteristiche attraggono le donne, che si uniscono al movimento in quantit\u00e0 sempre maggiore.\nParallelamente alla crescita del movimento si assiste a quella del ruolo delle donne che vi prendono parte. Le surrealiste divengono sempre pi\u00f9 numerose, assertive, produttive ed attive, anche politicamente, e si cimentano con varie forme di espressione, facendosi portavoce in prima persona del movimento, dedicandosi ad attivit\u00e0 collettive ed esponendo o pubblicando le proprie opere. Pittrici e disegnatrici come Agar, Carrington, Colquhoun, Kahlo, Kerrn-Larsen, Lamba, Oppenheim, Rimmington, Toyen e Varo spalancano finestre sull'immaginario per le quali la critica, se pure non subito, deve riconoscerle maestre. Talvolta anche in assenza di preparazione accademica, le surrealiste minano le basi dell'arte borghese incentrata sulla produzione maschile.\nA mano a mano che la crisi del 1929 si accentua nella decade successiva, la posizione gi\u00e0 precaria delle donne nella societ\u00e0 francese si aggrava ulteriormente: le donne, al pari delle minoranze etniche, degli immigrati e dei gruppi di lavoratori rivoluzionari, diventano i capri espiatori di tutte le disgrazie causate da un sistema sociale instabile. Anche se i salari delle lavoratrici sono inferiori rispetto a quelli dei lavoratori, le donne faticano ad essere assunte; l'ascesa dell'estrema destra porta con s\u00e9 una propaganda frenetica contro il controllo delle nascite e le donne senza figli vengono accusate di fomentare il \"suicidio della razza\". Unica voce contro tale diffuso isterismo antifemminile \u00e8 quella del gruppo surrealista, che risente invece sempre pi\u00f9 dell'influenza delle donne e contemporaneamente rappresenta un porto sicuro per loro.\nRispetto alle ideologie repressive dell'epoca, il surrealismo si distingue anche per l'utilizzo radicale della psicoanalisi, che costituisce un ulteriore motivo di attrazione per le donne ribelli. Le teorie di Freud, ridotte dai medici elitari del tempo a mera terapia accomodante e lucrativa, per i surrealisti sono al servizio della poesia e della rivoluzione poich\u00e9 liberano l'inconscio, il desiderio represso ed il mondo dei sogni.\nPer i surrealisti le scoperte di Freud discreditano le razionalizzazioni positiviste che predispongono il mondo al capitalismo ed alla guerra, e la tecnica freudiana delle libere associazioni costituisce un metodo rivoluzionario. Per Toyen, Mary Low, Simone Yoyotte e Grace Pailthorpe, cos\u00ec come per altre surrealiste negli anni successivi, l'utilizzo della psicoanalisi \u00e8 supporto fondamentale all'autoconsapevolezza e costituisce un'arma contro l'apparato repressivo della societ\u00e0.\nBreton nel Primo manifesto fa riferimento all'infanzia quale et\u00e0 pi\u00f9 vicina alla vita vera ed identifica la donna con la bambina in quanto essere orgoglioso e ribelle, che rifiuta di lasciare la baldanza, la curiosit\u00e0 e lo spirito avventuroso tipicamente infantili: comportamento che Breton non ha bisogno di immaginare, essendo prerogativa di alcune surrealiste come Meret Oppenheim, Gis\u00e8le Prassinos, Dora Maar e Leonora Carrington, ammirate per l'audacia creativa e per il genio affascinante.\nTra il 1930 ed il 1939 sono attive, fra le tante, Marcelle Ferry, Claude Cahun, Nancy Cunard, Valentine Penrose, Lise Deharme, Alice Rahon, Jeanne Megnen, Mary Low, Gis\u00e8le Prassinos, Leonora Carrington, che pubblicano volumi. Altre illustrano libri: Toyen illustra \"Justine\" di Sade, Valentine Hugo i \"Bizarre Tales\" di Achim von Arnim con la prefazione di Breton; \"Coeur de Pic\" di Lise Deharme contiene foto di Claude Cahun.\nSe le scrittrici soffrono il limite della visibilit\u00e0 dovuto alla diversit\u00e0 dei linguaggi utilizzati, molte surrealiste partecipano a numerose esposizioni internazionali del movimento a Londra, Parigi, Amsterdam, Bruxelles, Tokyo ed altre citt\u00e0: le prime a farlo sono Marie-Berthe Ernst, Meret Oppenheim, Toyen, Valentine Hugo, Dora Maar, Eileen Agar e Remedios Varo, che espongono anche pi\u00f9 volte. Opere di Nusch \u00c9luard, Jacqueline Lamba, Dora Maar e Meret Oppenheim vengono riprodotte in una serie di cartoline surrealiste.\nNonostante la fotografia all'epoca sia considerata di bassa cultura, di rilievo sono le opere delle fotografe surrealiste quali Lola \u00c1lvarez Bravo, Denise Bellon, Ida Kar, oltre a Cahun, Maar, Mallo e Lee Miller, che contribuisce alla tecnica della solarizzazione. Le donne si rivelano inoltre particolarmente dotate per i collage e gli oggetti surrealisti, distinguendosi pure nelle arti decorative: Mary Hubachek Reynolds \u00e8 la prima ad imprimere un'impronta surrealista all'arte della rilegatura, Meret Oppenheim crea anche gioielli e mobili, come pi\u00f9 tardi far\u00e0 Ursula Stock. I bozzetti ed i gioielli creati da Elsa Schiaparelli risentono dell'influenza surrealista anche nel campo della moda.\nSe \u00e8 poco conosciuto il contributo surrealista alla danza, come quella di H\u00e9l\u00e8ne Vanel in apertura all'esposizione surrealista internazionale tenutasi a Parigi nel 1938, quasi totalmente ignorati dalla critica sono gli scritti teorici e polemici delle surrealiste. Negli anni trenta vi sono donne che per la prima volta affrontano questioni di teoria e politica in maniera coraggiosa, rigorosa e sistematica, in quello che era considerato territorio prevalentemente maschile: Cahun, Cunard, Low, Pailthorpe, ad esempio, fanno sentire le proprie voci e, pur in minoranza, riescono ad inquadrare il surrealismo come insieme dinamico dotato di varie sfaccettature.\nTranne Cunard, Penrose, Deharme e poche altre che hanno aderito al gruppo nella decade precedente, le surrealiste come la svedese Greta Knutson o le artiste che risentono dell'influenza del surrealismo come la statunitense Gertrude Abercrombie sono per lo pi\u00f9 nuove arrivate, quasi tutte giovanissime e soltanto in minima parte francesi (come Lamba, Ernst, Hugo, Rahon), data la rapida internazionalizzazione del movimento. Spesso fuggono di casa e si uniscono al gruppo surrealista parigino dalla Svizzera (Oppenheim), dalla Spagna (Maruja Mallo e Remedios Varo), dalla Germania (Nusch Benz), dalla Gran Bretagna (Mary Low e Leonora Carrington), dagli Stati Uniti d'America (Lee Miller e Kay Sage), dalla Martinica (Yoyotte, la prima donna di colore fra i surrealisti).\nMolte surrealiste decidono di trascorrere all'estero lunghi periodi o vi si trasferiscono definitivamente. Alcune invece fondano o diventano figure di spicco nei gruppi surrealisti del proprio Paese: Toyen e Katy King (pseudonimo di Libu\u0161e J\u00edchov\u00e1) in Cecoslovacchia, Eileen Agar, Sheila Legge e Grace Pailthorpe in Gran Bretagna, El Alailly in Egitto, Maruja Mallo e Remedios Varo in Spagna, Rita Kerrn-Larsen e Elsa Thoresen in Danimarca, Ir\u00e8ne Hamoir in Belgio.\nLe giovani donne che aderiscono al gruppo surrealista negli anni trenta, anche quando, come Fini e Kahlo, si dichiarano \"non surrealiste\" pur avvicinandosi al movimento ed esponendo con i membri del gruppo, considerano il surrealismo come la migliore opportunit\u00e0 per la liberazione sociale, come sostegno del proprio desiderio di fuga dai confini inibitori del matrimonio, della vita domestica e della maternit\u00e0 nell'ambito delle classi medie. Pur provenendo da realt\u00e0 sociali e culturali diverse, ed ispirandosi a modelli differenti (ad esempio la pittura italiana del XIV secolo e le fonti letterarie celtiche per Carrington, la ritrattistica messicana del XIX secolo per Kahlo, i fiamminghi ed i romantici tedeschi per Fini), le artiste hanno molti punti di contatto. L'autorappresentazione \u00e8 uno di questi punti di contatto, se pure prodotta in maniera diversa; in generale, le opere delle surrealiste mostrano affinit\u00e0 nel tipo di struttura che tende ad essere narrativa anzich\u00e9 di rottura, nell'autoconsapevolezza nei confronti della concezione sociale della femminilit\u00e0 come superficie ed immagine, nella tendenza allo spettrale ed all'onirico, nella preoccupazione per i poteri psichici attribuiti al femminile e nella scelta del doppio, della maschera, della finzione come difesa dalla paura di mancanza di identit\u00e0.\nLe surrealiste attive negli anni trenta e quaranta producono autoritratti che non trovano equivalenti nella produzione maschile dello stesso periodo. I surrealisti esaltano la donna in quanto musa, la trasformano in creatura meravigliosa, magica, in base al proprio desiderio ed alla propria immaginazione; la considerano un essere al tempo stesso familiare ed incomprensibile, estraneo perci\u00f2 inquietante, e la celebrano attraverso immagini feticistiche che ne sottolineano l'alterit\u00e0. Al contrario le artiste si rivolgono alla propria realt\u00e0, svolgendo una ricerca all'interno della propria soggettivit\u00e0 che viene resa concreta nelle opere tramite l'esplorazione del corpo femminile, luogo di desideri conflittuali, e della femminilit\u00e0 quale rete di aspettative sociali, presupposti storici e costrutti ideologici. In tal modo gli autoritratti sfidano radicalmente le convenzioni sociali.\n1940-1945.\nDal 1939 il movimento surrealista non pu\u00f2 pi\u00f9 mantenere l'alto livello di organizzazione e di coesione internazionali raggiunti nel corso degli anni trenta. L'occupazione militare nazista pone bruscamente termine all'espressione pubblica del surrealismo in Cecoslovacchia, Romania, Danimarca, Paesi Bassi, Belgio e Francia. Il gruppo surrealista parigino \u00e8 costretto alla diaspora: un primo trasferimento a Marsiglia \u00e8 il punto di partenza per l'esilio a New York, in Messico, ai Caraibi. Chi resta nel proprio Paese continua l'attivit\u00e0 surrealista in maniera clandestina.\nLa comunicazione fra i vari esponenti del movimento \u00e8 limitata a bollettini fatti segretamente circolare a rischio della vita. In Francia diversi surrealisti attivi nella Resistenza vengono uccisi dai nazisti; le surrealiste Fanny Beznos, H\u00e9l\u00e8ne Vanel, Sonia Moss\u00e9 e Edith Hirschov\u00e1 (nota come Tita) muoiono nei campi di concentramento. Le dittature al potere in Europa costringono i surrealisti all'esilio; in Giappone \u00e8 in vigore una legge anti-surrealista in nome della quale i surrealisti vengono imprigionati o condannati agli arresti domiciliari. Nei Paesi ancora governati dalla democrazia il movimento \u00e8 comunque limitato dagli effetti della guerra: lo stesso Breton viene ospitato negli Stati Uniti d'America a condizione di non intraprendere attivit\u00e0 politica ed \u00e8 soggetto alla sorveglianza della FBI.\nMalgrado ci\u00f2, il movimento riesce a propagarsi altrove, grazie anche all'adesione di nuovi membri, fra cui molte donne: l'attivit\u00e0 o la ribellione surrealista si manifesta pubblicamente in Gran Bretagna, in Egitto, in Cile, nella Martinica, a New York, in Messico, a Cuba, a Haiti e nella Repubblica Dominicana. La partecipazione femminile aumenta ulteriormente, molte nuove arrivate si radunano intorno a Breton che con i suoi amici ha riorganizzato il gruppo, mentre le surrealiste attive nella decade precedente (Toyen, Carrington, Lamba, Low, Agar, Penrose, Sage, Varo) restano fedeli al movimento con tenacia e coraggio.\nSi moltiplicano le pubblicazioni delle surrealiste ed anche la qualit\u00e0 delle opere femminili di quel periodo \u00e8 notevole. L'effetto di tale crescente influsso femminile si fa sentire in molteplici modi e nel 1943, per la prima volta, sulla rivista \"VVV\" le reazioni femminili vengono registrate separatamente da quelle maschili, ossia viene posta l'attenzione sulle differenze e sulle similitudini fra i generi. Nello stesso 1943 Peggy Guggenheim, sollecitata da Marcel Duchamp, organizza a New York un'esposizione tutta al femminile, di cui Andr\u00e9 Breton e Max Ernst sono giudici e nella quale espongono 31 donne, fra cui Carrington, Kahlo, Lamba, Louise Nevelson, Oppenheim, Sage, Dorothea Tanning e Julia Thecla.\nFra le nuove surrealiste si esprimono attraverso la pittura Emmy Bridgwater, Sonia Sekula, Aline Gagnaire, Dorothea Tanning, Marion Adnams, Fanny Brennan; sono scultrici Maria Martins, Isabelle Waldberg e Xenia Cage, fotografe le egiziane Ida Kar e Hassia, la messicana Eva Sulzer, la statunitense Helen Levitt. In numero esiguo e di scarsa rinomanza le scrittrici, fra le quali le francesi Laurence Ich\u00e9 e Suzanne C\u00e9saire, Lucie Th\u00e9s\u00e9e dalla Martinica, Gertrude Pape dai Paesi Bassi. Poche e di scarsa tiratura le pubblicazioni di Penrose, Carrington, Low, Ikbal El Alailly, Laurence Ich\u00e9.\nNegli anni quaranta la critica non pu\u00f2 pi\u00f9 ignorare il contributo femminile al surrealismo; parallelamente il surrealismo stesso attraversa una nuova fase di effervescenza, ben lungi dall'essersi disgregato durante la guerra, e si estende a campi non ancora esplorati negli anni precedenti, assumendo un ruolo nelle trasformazioni sociali e culturali. L'apporto femminile \u00e8 determinante per questa crescita del movimento, le cui basi teoriche sono da ricercare nella lettura della \"Fenomenologia dello spirito\" di Hegel tradotta in quel periodo da Jean Hyppolite e nel ritorno all'automatismo proclamato dallo stesso Breton nel 1939.\nDurante gli anni della seconda guerra mondiale faro del pensiero surrealista \u00e8 il gruppo della rivista \"Tropique\", di cui fanno parte Suzanne e Aim\u00e9 C\u00e9saire, che Breton incontra a Fort-de-France in Martinica nel 1941. Nonostante il marito abbia monopolizzato l'attenzione della critica, Suzanne \u00e8 figura centrale sia del gruppo della rivista \"Tropique\", sia del movimento surrealista internazionale: donna di colore, studiosa e teorica ben preparata in filosofia, etnologia e poesia, esemplifica tutto ci\u00f2 di pi\u00f9 audace che pu\u00f2 esservi nel surrealismo dell'epoca. Molti articoli di Suzanne C\u00e9saire possono considerarsi manifesti del surrealismo e conferiscono nuova enfasi drammatica a concetti chiave del movimento, che contribuiscono a rendere concreti, urgenti ed attuali: antirazzismo, anticolonialismo, rapporti fra il genere umano e la natura. Per la prima volta in uno scritto surrealista, su \"Tropique\" viene utilizzato il termine \"ecologia\".\nOltre a Suzanne C\u00e9saire, che stranamente non menziona mai nei suoi scritti le conquiste femminili pur incarnando il nuovo modo di essere donna e surrealista, in quel difficile periodo storico altre donne contribuiscono ad ampliare le prospettive surrealiste e spesso ovviano a tale omissione: Mary Low, Leonora Carrington, Ikbal El Alailly, Jacqueline Johnson, Eva Sulzer, Elisa Breton. In particolare Jacqueline Johnson anticipa l'ecofemminismo, mentre il volume \"La verdad contemporanea\" (La verit\u00e0 contemporanea) scritto da Mary Low insieme a Juan Bre\u00e1 con la prefazione di Benjamin P\u00e9ret, rappresenta il primo tentativo surrealista di trattare da un punto di vista teorico il ruolo della donna nella storia.\nPeggy Guggenheim celebr\u00f2 le surrealiste con le esposizioni del 1943 e del 1945 nella propria galleria Art of This Century a New York. Vennero invitate artiste sia europee che americane, da Leonora Carrington a Frida Kahlo a Leonor Fini a Muriel Streeter.\nAl Cairo Ikbal El Allailly nel 1945 pubblica un'antologia di autori romantici tedeschi intitolata \"Vertu de l'Allemagne\" (Virt\u00f9 della Germania), forse prevedendo l'ondata di germanofobia postbellica, e cerca un collegamento storico e filosofico fra i poeti romantici tedeschi ed il surrealismo. Lo stesso Breton anni prima ha ammesso un legame con il romanticismo: i fondatori del surrealismo si riconoscono, da un punto di vista intellettuale e poetico, quali eredi del ragguardevole contingente di donne pensatrici, sognatrici, ribelli, innovatrici e critiche della societ\u00e0 costituito dalle autrici del periodo romantico che il surrealismo stesso ha contribuito a valorizzare. Curiosamente, per\u00f2, alcune surrealiste affermano di non aver mai letto le opere delle autrici che i surrealisti considerano fra i precursori e gli ispiratori del movimento.\nGli sviluppi embrionali ma promettenti di questo periodo vengono congelati dalla guerra mondiale e successivamente dalla guerra fredda, durante le quali il surrealismo \u00e8 costretto alla clandestinit\u00e0. I progressi restano teorici fino al rinnovamento globale degli anni settanta.\n1946-1959.\nDal punto di vista dei surrealisti, gli anni del dopoguerra in Europa ed in America portano un lungo periodo di controrivoluzione. In quest'epoca dominata culturalmente e politicamente dal cinismo, l'apatia \u00e8 una parola d'ordine ed il surrealismo \u00e8 considerato utopistico, sciocco, irrilevante, ingenuo, infantile, uno strascico del romanticismo e, soprattutto, fuori moda. In Unione Sovietica \u00e8 associato al capitalismo, negli Stati Uniti d'America \u00e8 guardato con diffidenza, come anti-americano. In Europa, e soprattutto in Francia, viene emarginato in quanto possibile minaccia al potere ed ai privilegi di tutti i partiti di sinistra, di destra e di centro. La risposta francese al sentimento di disperazione e di accidia \u00e8 il ricorso all'esistenzialismo. Il gruppo surrealista rifiuta le tendenze alla moda e reazionarie e si riorganizza raccogliendo numerosi consensi e nuovi sostenitori fra i giovani.\nLe attivit\u00e0 surrealiste riprendono con rinnovato fervore. Nel 1947 nella mostra internazionale di Parigi artiste ed artisti espongono insieme. Tuttavia la situazione resta precaria e talvolta, come nell'Europa orientale dominata dallo stalinismo, il surrealismo \u00e8 di nuovo costretto alla clandestinit\u00e0 od all'esilio. I gruppi surrealisti che si sono formati durante la guerra si sciolgono. Soltanto in Romania e Portogallo l'attaccamento fedele al movimento, nonostante le difficolt\u00e0, \u00e8 pervaso perfino da un senso di identit\u00e0 collettiva.\nIn Romania ed in Portogallo, ma anche in Cecoslovacchia, Serbia, Francia, Belgio, Spagna, Grecia, Giappone, Indie occidentali francesi, Argentina e Cile, il surrealismo \u00e8 una forza nella vita culturale nazionale, mentre in altri Paesi (Stati Uniti d'America, Gran Bretagna, Italia, Germania, Paesi Bassi, Russia e Paesi scandinavi) \u00e8 una corrente radicale sotterranea. Romene sono le surrealiste Antonia Rasicovici, Mirabelle Dors, Lygia Alexandrescu; portoghesi Maria Helena Vieira da Silva, Paula Rego, Luiza Neto Jorge, Isabel Meyrelles; ceca Maria Pospisilova.\nNuovi gruppi si formano: a Montr\u00e9al, dove fra gli \"Automatists\" sono attive Th\u00e9r\u00e8se Renaud e la ballerina Fran\u00e7oise Sullivan; in Argentina, con Olga Orozco e la poetessa peruviana Blanca Varela; in Austria, con Anneliese Hager; a New Orleans in Louisiana con Carol St. Julian e la fotografa Anne McKeever; a Tokyo nel 1958. A Milano nel 1959 viene pubblicata la rivista surrealista \"Front Unique\". La guerra fredda, tuttavia, mette a dura prova il clima intellettuale, e nessuno di questi gruppi sopravvive a lungo.\nSi formano parallelamente gruppi secessionisti che ritengono di sostituire il movimento surrealista; pure tali gruppi sono destinati a fallire in breve tempo, a distanza di pochi anni. Malgrado tutto ogni gruppo, ed in particolare il CO.BR.A., contribuisce allo sviluppo del surrealismo stesso. Nessuno dei gruppi secessionisti pu\u00f2 vantare un numero di donne pari a quello dei surrealisti.\nSe pure il surrealismo, ed in particolare le surrealiste, trascorrono un lungo periodo difficile durante i primi anni della guerra fredda, i momenti positivi non mancano, condivisi da uomini e donne. Molte le nuove adesioni, di diversa appartenenza geografica, alle varie forme espressive: dalle pittrici Clara Ledesma, Marie Wilson, Judit Reigl, Mimi Parent, Paula Rego, Baya, Gudrun \u00c5hlberg, Marcelle Loubchansky, Suzanne Besson, Marie Carlier, Henriette de Champrel, Marianne Van Hirtum, Marianne Tischler, alle scultrici Isabel Meyrelles, Mirabelle Dors, Helen Phillips, alle fotografe Henriette Grindat e Emila Medkov\u00e1. In campo cinematografico Nelly Kaplan diventa la prima surrealista direttrice della fotografia; la stessa Kaplan, che pubblica con lo pseudonimo di Belen, \u00e8 fra le scrittrici insieme a Joyce Mansour e Unica Z\u00fcrn. Nei propri saggi Fran\u00e7oise Sullivan tratta delle frontiere dell'automatismo cinetico che la stessa esplora tramite la danza; attraverso la danza si esprimono anche Katherine Dunham e Sybil Shearer.\nIl periodo compreso tra la fine degli anni quaranta e gli anni cinquanta \u00e8 particolarmente fertile per la poesia surrealista, che trova espressione in vari Paesi e diverse lingue: nel 1945 la diciottenne Th\u00e9r\u00e8se Renaud di Montr\u00e9al pubblica le prime poesie surrealiste canadesi; nel dopoguerra Anneliese Hager e Unica Z\u00fcrn annoverano la presenza surrealista nell'idioma tedesco; i versi di Isabel Meyrelles e Luiza Neto Jorge segnalano in portoghese la volont\u00e0 surrealista di rivolta; Olga Orozco a Buenos Aires e Blanca Varela in Per\u00f9 alimentano il fuoco surrealista in spagnolo. In francese, in particolare, l'opera di Joyce Mansour e di Marianne Van Hirtum conferisce una ventata di novit\u00e0 al surrealismo.\nDiverse surrealiste attive negli anni venti e trenta sono ancora in attivit\u00e0 negli anni cinquanta. Fra queste, in particolare, Oppenheim e Toyen assumono un ruolo di spicco nel gruppo parigino, mentre in altre parti del mondo continuano a pubblicare Leonora Carrington, Mary Low, Ir\u00e8ne Hamoir e Valentine Penrose.\nLe attivit\u00e0 surrealiste di questo periodo si intensificano: nascono nuovi giochi, vengono pubblicati nuovi periodici, si organizzano esposizioni, recite, improvvisazioni ed esperimenti collettivi. Tali attivit\u00e0, in cui la partecipazione femminile \u00e8 sempre pi\u00f9 importante, costituiscono la fonte di conoscenza poetica rivoluzionaria che suggerisce modi per superare ci\u00f2 che Breton denuncia come \"miserabilismo\", ossia l'insieme deprimente delle ideologie dominanti.\nNonostante la scarsa risonanza, il contributo femminile a teoria e critica \u00e8 molto intenso negli anni cinquanta, ad opera per esempio di Jacqueline Senard e Nora Mitrani. Quest'ultima, in particolare, produce scritti che propongono lo studio del femminile e rappresentano una novit\u00e0 per il surrealismo e per il femminismo.\n1960-1979.\nNel maggio 1968 il surrealismo diventa la voce della rivolta giovanile, preparata negli anni cinquanta e sessanta dai poeti del gruppo surrealista. Durante la guerra fredda i surrealisti fanno parte della piccola minoranza che rifiuta entrambe le superpotenze antirivoluzionarie. Nonostante le esposizioni e le pubblicazioni, la tendenza generale dei media e degli accademici \u00e8 quella di ignorare le manifestazioni di matrice surrealista, che vengono volutamente considerate retaggio del passato. Il movimento surrealista \u00e8 cos\u00ec costretto ad essere un fenomeno sotterraneo. Tuttavia questa posizione di sfavore consente ai surrealisti di guadagnare il rispetto dei giovani ribelli, in numero sempre crescente, che utilizzano canali alternativi per procurarsi opere non convenzionali.\nIndicativa del ruolo fondamentale del gruppo surrealista nei confronti di questi giovani e dei movimenti cui essi danno vita \u00e8 la pubblicazione nel 1958 della rivista politica \"Quatorze juillet\" (Quattordici luglio), in opposizione al regime gaullista. Anche se limitata a tre sole uscite, la rivista trasmette il desiderio di opporsi ai compromessi e suscita consensi man mano sempre pi\u00f9 numerosi.\nNel 1960 il programma radiofonico \"In Defense of Surrealism\" (In difesa del surrealismo) trasmesso dalla BBC fornisce un'anticipazione della rinascita del surrealismo negli anni sessanta. Si tratta probabilmente della maggiore opportunit\u00e0 mai avuta dai surrealisti per raggiungere il pubblico pi\u00f9 vasto. Portavoce del movimento in tale trasmissione sono Joyce Mansour, Nora Mitrani, Robert Benayoun ed Octavio Paz: la scelta di quattro esponenti di origini diverse smentisce la maggior parte dei critici, che giudicano il surrealismo esclusivamente francese e maschile.\nIl radicalismo degli anni sessanta \u00e8 una vasta categoria che include la Nuova Sinistra e la Controcultura, oltre a vari movimenti come il nazionalismo dei Neri e la liberazione della donna. La diffusione del radicalismo in molti Paesi non ne impedisce l'omogeneit\u00e0. Alcuni storici hanno sottolineato come le caratteristiche essenziali di questo nuovo radicalismo sono state anticipate dal surrealismo, la cui influenza si riflette nel rifiuto dei dogmi e degli autoritarismi, nell'attenzione alle popolazioni emarginate ed alla vita quotidiana, nell'interesse per l'antimilitarismo e per le utopie, nel ricorso all'umorismo ed a stati di coscienza alternativi, nella ricerca della libert\u00e0 dalle convenzioni sociali e sessuali, nel sostegno ai diritti delle donne e degli animali. Il nuovo radicalismo a propria volta conferisce al surrealismo nuovo vigore e ne rinforza l'impatto sociale.\nNuovi gruppi surrealisti si formano a Chicago e San Paolo (Brasile); a Praga il gruppo clandestino formatosi nel 1948 riesce a prendere contatto con il movimento internazionale. Il gruppo parigino si moltiplica attraverso la formazione di vari piccoli gruppi in Francia e nella stessa Parigi. Malgrado il duro colpo costituito dalla morte di Breton nel 1966, il surrealismo continua a trovare espressione e viene mantenuto vivo come lo stesso Breton avrebbe desiderato. Vengono organizzate esposizioni surrealiste internazionali a Parigi (1959-1960 e 1965-1966), New York (1960-1961), Milano (1961), San Paolo (1967), Praga (1968) e Chicago (1976). Accanto alle mostre, altre manifestazioni si susseguono, e le pubblicazioni ed i periodici surrealisti trovano voce in molte lingue. Uomini e donne lavorano, espongono e pubblicano fianco a fianco.\nQuando nel 1968 esplode la rivolta studentesca, seguita dallo sciopero generale, il gruppo surrealista \u00e8 una delle poche organizzazioni radicali pronte per tali eventi. I surrealisti costituiscono parte di quella minoranza rivoluzionaria denunciata da De Gaulle e dal partito comunista come \"enrag\u00e9s\" (infuriati). La solidariet\u00e0 fra surrealisti e rivoluzionari \u00e8 documentata in particolare dal fascicolo speciale dedicato al maggio 1968 ed abbozzato da Annie Le Brun sulla rivista surrealista L'Archibras. Dopo i giorni di maggio, tuttavia, il gruppo di Parigi attraversa un periodo di pesante crisi interna a causa delle tensioni accumulate.\nL'attivit\u00e0 collettiva ristagna e nel marzo del 1969 il gruppo comincia a frantumarsi, tanto che alcuni membri ne dichiarano lo scioglimento. Tuttavia la maggioranza rimane compatta e nel 1970 pubblica il primo \"Bulletin de liaison surr\u00e9aliste\" (Bollettino della coalizione surrealista); della maggioranza fanno parte Mimi Parent, Joyce Mansour, Micheline Bounoure e Marianne Van Hirtum. Il tentativo di sciogliere formalmente il gruppo non trova sostenitori negli altri Paesi, in molti dei quali lo spirito degli anni sessanta rifiorisce nel decennio successivo.\nIl 1973 \u00e8 il primo anno di vita del movimento arabo in esilio, un gruppo basato su quello parigino e comprendente membri provenienti da Iraq, Algeria, Libano e Siria. Il surrealismo nel mondo arabo ha origine verso la met\u00e0 degli anni trenta, quando il poeta Georges Henein, cui si uniscono Ikbal El Alailly, Ida Kar ed altre, inizia un'agitazione al Cairo. Le pubblicazioni dell'epoca iniziale sono per lo pi\u00f9 in francese, mentre negli anni settanta i surrealisti arabi pubblicano prevalentemente utilizzando la propria lingua.\nAnche l'Africa ed il mondo della diaspora africana hanno molti approcci con i surrealisti negli anni settanta. Il coinvolgimento di artisti di colore inizia con un gruppo di studenti della Martinica nel 1932 e si espande pi\u00f9 tardi con l'arrivo di Wifredo Lam e successivamente con il gruppo \"Tropiques\" a Fort-de-France, per poi sviluppare stretti legami con il movimento surrealista degli anni sessanta e settanta. Una delle maggiori esponenti surrealiste degli anni settanta \u00e8 la poetessa afroamericana Jayne Cortez, una delle maggiori voci rivoluzionarie dell'epoca.\nIn Giappone il surrealismo si diffonde nel 1925, ma soltanto negli anni settanta registra un contributo femminile: la pittrice e disegnatrice Yoshiko. Altre donne contribuiscono nello stesso decennio ad organizzare e riorganizzare gruppi e stimolare l'attivit\u00e0 surrealista in Argentina, Australia, Danimarca, Svizzera, Irlanda, Gran Bretagna ed altri Paesi.\nDurante tutto il periodo della rinascita surrealista degli anni sessanta e settanta la componente femminile \u00e8 attiva pi\u00f9 che mai e sempre con maggiori iniziativa e dinamismo. Nel ventennio compreso tra il 1959 ed il 1979 le surrealiste come Mimi Parent, Nicole Espagnol, Joyce Mansour, Elisa Breton e Toyen curano periodici ed antologie, organizzano esposizioni collettive, inventano nuovi giochi, pubblicano libri ed articoli in quantit\u00e0 mai raggiunte prima e la loro visibilit\u00e0 \u00e8 di gran lunga maggiore rispetto agli anni precedenti.\nAll'epoca del movimento del Sessantotto le pittrici Eileen Agar, Leonora Carrington, Toyen, Meret Oppenheim e Mimi Parent hanno conquistato rinomanza mondiale, cos\u00ec come la scultrice Maria Martins e la poetessa Joyce Mansour. Diverse surrealiste si trovano sotto i riflettori e le loro opere circolano; altre che a lungo non avevano partecipato ad attivit\u00e0 collettive (Agar, Bridgwater, Colquhoun) si uniscono a gruppi di nuova organizzazione. Fra le pi\u00f9 note nelle arti visive sono attive Mimi Parent, Giovanna, Anne Ethuin, Irena Dedicova, Marianne Van Hirtum, Leonora Carrington, Alice Rahon, Toyen, Rikki Ducornet, Aube Ell\u00e9ou\u00ebt, Miriam Bat-Yosef, Eva \u0160vankmajerov\u00e1, Haifa Zangana. Meno note, forse, le artiste Anne-Marie Guillon, Hilary Booth, Jocelyn Koslofsky, Debra Taub, Mado Spiegler, LaDonna Smith, Halina Zalmanowicz, Susana Wald.\nSul piano teorico i contributi femminili sono molto pi\u00f9 numerosi ed ottengono eco molto pi\u00f9 vasta rispetto a quelli degli anni trenta e quaranta. Fra le contributrici di varie nazionalit\u00e0: Joyce Mansour, Marianne Van Hirtum, Annie Le Brun, Micheline Bounoure in lingua francese, Elisabeth Lenk in lingua tedesca, Eva \u0160vankmajerov\u00e1, Alena N\u00e1dvorn\u00edkov\u00e1, Vera Linhartov\u00e1 in lingua ceca, Leila Ferraz in lingua portoghese del Brasile, Haifa Zangana in lingua araba, Nancy Joyce Peters, Hilary Booth, Jayne Cortez e Rikki Ducornet in lingua inglese. Oltre a possedere una grande chiarezza espositiva, tutte si esprimono anche attraverso la poesia e sono accomunate fra di loro dalla ricorrenza degli stessi temi, se pure espressi in maniera diversa: la denuncia dell'ingiustizia, la richiesta di cambiamenti rivoluzionari e la difesa delle cause della poesia, della libert\u00e0 e dell'amore.\n1980-1998.\nAncora sul piano teorico i contributi delle surrealiste aumentano moltissimo. Gli scritti di Haifa Zangana, Eva \u0160vankmajerov\u00e1, Alena N\u00e1dvorn\u00edkov\u00e1, Silvia Gr\u00e9nier, Hilary Booth, Nancy Joyce Peters, Rikki Ducornet, Alice Farley, Elaine Parra, Ivanir de Oliveira, e Nicole Reiss, insieme alle poesie di Jayne Cortez, Carmen Bruna e Petra Mandal, sono esempi di \"indagine coraggiosa ed avventurosa, rifiuto del dogmatismo, interpretazione critica quale attivit\u00e0 poetica, totale divergenza dalle ideologie al potere e nuovo avvio del pi\u00f9 desiderabile tipo di sogno utopistico\". Nel surrealismo la poesia, la teoria critica e l'attivit\u00e0 rivoluzionaria sono sempre pi\u00f9 avvertite come un insieme unico ed indivisibile.\nLa critica invece che preserva e protegge le tradizioni preferisce fare riferimento al surrealismo come ad un retaggio del passato ormai concluso, tacendone la rinascita degli anni sessanta, altrimenti problema imbarazzante. Soprattutto, del movimento surrealista viene misconosciuta l'espansione mondiale e l'apertura: da tale tipo di critica deriva il clich\u00e9 di un movimento esclusivamente francese, misogino e non pi\u00f9 attivo. Dal 1980, al contrario, gruppi surrealisti sono attivi a San Paolo del Brasile, Buenos Aires, Praga, Brno, Parigi, Madrid, Stoccolma, Leeds, Chicago ed in Australia.\nCome nei decenni precedenti, la maggior parte dei gruppi degli anni ottanta e novanta, di formazione pi\u00f9 o meno recente, pubblica riviste ed \u00e8 composta da membri attivi anche politicamente che denunciano le repressioni del governo, inneggiano alla rivolta e si identificano nelle varie correnti di estrema sinistra. I vari gruppi collaborano alla pubblicazione, in pi\u00f9 lingue ed a periodicit\u00e0 irregolare, dell'\"International Surrealist Bulletin\" che, insieme ad altre stampe collettive, offre un panorama di attivit\u00e0 e prospettive nelle quali emergono le \"costanti\" del surrealismo, riprese in maniera nuova e diversa: poesia, amore, libert\u00e0, sogno, umorismo, gioco, eros, ribellione.\nUna delle principali caratteristiche del surrealismo degli anni ottanta e novanta \u00e8 l'ampliamento del campo delle ricerche, in particolare nell'antropologia, nel folklore e nella psicoanalisi, e delle applicazioni, tramite l'esplorazione di forme espressive prima rimaste a margine, come la danza, la musica, la storia, l'architettura, i film di animazione. Pur continuando a prosperare al di fuori degli Atenei quale \"ultimo grande movimento intellettuale non accademico\", il surrealismo viene coltivato anche da docenti universitarie come ad esempio Silvia Gr\u00e9nier ed Alena N\u00e1dvorn\u00edkov\u00e1.\nDal 1976, anno dell'esposizione internazionale del surrealismo, si moltiplicano le manifestazioni riguardanti le arti plastiche, anche se restano al di fuori del mercato, coerentemente con la linea sempre seguita dai surrealisti. I giovani vengono influenzati dalle opere riprodotte sulle riviste surrealiste e sui cataloghi di mostre di Ody Saban, Gloria Villa, Gina Litherland, Laura Corsiglia, Olga Billoir, Josifa Aharony, Laikla Hollo Aiach, Hilton Seawright Araujo, Lya Paes de Barros, Helo\u00edsa Pess\u00f4a: artiste di scarsa notoriet\u00e0 ma di grande originalit\u00e0.\nIl collage continua ad essere uno dei metodi di ricerca pi\u00f9 efficaci per i surrealisti, ed \u00e8 utilizzato fra le altre da Laila Aiach, Teresa Machado, Elaine Parra, Ivanir de Oliveira, Lya Paes de Barros, Suzel Ania, Janice Hathaway, Catherine Seitz. Nicole Reiss e Mich\u00e8le Finger sono scultrici, mentre Irene Plazewska, Katerina Pi\u0148osov\u00e1, Katerina Kubikov\u00e1, Lurdes Martinez, Conchi Benito, Kajsa Bergh, Aase Berg e Petra Mandal si dedicano alle arti grafiche.\nI surrealisti continuano a celebrare la poesia, con cui \u00e8 iniziato il movimento e del quale resta la spina dorsale, come il linguaggio pi\u00f9 elevato di fronte alle diffuse tendenze retrograde. Le poetesse surrealiste, da Mary Low a Katerina Pi\u0148osov\u00e1, condividono interessi radicati nei valori sovversivi e nella totale indifferenza verso la rincorsa del successo: la poesia \u00e8 uno \"stimolo all'insubordinazione ed alla rivolta\", un'espressione di \"totale sfida\", come dichiara Carmen Bruna in un'intervista.\nPoliticamente il surrealismo degli anni ottanta e novanta continua ad essere impegnato, anche se, in assenza di movimenti rivoluzionari internazionali, in battaglie pi\u00f9 circoscritte. In ciascuna di queste lotte i surrealisti e le surrealiste pongono l'accento sulla necessit\u00e0 di una visione politica a pi\u00f9 ampio respiro, di movimento radicale pi\u00f9 vasto per una nuova societ\u00e0 non repressiva. Reinventando l'immagine della rivoluzione e, in questo modo, rivoluzionando se stesso, il surrealismo mantiene anche la propria continuit\u00e0. Alcune tematiche prima marginali, come l'ecologia e i diritti degli animali, in questo periodo assumono carattere prioritario.\nIn questo stesso periodo le surrealiste sono numerose ed attive come non lo erano ancora state; la presenza femminile supera talvolta quella maschile, come nel gruppo di San Paolo, dove le donne sono numericamente quasi quattro volte gli uomini. Ciononostante alcuni critici considerano ancora misogino il surrealismo, portando avanti il retaggio di convinzioni risalenti all'inizio del XX secolo: \"l'avanguardia in Occidente nasce proprio con il \u00abdisprezzo della donna\u00bb proclamato da Marinetti (...) epifenomeno di una vasta congiuntura storico-culturale\", che vede nella donna \"una cultura puramente istintiva, praticamente sprovvista d'intelligenza\". \"Il virilismo futurista\" ha \"di fatto un rovesciamento quasi speculare nel surrealismo\" che celebra la donna \"proprio come creatura dell'irrazionale\".\nMolti critici collegano alle pratiche di frammentazione del surrealismo le artiste degli anni novanta senza andare oltre le somiglianze formali, ossia senza spiegare le differenze fra il surrealismo storico e l'eredit\u00e0 artistica raccolta ad esempio da Cindy Sherman, Francesca Woodman, Kiki Smith, Louise Bourgeois, Dorothy Cross, Michiko Kon, Paula Santiago, Ana Mendieta, che rappresentano l'identit\u00e0 personale e sessuale in risposta alle convenzioni sociali e culturali, spesso tramite strategie decostruttive o l'utilizzo di avatar simbolici e metaforici. Il compito non \u00e8 trovare uno stile condiviso, una somiglianza politica o di atteggiamento, oppure un'eredit\u00e0 comune in base al sesso: le influenze intergenerazionali possono essere trasmesse talvolta anche da linee di discendenza maschili, come ad esempio nel caso di Karen Holtsmark, ma ci\u00f2 non impedisce alle artiste di esprimere l'eredit\u00e0 ricevuta in modo del tutto personale e con grande variet\u00e0 di risultati. Le strategie di rappresentazione delle prime surrealiste riecheggiano nelle opere delle artiste successive, creando un carattere di continuit\u00e0 all'immaginario che conferisce alla soggettivit\u00e0 femminile un ruolo centrale, per quanto provvisorio ovvero instabile, nell'ambito delle pratiche artistiche degli anni novanta. Forse attraverso le molteplici e differenti immagini di femminilit\u00e0 incarnata le prime surrealiste lasciano la loro eredit\u00e0 pi\u00f9 potente e penetrante alle generazioni successive di artiste.\nI surrealisti degli anni novanta, uomini e donne, fanno parte della minoranza radicale che rifiuta lo sfruttamento, il militarismo, la supremazia bianca, l'intolleranza di genere, il fanatismo. Il manifesto internazionale surrealista del 1992 contro il cinquecentenario della scoperta delle Americhe segna una nuova svolta per il movimento, che da sempre dimostra solidariet\u00e0 verso i nativi americani. Per la prima volta i gruppi surrealisti preparano una dichiarazione congiunta, tradotta in diverse lingue e pubblicata in molti Paesi: un documento storico proposto ed abbozzato da Silvia Gr\u00e9nier, una delle maggiori esponenti del surrealismo degli anni novanta, cofondatrice del gruppo di Buenos Aires.\nIl senso di libert\u00e0 che lo pervade continua a distinguere il surrealismo da tutte le altre correnti politiche ed intellettuali; si tratta di un senso di libert\u00e0 mai astratto, che procede di pari passo con l'attivit\u00e0 concreta e rivoluzionaria dell'immaginazione. Il gruppo di San Paolo del Brasile nel 1996 definisce il surrealismo come \"arte di disturbo\", i cui metodi chiave sono la \"provocazione ed il rifiuto\".\nVerso la fine del XX secolo il soggetto \"donne e surrealismo\" conquista dignit\u00e0 accademica; si tengono lezioni e corsi, vengono pubblicate biografie, monografie, antologie, mentre continua il dibattito sulle problematiche \"donna/surrealismo/donne\" sempre pi\u00f9 valutate attraverso le lenti decostruttive del post strutturalismo e della teoria psicoanalitica. Le surrealiste vengono riconsiderate come parte di un progetto pi\u00f9 vasto, legato all'autorappresentazione ed all'eredit\u00e0 intergenerazionale. Non c'\u00e8 riscontro di ci\u00f2 nella produzione surrealista maschile, poich\u00e9 gli artisti sono pi\u00f9 inclini a proiettare all'esterno i propri desideri. Il surrealismo, mobilitando il corpo quale significante primario della propria politica culturale, stabilisce nuovi parametri all'interno dei quali le artiste hanno la possibilit\u00e0 di esplorare il rapporto ambiguo e complesso fra il corpo stesso e l'identit\u00e0 femminile. Le autorappresentazioni sono il punto di partenza per mostrare come il corpo sia marcato dalla femminilit\u00e0 quale esperienza vissuta, soggettivit\u00e0 prodotta attraverso nuove forme espressive e rappresentazione di un immaginario femminile: il corpo \u00e8 luogo di meditazioni culturali, la sfida ad imposizioni politiche e sociali, la misura della soggettivit\u00e0 femminile.\nLe teoriche del femminismo trovano spunti importanti per nuovi modelli di soggettivit\u00e0 femminile proprio nelle opere delle surrealiste, in particolare di Rachel Baes.\nSe, in generale, \"la donna artista \u00e8 stata quasi sempre marginalizzata\" e \"raramente la donna \u00e8 stata accettata come personalit\u00e0 artistica autonoma\", le opere delle prime surrealiste stimolano la consapevolezza delle donne su di s\u00e9, sul proprio corpo e sul mondo esterno, ed il loro modo di inquadrare la femminilit\u00e0 viene ripreso dalle artiste successive. Secondo Rosemont l'attualit\u00e0 ed il futuro potenziale dell'avventura surrealista sono maggiori delle sue conquiste storiche.\nTemi e caratteristiche.\nA differenza degli artisti, cui sono accomunate dalla ricostituzione della figura femminile, le surrealiste tentano di riprodurre la propria stessa immagine, utilizzando l'arte e la letteratura come uno specchio. Di conseguenza l'aspetto pi\u00f9 evidente del surrealismo femminile \u00e8 l'autorappresentazione. Gli autoritratti, piuttosto rari invece nella parallela produzione maschile, costituiscono la forma espressiva privilegiata e pi\u00f9 copiosa di artiste come Agar, Bona, Cahun, Carrington, Fini, Hugo, Kahlo, Lamba, Miller, Rahon, Varo, che spesso moltiplicano la propria immagine. Analogamente sul versante letterario le autrici surrealiste come Deharme, Low, Mansour, Mitrani, Oppenheim, Penrose, Prassinos, Sage e le stesse Cahun, Carrington, Kahlo, Rahon, Van Hirtum e Varo pubblicano autobiografie e scritti autobiografici in grande quantit\u00e0.\nNon di rado le surrealiste scelgono il gatto, quale figura diabolica legata alla stregoneria, per rappresentare il proprio alter ego: si trova ad esempio nella produzione letteraria od iconografica di Remedios Varo, Leonor Fini, Lise Deharme, Valentine Hugo e talvolta di Leonora Carrington e Valentine Penrose.\nSpesso le surrealiste creano un effetto di oscillazione tra ruoli incompatibili che lascia nella rappresentazione il soggetto frammentato, e veicolano l'autoconsapevolezza del femminino in narrazioni popolate da creature magiche e personaggi leggendari. Fecondit\u00e0 e sterilit\u00e0, fantasia ed isolamento, interiorit\u00e0 ed esteriorit\u00e0 sono temi comuni che ruotano intorno alla centralit\u00e0 del corpo quale messaggero del desiderio di auto espressione.\nIl processo di smembramento del corpo femminile proposto da cubisti e surrealisti \u00e8 sostanzialmente opera maschile: per le donne, al contrario, l'integrit\u00e0 del proprio corpo rappresenta anche l'integrit\u00e0 della propria identit\u00e0 artistica.\nSe, in generale, la ricerca surrealista \u00e8 incentrata sulla donna, la produzione surrealista femminile si distacca da quella maschile in quanto rivela l'\"implosione\" anzich\u00e9 l'\"esplosione\": le stesse tematiche vengono espresse attraverso l'identificazione interiore anzich\u00e9, ad esempio, attraverso le tecniche dell'automatismo. Uno studio di Katharine Conley stabilisce importanti differenze fra \u00abl'immagine surrealista della donna automatica\u00bb e \u00abl'immagine della donna autonoma che emerge dagli scritti delle donne surrealiste\u00bb.\nA differenza dei surrealisti, nel complesso le donne scrivono pochissime poesie d'amore: soltanto alcune dedicano versi generati da vera ispirazione sentimentale, come Mary Low a Juan Brea, Frida Kahlo a Diego Rivera, Alice Rahon a Pablo Picasso, a Wolfgang Paalen ed a Valentine Penrose; altre poetesse invece, come Lise Deharme, Kay Sage, Gis\u00e8le Prassinos, Joyce Mansour, Bona, Marianne Van Hirtum o Giovanna, tendono piuttosto ad ironizzare ed a sovvertire il discorso amoroso, inserendo in esso apparizioni di mostri o impulsi di violenza sadica.\nL'interdisciplinarit\u00e0 del movimento, se costituisce una semplice tendenza fra i surrealisti, diviene una regola per le surrealiste, che nella maggior parte dei casi non si limitano mai ad un solo tipo di forma espressiva: alcune, come Bridgwater, Carrington, Cahun, Low, Prassinos, Rahon, Sage, Z\u00fcrn hanno prodotto opere sia letterarie sia artistiche; altre, come Margaret Modlin, Ursula Stock, Dorothea Tanning e la stessa Carrington, trovano espressione sia attraverso la pittura sia attraverso la scultura; altre infine, come Bridget Bate Tichenor, dipingono e creano nel campo della moda. Il diario di Frieda Kahlo, ad esempio, \u00e8 di per s\u00e9 opera interdisciplinare poich\u00e9 contiene poesie illustrate da disegni e da acquarelli.\nTema costante nelle opere delle surrealiste \u00e8 la natura incontaminata come ridefinizione della relazione fra il genere umano e gli altri animali, la solidariet\u00e0 con le specie a rischio, lo sguardo privo delle finalit\u00e0 volte allo sfruttamento del pianeta. Le surrealiste, anticipando ecologia ed ecofemminismo, hanno avvertito il legame fra l'emancipazione delle donne, della classe lavoratrice, dell'umanit\u00e0 intera e della natura, che considerano come un'unica emancipazione.\nLa necessit\u00e0 di emancipare il mondo deriva dalle idee comuni di uomini e donne che attraverso il surrealismo esprimono l'estrema precariet\u00e0 della condizione umana e nello stesso tempo sollecitano la ricerca di un rimedio. In particolare, i surrealisti prendono le distanze dai valori tradizionali che rinnegano i sogni, avviliscono il linguaggio, ostacolano l'amore, distruggono la natura, perpetuano il razzismo, celebrano istituzioni autoritarie come la famiglia, lo stato, la chiesa, il patriarcato, l'esercito, il capitalismo: il surrealismo \u00e8 una rivolta appassionata contro tutte le nozioni lobotomizzanti di seconda mano, cui vengono opposte libert\u00e0, amore e rivoluzione attraverso la poesia.\nIn generale, il surrealismo fornisce ad uomini e donne l'ispirazione a spezzare le catene delle nozioni tradizionali, comprese quelle dei generi: femminile e maschile cessano di essere opposti e contraddittori, allo stesso modo in cui cessano di essere percepiti in contraddizione morte e vita, reale ed immaginario, passato e futuro. L'adesione al surrealismo accende nelle donne la consapevolezza di s\u00e9, rendendole in grado di trovare la propria voce con cui parlare di e per se stesse e contemporaneamente di contribuire al movimento che ne esce plasmato anche dal loro apporto."}
{"id": "4841219", "revid": "121658", "url": "https://it.wikipedia.org/wiki?curid=4841219", "title": "Apples in Stereo", "text": ""}
{"id": "4841223", "revid": "544909", "url": "https://it.wikipedia.org/wiki?curid=4841223", "title": "Christopher Breaux", "text": ""}
{"id": "4841226", "revid": "767487", "url": "https://it.wikipedia.org/wiki?curid=4841226", "title": "Percival Molson", "text": "Per\u00ec combattendo nella Prima guerra mondiale. Dopo la sua morte, devolse i suoi fondi all'Universit\u00e0 McGill per la costruzione dello stadio che porta il suo nome, il Percival Molson Memorial Stadium.\nBiografia.\nNato nel Quebec, sul fiume San Lorenzo, Percival Molson era figlio di John Thomas Molson (1837\u20131910) e Jane Baker Butler (1850\u20131926). Sin da giovanissimo fu un atleta di successo. Fu membro della squadra di hockey su ghiaccio del Montreal Victorias con cui vinse la Stanley Cup 1897.\nDurante i suoi studi all'Universit\u00e0 McGill, Molson fu capitano della squadra di hockey, partecip\u00f2 a gare di atletica leggera e form\u00f2 una squadra di calcio. Fu nominato per tre anni di fila il \"miglior atleta a tutto tondo\". Nei molti sport che pratic\u00f2 si distinse soprattutto per il suo senso di fair play. Dopo aver sconfitto facilmente Harry Hillman nei 400 metri piani ai Campionati Canadesi del 1903, decise di gareggiare nella stessa specialit\u00e0 anche alle Olimpiadi di . La gara non fu fortunata per lui perch\u00e9 non riusc\u00ec ad ottenere un buon risultato.\nDopo la laurea del 1901, Molson fu nominato nella University's Board of Governors a McGill. Durante questo suo mandato, l'Universit\u00e0 autorizz\u00f2 la costruzione di un nuovo stadio nel Macdonald Park tra l'Universit\u00e0 e Pine Avenues. Con l'inizio della Prima guerra mondiale, la costruzione fu posticipata.\nNel giugno 1916, il capitano Molson fu gravemente ferito nella battaglia di Mont Sorrel nelle Fiandre Occidentali. Fu coinvolto anche nei terribili scontri tra l'esercito tedesco e le divisioni canadesi, dove perirono 8.430 soldati. Per il valore dimostrato, Molson ricevette la Croce militare. Dopo esser guarito dalle sue ferite, ritorn\u00f2 sul campo di battaglia, dove mor\u00ec ad Avion il 5 luglio 1917. Il capitano Percival Molson fu ucciso da un colpo diretto di un obice tedesco. Fu sepolto al cimitero di Villers Station a Villers-au-Bois.\nNelle sue ultime volont\u00e0, Molson lasci\u00f2 75.000 dollari all'Universit\u00e0 McGill per sopperire ai costi dello stadio. Lo stadio fu inaugurato il 22 ottobre 1915 e fu dedicato ai laureati dell'Universit\u00e0. Il 25 ottobre 1919, lo stesso stadio fu rinominato \"Percival Molson Memorial Stadium\" in onore all'eroe caduto in guerra."}
{"id": "4841227", "revid": "339392", "url": "https://it.wikipedia.org/wiki?curid=4841227", "title": "Domodossola (metropolitana di Milano)", "text": ""}
{"id": "4841230", "revid": "599013", "url": "https://it.wikipedia.org/wiki?curid=4841230", "title": "The Refugee", "text": ""}
{"id": "4841231", "revid": "282094", "url": "https://it.wikipedia.org/wiki?curid=4841231", "title": "Ginefobia", "text": ""}
{"id": "4841232", "revid": "214753", "url": "https://it.wikipedia.org/wiki?curid=4841232", "title": "Roman Aleksandrovi\u010d Ore\u0161nikov", "text": ""}
{"id": "4841234", "revid": "767487", "url": "https://it.wikipedia.org/wiki?curid=4841234", "title": "The W.L.A. Girl", "text": "The W.L.A. Girl \u00e8 un cortometraggio muto del 1918 diretto da Cecil M. Hepworth.\nProduzione.\nIl film, un corto di propaganda distribuito dal Ministero dell'Informazione, fu prodotto dalla Hepworth per illustrare l'attivit\u00e0 delle donne coinvolte nel progetto Women's Land Army, un'organizzazione civile creata durante la prima guerra mondiale per far lavorare le donne nei campi sostituendo gli uomini assenti a causa della guerra. Le donne che lavoravano per la WLA erano comunemente chiamate Land Girl. Il nome Women's Land Army fu usato anche negli Stati Uniti per designare un'organizzazione il cui nome ufficiale era Woman's Land Army of America. La WLA fu usata anche nella seconda guerra mondiale.\nDistribuzione.\nDistribuito dal Ministry of Information, il film - un cortometraggio di 45,7 metri - usc\u00ec nelle sale cinematografiche britanniche nel luglio 1918.\nSi pensa che sia andato distrutto nel 1924 insieme a gran parte degli altri film della Hepworth. Il produttore, in gravissime difficolt\u00e0 finanziarie, pens\u00f2 in questo modo di poter almeno recuperare l'argento dal nitrato delle pellicole."}
{"id": "4841235", "revid": "964802", "url": "https://it.wikipedia.org/wiki?curid=4841235", "title": "Gradina (archeologia)", "text": ""}
{"id": "4841238", "revid": "339392", "url": "https://it.wikipedia.org/wiki?curid=4841238", "title": "Dm\u00edtrij F\u00ebdorovi\u010d St\u00ebpu\u0161kin", "text": ""}
{"id": "4841239", "revid": "214753", "url": "https://it.wikipedia.org/wiki?curid=4841239", "title": "Sergej Viktorovi\u010d Golubev", "text": ""}
{"id": "4841242", "revid": "729019", "url": "https://it.wikipedia.org/wiki?curid=4841242", "title": "Robinson (Texas)", "text": "Robinson \u00e8 un centro abitato degli Stati Uniti d'America situato nella contea di McLennan dello Stato del Texas.\nLa popolazione era di 10.509 persone al censimento del 2010. Fa parte dell'area metropolitana di Waco.\nGeografia fisica.\nRobinson \u00e8 situata a (31.470518, -97.119361).\nSociet\u00e0.\nEvoluzione demografica.\nSecondo il censimento del 2000, 7.845 persone, 2.828 nuclei familiari e 2.330 famiglie risiedevano nella citt\u00e0. La densit\u00e0 di popolazione era di 248,6 persone per miglio quadrato (96,0/km\u00b2). C'erano 2.942 unit\u00e0 abitative a una densit\u00e0 media di 93,2 per miglio quadrato (36,0/km\u00b2). La composizione etnica della citt\u00e0 era formata dal 91,75% di bianchi, il 2,09% di afroamericani, lo 0,38% di nativi americani, lo 0,48% di asiatici, lo 0,01% di isolani del Pacifico, il 4,27% di altre razze, e l'1,01% di due o pi\u00f9 etnie. Ispanici o latinos di qualunque razza erano il 9,00% della popolazione.\nDei 2.828 nuclei familiari, il 37,3% aveva figli di et\u00e0 inferiore ai 18 anni, il 70,2% aveva coppie sposate conviventi, il 9,6% aveva un capofamiglia femmina senza marito, e il 17,6% non erano famiglie. Circa il 15,4% di tutti i nuclei familiari erano individuali, e l'8,2% aveva componenti con un'et\u00e0 di 65 anni o pi\u00f9 che vivevano da soli. Il numero di componenti medio di un nucleo familiare era di 2,77 e quello di una famiglia era di 3,07.\nVi erano il 26,5% di persone sotto i 18 anni, il 6,7% di persone dai 18 ai 24 anni, il 26,6% di persone dai 25 ai 44 anni, il 25,9% di persone dai 45 ai 64 anni, e il 14,4% di persone di 65 anni o pi\u00f9. L'et\u00e0 media era di 39 anni. Per ogni 100 femmine, c'erano 94,0 maschi. Per ogni 100 femmine dai 18 anni in gi\u00f9, c'erano 91,1 maschi.\nIl reddito medio di un nucleo familiare era di 49.404 dollari, e per una famiglia era di 51.953 dollari. I maschi avevano un reddito medio di 35.718 dollari contro i 23.623 dollari delle femmine. Il reddito pro capite era di 21.680 dollari. Circa il 3,6% delle famiglie e il 4,4% della popolazione erano sotto la soglia di povert\u00e0, incluso il 4,0% di persone sotto i 18 anni e il 6,6% di persone di 65 anni o pi\u00f9."}
{"id": "4841243", "revid": "214753", "url": "https://it.wikipedia.org/wiki?curid=4841243", "title": "Aleksej Ivanovi\u010d Voevoda", "text": ""}
{"id": "4841244", "revid": "339392", "url": "https://it.wikipedia.org/wiki?curid=4841244", "title": "Aleksej Nikolaevi\u010d Seliverstov", "text": ""}
{"id": "4841245", "revid": "767487", "url": "https://it.wikipedia.org/wiki?curid=4841245", "title": "Cap'n Jazz", "text": "I Cap'n Jazz sono un gruppo post-hardcore di Chicago, fondato nel 1989 dai fratelli Tim e Mike Kinsella.\nBiografia.\nIl gruppo nacque da un'idea del chitarrista quindicenne Tim che coinvolse il fratello appena dodicenne Mike, a cui si aggiunsero poi gli amici Sam Zurick e Victor Villareal. La band cominci\u00f2 a riscuotere un discreto successo nella zona di Chicago. Nel 1994 entr\u00f2 nella band il chitarrista Davey von Bohlen.\nI Cap'n Jazz registrarono alcuni singoli per delle etichette indipendenti nei primi anni '90. Nel 1994 pubblicarono il loro primo album \"Burritos, Inspiration Point, Fork Balloon Sports, Cards in the Spokes, Automatic Biographies, Kites, Kung Fu, Trophies, Banana Peels We've Slipped on and Egg Shells We've Tippy Toed Over\", meglio conosciuto come \"Shmap'n Shmazz\".\nLa breve ma intensa storia del gruppo si concluse nel luglio del 1995, poco dopo l'uscita di \"Shmap'n Shmazz\". Il gruppo si sciolse, ma i componenti continuarono le loro attivit\u00e0 nell'ambito musicale in progetti separati che riscossero altrettanto successo come Make Believe, The Promise Ring, American Football, Owls, Ghosts and Vodka, Joan of Arc e Owen.\nNel 1998 l'etichetta Jade Tree Records pubblica un doppio disco intitolato \"Analphabetapolothology\", che contiene tutto il materiale registrato dei Cap'n Jazz, da \"Shmap'n Shmazz\" ai primi singoli, dal materiale pubblicato negli split ai demo.\nNel 2010 il gruppo si \u00e8 esibito occasionalmente dal vivo per la prima volta dopo lo scioglimento."}
{"id": "4841248", "revid": "744595", "url": "https://it.wikipedia.org/wiki?curid=4841248", "title": "C11H12N2O", "text": ""}
{"id": "4841249", "revid": "214753", "url": "https://it.wikipedia.org/wiki?curid=4841249", "title": "Vladimir Petrovi\u010d Aleksandrov", "text": ""}
{"id": "4841250", "revid": "119697406", "url": "https://it.wikipedia.org/wiki?curid=4841250", "title": "Mission (programma televisivo)", "text": "Mission \u00e8 stato un programma televisivo trasmesso in prima serata il 4 e il 12 dicembre 2013 su Rai 1 e Rai HD, condotto da Michele Cucuzza e Rula Jebreal. Il programma, andato in onda senza alcuna interruzione pubblicitaria, aveva come sottotitolo la frase \"Il mondo che il mondo non vuol vedere\".\nIl programma.\nIl programma era incentrato su dei reportage in stile docu-reality che raccontavano l'esperienza di alcuni VIP inviati in zone del mondo dove vivono i rifugiati politici. Per quindici giorni le coppie di personaggi famosi hanno affiancato i volontari di INTERSOS nelle loro mansioni quotidiane. I volti noti che hanno partecipato sono stati: Al Bano e le sue figlie Crist\u00e8l e Romina Jolanda che si sono recati in Giordania, Francesco Pannofino e Candida Morvillo che hanno visto da vicino la realt\u00e0 del Mali, Emanuele Filiberto di Savoia e Paola Barale che sono stati in Congo, Cesare Bocci e Lorena Bianchetti che sono andati in Ecuador, Michele Cucuzza e Barbara De Rossi, la cui esperienza in Sudan del Sud risaliva all'estate del 2012.\nIn studio, i conduttori Michele Cucuzza e Rula Jebreal hanno discusso coi protagonisti dei reportage e altri ospiti le esperienze vissute.\nProduzione.\n\"Mission\" \u00e8 stato registrato presso lo studio TV1 del centro di produzione RAI di Torino. Hanno partecipato attivamente alla strutturazione del programma l'UNHCR (l'Alto Commissariato delle Nazioni Unite per i rifugiati) e Intersos, oltre che la RAI, che ha realizzato il programma con Dinamo Italia.\nPuntate.\nLe puntate possono essere guardate gratuitamente in streaming sul sito della Rai attraverso questo link.\nPolemiche.\nIl programma \u00e8 stato aspramente criticato nei mesi antecedenti la messa in onda da numerosi soggetti, quali ad esempio alcuni blog della rete e operatori umanitari, nonch\u00e9 esponenti politici, come Roberto Fico, nel ruolo di presidente della Commissione di Vigilanza Rai, e Laura Boldrini. In particolare, \u00e8 stata contestata la scelta di impiegare volti noti (e di pagarli) per raccontare la tragica realt\u00e0 dei rifugiati, in contrasto con l'immagine di ricchezza e benessere delle star del programma."}
{"id": "4841254", "revid": "767487", "url": "https://it.wikipedia.org/wiki?curid=4841254", "title": "A New Version", "text": "A New Version \u00e8 un cortometraggio muto del 1918 diretto da Cecil M. Hepworth.\nProduzione.\nIl film fu prodotto dalla Hepworth.\nDistribuzione.\nDistribuito dal MOI (il Ministry of Information, un dipartimento del governo britannico creato per un breve periodo alla fine della prima guerra mondiale), il film - un cortometraggio di 45,7 metri - usc\u00ec nelle sale cinematografiche del Regno Unito nel luglio 1918.\nSi pensa che sia andato distrutto nel 1924 insieme a gran parte degli altri film della Hepworth. Il produttore, in gravissime difficolt\u00e0 finanziarie, pens\u00f2 in questo modo di poter almeno recuperare l'argento dal nitrato delle pellicole."}
{"id": "4841262", "revid": "767487", "url": "https://it.wikipedia.org/wiki?curid=4841262", "title": "The Leopard's Spots (film 1918)", "text": "The Leopard's Spots \u00e8 un cortometraggio muto del 1918 diretto da Cecil M. Hepworth.\nTrama.\nTedeschi in uniforme militare maltrattano una donna e il suo bambino. Tedeschi in abiti civili cercano di vendere merci tedesche a commercianti britannici.\nProduzione.\nIl film fu prodotto dalla Hepworth.\nDistribuzione.\nDistribuito dal MOI (il Ministry of Information, un dipartimento del governo britannico creato per un breve periodo alla fine della prima guerra mondiale), il film - un cortometraggio di 45,72 metri - usc\u00ec nelle sale cinematografiche britanniche nel luglio 1918."}
{"id": "4841268", "revid": "298229", "url": "https://it.wikipedia.org/wiki?curid=4841268", "title": "James William Gibson", "text": "Biografia.\nFiglio di un costruttore, Gibson nasce a Salford ma cresce nel centro di Manchester assieme al fratello, John, e alla sorella Florence, morta in giovane et\u00e0. Un'altra tragedia colpisce i Gibson: i genitori contraggono delle malattie mortali quando James ha 14 anni e i due Gibson vanno ad abitare assieme ai nonni paterni che, purtroppo muoiono poco dopo e i due finiscono per essere accuditi da William Fell, fratello della madre dei Gibson. Cos\u00ec come Gibson senior, Fell era un imprenditore di successo, divenendo famoso come mercante di grano nella periferia della citt\u00e0. Gibson inizia a lavorare con Fell nel business del mais, entrando in tutti i campi della societ\u00e0 ma eccellendo nelle vendite.\nCon l'arrivo del nuovo secolo, dopo aver lavorato per quindici nella societ\u00e0 dello zio, Gibson decide di fondare una propria azienda. In quel periodo a Manchester l'industria tessile \u00e8 in forte espansione e cos\u00ec Gibson segue le orme paterne nel business tessile: all'epoca il nome del padre \u00e8 ancora noto in citt\u00e0, cos\u00ec James riesce a stabilire una lista di contatti. Con lo scorrere degli anni l'azienda cresce, fino a quando, durante la prima guerra mondiale, alla societ\u00e0 di Gibson vengono commissionate le divise per le forze armate britanniche su base quotidiana: questo \u00e8 il primo contratto importante per Gibson. Alla fine della guerra, grazie all'importante contratto, Gibson diviene un imprenditore rispettato.\nNonostante ci\u00f2, con la fine della guerra le richieste di uniformi diminuirono e Gibson aveva bisogno di trovare una nuova fonte di guadagno. Decide di avvicinare le corporazioni cittadine, venendo uniformi per i tranvieri e per i conducenti: questo piano ha successo e Gibson incrementa i guadagni riuscendo ad entrare in altri settori oltre all'abbigliamento. Nel 1924 entra in societ\u00e0 assieme a Jones e Briggs, andando a formare la \"Briggs, Jones and Gibson\". L'attivit\u00e0 si trasferisce a Collyhurst (nei pressi di Manchester) e si espande sia a Manchester sia in altre citt\u00e0. Nel 1926 Jones muore e a causa dell'et\u00e0 avanzata, Briggs decide di cedere le quote della societ\u00e0, lasciando il controllo esecutivo a Gibson. Poco dopo ha inizio la grande depressione, ma l'azienda di Gibson, attiva in diversi campi, riesce a salvarsi dalla crisi.\nNel 1911 Gibson viveva nei pressi dell'Old Trafford e sapeva che l\u00ec, da poco, si era trasferita la locale squadra di calcio, il Manchester United. Nonostante sia un attivo sostenitore del club, il suo nome non \u00e8 ancora noto. Durante la grande depressione, a differenza della societ\u00e0 di Gibson, il Manchester United \u00e8 notevolmente influenzato dalla crisi all'inizio del 1930. Il precedente proprietario, John Henry Davies, \u00e8 scomparso nel 1925 e da allora le finanze della societ\u00e0 sono andate in ribasso, mentre il club vive stagioni altalenanti tra la prima e la seconda divisione inglese.\nGibson entra nella societ\u00e0 del Manchester United nel dicembre del 1931, investendo pi\u00f9 di \u00a3 40.000 durante la grande depressione. L'11 marzo del 1941 l'Old Trafford viene parzialmente distrutto dai bombardamenti tedeschi durante la seconda guerra mondiale e Gibson finanzia la sua ricostruzione, completata nel 1949. Inoltre, porta alla nascita della United Youth Academy, il settore giovanile della squadra che durante gli anni cinquanta trover\u00e0 successo grazie ai giovani scoperti e cresciuti dall'allenatore delle giovanili Jimmy Murphy e poi entrati in prima squadra e portati al successo internazionale sotto la guida di Matt Busby, dando vita ai Busby Babes.\nDopo il secondo conflitto mondiale, Gibson ingaggia Babes come allenatore. Nel 1948 lo scozzese vince la FA Cup: questo \u00e8 l'unico trofeo vinto sotto la propriet\u00e0 di Gibson, che muore nel 1951."}
{"id": "4841271", "revid": "404449", "url": "https://it.wikipedia.org/wiki?curid=4841271", "title": "Vincenzo Rosignoli", "text": "Visse molti anni a Firenze, dove fu allievo dello scultore Augusto Passaglia. Decor\u00f2 numerosi edifici fiorentini e realizz\u00f2 varie sculture in Toscana ed in Umbria, sua terra natale.\nTra le sue principali opere si ricordano:"}
{"id": "4841272", "revid": "599013", "url": "https://it.wikipedia.org/wiki?curid=4841272", "title": "The Leopard's Spots", "text": ""}
{"id": "4841273", "revid": "767487", "url": "https://it.wikipedia.org/wiki?curid=4841273", "title": "The Touch of a Child (film 1918)", "text": "The Touch of a Child \u00e8 un film muto del 1918 diretto da Cecil M. Hepworth.\nTrama.\nUn capitano giura di uccidere l'uomo che gli ha ucciso il fratello in duello, ma viene fermato nei suoi propositi dal suo bambino.\nProduzione.\nIl film fu prodotto dalla Hepworth.\nDistribuzione.\nDistribuito dalla Moss, il film usc\u00ec nelle sale cinematografiche britanniche nel marzo 1918.\nSi pensa che sia andato distrutto nel 1924 insieme a gran parte degli altri film della Hepworth. Il produttore, in gravissime difficolt\u00e0 finanziarie, pens\u00f2 in questo modo di poter almeno recuperare l'argento dal nitrato delle pellicole."}
{"id": "4841279", "revid": "46291", "url": "https://it.wikipedia.org/wiki?curid=4841279", "title": "Strophanthus gratus", "text": "Strophanthus gratus \u00e8 una pianta appartenente alla famiglia Apocynaceae, diffusa in Africa."}
{"id": "4841280", "revid": "2032913", "url": "https://it.wikipedia.org/wiki?curid=4841280", "title": "Midnight Memories (singolo)", "text": "Midnight Memories \u00e8 un singolo del gruppo musicale anglo-irlandese One Direction, pubblicato il 31 gennaio 2014 come terzo estratto dall'album omonimo.\nDescrizione.\nLa canzone \u00e8 stata scritta da due membri del gruppo, Louis Tomlinson e Liam Payne, insieme a John Ryan, Julian Bunetta e Jamie Scott.\nVideo musicale.\nIl videoclip, diretto da Ben Winston, \u00e8 stato pubblicato il 31 gennaio 2014 ed \u00e8 stato girato nel dicembre 2013 a Londra, in particolare sul Tamigi e sul Tower Bridge.\nControversia.\nIl 19 dicembre 2013, \u00e8 stato riportato che la band britannica Def Leppard aveva chiesto ai propri legali di valutare un eventuale plagio tra \"Midnight Memories\" e la loro \"Pour Some Sugar on Me\". Tuttavia, i due chitarristi dei Def Leppard, Phil Collen e Vivian Campbell, hanno poco dopo rivelato a \"Billboard\" che in realt\u00e0 non avevano intrapreso alcuna azione legale. Collen defin\u00ec la canzone \u00abmolto simile nella struttura\u00bb, senza aggiungere altro. Campbell ha invece detto: "}
{"id": "4841282", "revid": "599013", "url": "https://it.wikipedia.org/wiki?curid=4841282", "title": "The Touch of a Child", "text": ""}
{"id": "4841288", "revid": "767487", "url": "https://it.wikipedia.org/wiki?curid=4841288", "title": "Boundary House", "text": "Boundary House \u00e8 un film muto del 1918 prodotto e diretto da Cecil M. Hepworth.\nTrama.\nUn avaro costringe una ragazza a sposarlo. Lei diventa una sostituta della moglie morta, di cui \u00e8 la sosia.\nProduzione.\nIl film fu prodotto dalla Hepworth.\nDistribuzione.\nDistribuito dalla Moss, il film usc\u00ec nelle sale cinematografiche britanniche nel dicembre 1918.\nSi pensa che sia andato distrutto nel 1924 insieme a gran parte degli altri film della Hepworth. Il produttore, in gravissime difficolt\u00e0 finanziarie, pens\u00f2 in questo modo di poter almeno recuperare l'argento dal nitrato delle pellicole."}
{"id": "4841296", "revid": "773636", "url": "https://it.wikipedia.org/wiki?curid=4841296", "title": "Premio SASTRA Ramanujan", "text": "Il premio SASTRA Ramanujan, creato dalla SASTRA University a Kumbakonam in India, citt\u00e0 natale di Srinivasa Ramanujan viene assegnato ogni anno a un giovane matematico che ha ottenuto risultati notevoli in uno dei campi della matematica dei quali Ramanujan si interessava. L'et\u00e0 limite per il premio \u00e8 stata posta a 32 (l'et\u00e0 a cui mor\u00ec Ramanujan), e il valore del premio \u00e8 di $10,000."}
{"id": "4841297", "revid": "82000", "url": "https://it.wikipedia.org/wiki?curid=4841297", "title": "SASTRA Ramanujan Prize", "text": ""}
{"id": "4841301", "revid": "767487", "url": "https://it.wikipedia.org/wiki?curid=4841301", "title": "Cabir", "text": "Cabir (conosciuto anche come Caribe, SybmOS/Cabir, Symbian/Cabir e EPOC.cabir) \u00e8 un applicativo malevolo di categoria worm, sviluppato nel 2004 progettato per infettare telefoni cellulari con sistema operativo Symbian OS. Si crede che sia stato il primo worm ad infettare telefoni cellulari.\nQuando un telefono viene infettato, il messaggio \"Caribe\" viene mostrato sullo schermo, e viene visualizzato ogni volta che viene acceso il dispositivo. Il worm poi tenta successivamente di diffondersi su altri telefoni cellulari usando segnali Bluetooth."}
{"id": "4841303", "revid": "729019", "url": "https://it.wikipedia.org/wiki?curid=4841303", "title": "Linea Minato", "text": "La \u00e8 una linea ferroviaria urbana non elettrificata a scartamento ridotto della prefettura di Ibaraki, interamente nella citt\u00e0 di Hitachinaka, ed \u00e8 gestita dalla ferrovia Hitachinaka Kaihin. Al capolinea di Katsuta \u00e8 possibile interscambiare con la linea J\u014dban della JR East.\nServizi.\nLa ferrovia, lunga circa 14\u00a0km, \u00e8 interamente a binario singolo e a trazione termica, e possiede 11 stazioni. Tutti i treni fermano in tutte le stazioni, con una frequenza di circa un treno ogni 30-40 minuti (gli orari non sono cadenzati) con rinforzi durante le ore di punta."}
{"id": "4841306", "revid": "287204", "url": "https://it.wikipedia.org/wiki?curid=4841306", "title": "John James Bentley", "text": "Carriera.\nInizia a giocare in uno dei club pi\u00f9 antichi d'Inghilterra, il Turton. \u00c8 dimostrato infatti che fu il Turton FC ad insegnare al Christ Church FC (oggi noto come Bolton Wanderers) a praticare il calcio sotto le regole della London Association Game. La prima partita di Bentley risale al novembre del 1978: quando agli uomini del Turton FC mancava un elemento, subentr\u00f2 lui. Da allora s'impone come difensore. Dal 1879 intrattiene rapporti con i giornali locali, scrivendo sugli incontri del Turnon: sotto uno pseudonimo, Bentley decide di scrivere i resoconti delle partite, contribuendo regolarmente alla redazione del Cricket and Football Field, giornale settimanale di Bolton. Nel settembre 1880, su invito della Darwen FC, \u00e8 fondata la Lancashire County Football Association. Durante un incontro di FA Cup il Turton ospita lo Sheffield Wednesday: in questa occasione Bentley \u00e8 nominato primo capitano della societ\u00e0. In seguito diviene prima segretario e poi tesoriere del Turton.\nA 22 anni, nel 1982, diviene ragioniere ad Acresfield, presso Bolton. La sua attivit\u00e0 \u00e8 economicamente fiorente e nel 1885 lascia definitivamente il calcio giocato. Nel 1886 lascia la citt\u00e0 per trasferirsi a Manchester dove entra nell'editoria, lavorando per The Athletic News, The Daily Express, The Daily Mail e \"Football chat\", un settimanale. L'anno seguente \u00e8 contattato da William McGregor riguardo ad una formazione della Football League, il Bolton, per la sua influenza sul calcio nel Lancashire. Guida la societ\u00e0 fino al 1895, sotto la presidenza di McGregor. Entra nel comitato fondatore del campionato di calcio. Nel 1910 \u00e8 eletto membro a vita del comitato di gestione della Football League. Nel 1912, dopo circa quindici anni, lascia l'incarico di allenatore del Turton.\nNel 1912 viene chiamato alla guida del Manchester United ma il suo mandato \u00e8 fallimentare e la societ\u00e0 sfiora la retrocessione: nel 1914 Bentley cede la gestione del club a Jack Robson. Nonostante ci\u00f2, rimane nello staff dello United fino al 1916, quando si ritira per motivi di salute. Successivamente diviene vicepresidente della FA e presidente del Turton."}
{"id": "4841308", "revid": "2048388", "url": "https://it.wikipedia.org/wiki?curid=4841308", "title": "Coppa del Brasile 2014 (pallavolo femminile)", "text": "La Coppa del Brasile di pallavolo femminile 2014 si \u00e8 svolta dal 16 al 18 gennaio 2014 nella citt\u00e0 di Maring\u00e1: alla competizione hanno preso parte 8 squadre di club brasiliane e la vittoria finale \u00e8 andata per la prima volta all'Osasco Voleibol Clube.\nFormula.\nLa competizione prevede che le otto squadre qualificate ai play-off scudetto della stagione precedente si sfidino in gara secca, seguendo il metodo della serpentina. Le due finaliste ottengono la qualificazione al Campionato sudamericano per club."}
{"id": "4841310", "revid": "729019", "url": "https://it.wikipedia.org/wiki?curid=4841310", "title": "Melling Hellcat", "text": "La Melling Hellcat \u00e8 un'autovettura sportiva realizzata nel 2007 dalla Melling Sportscars.\nSviluppo.\nLa vettura \u00e8 la prima integralmente realizzata dall'ingegnere britannico Al Melling, progettista di propulsori automobilistici sin dal 1964.\nTecnica.\nLa Hellcat \u00e8 dotata di un telaio monoscocca e di una carrozzeria interamente realizzati in carbonio per contenere il peso complessivo. Le sospensioni avevano una configurazione a doppi triangoli sovrapposti mentre il propulsore era un V10 6.0 che erogava una potenza di 700 cv. Ci\u00f2 permetteva alla vettura di accelerare da 0 a 100\u00a0km/h in 3,1 secondi, con velocit\u00e0 massima di 320\u00a0km/h."}
{"id": "4841313", "revid": "599013", "url": "https://it.wikipedia.org/wiki?curid=4841313", "title": "Jack Robson", "text": ""}
{"id": "4841315", "revid": "599013", "url": "https://it.wikipedia.org/wiki?curid=4841315", "title": "John Chapman (allenatore)", "text": "Carriera.\nAllena per quindici anni gli scozzesi dell'Airdrieonians, cogliendo il terzo posto nel 1906, nel 1913, miglior risultato nella storia del club. Nel 1921 rileva Jack Robson alla guida del Manchester United: alla prima stagione la squadra retrocede in seconda divisione ma nel 1925 Chapman riesce a ritornare in prima categoria grazie al secondo posto conquistato alle spalle del Leicester City."}
{"id": "4841316", "revid": "729019", "url": "https://it.wikipedia.org/wiki?curid=4841316", "title": "Linea Izu-Hakone Sunzu", "text": "La , gestita dalle Ferrovie Izu-Hakone appartenente al gruppo Odaky\u016b \u00e8 una ferrovia suburbana a scartamento ridotto che unisce la stazione di Mishima con quella di Shuzenji, entrambe nella prefettura di Shizuoka in Giappone. Il nome \"Sunzu\" deriva dagli antichi nomi delle province che oggi collega, Suruga e Izu.\nServizi e stazioni.\nSulla linea i treni locali, fermanti a ogni stazione, circolano con 4 coppie all'ora (ogni 15 minuti), con una frequenza ridotta a 12 minuti durante la fascia di punta. Inoltre, due volte al giorno la linea \u00e8 utilizzata anche dal treno espresso limitato \"Odoriko\" della JR East in servizio diretto proveniente da Tokyo."}
{"id": "4841319", "revid": "380453", "url": "https://it.wikipedia.org/wiki?curid=4841319", "title": "Coppa del Brasile 2014 (pallavolo maschile)", "text": "La Coppa del Brasile di pallavolo maschile 2014 si \u00e8 svolta dal 14 al 25 gennaio 2014: alla competizione hanno preso parte 8 squadre di club brasiliane e la vittoria finale \u00e8 andata per la prima volta all'Associa\u00e7\u00e3o Social e Esportiva Sada.\nFormula.\nLa competizione prevede che le prime otto squadre classificate prima dell'evento nella stagione in corso si sfidino in gara secca, seguendo il metodo della serpentina. La vincitrice ottiene la qualificazione al Campionato sudamericano per club. I quarti di finale si svolgono in casa della formazione meglio classificata, mentre la Final Four si svolge nella citt\u00e0 designata."}
{"id": "4841320", "revid": "729019", "url": "https://it.wikipedia.org/wiki?curid=4841320", "title": "Center-Kita", "text": " \u00e8 una stazione della metropolitana di Yokohama che si trova nel quartiere di Tsuzuki-ku a Yokohama, e offre l'interscambio fra le due linee della citt\u00e0.\nStruttura.\nLa stazione \u00e8 realizzata in parte su viadotto e in parte in galleria per via della complessa struttura orografica dell'area, e le due linee sono parallele. All'interno della stazione sono presenti alcuni negozi e bar, oltre ai servizi essenziali, come biglietteria, servizi igienici, ascensori, scale mobili e tornelli automatici."}
{"id": "4841321", "revid": "729019", "url": "https://it.wikipedia.org/wiki?curid=4841321", "title": "Center-Minami", "text": " \u00e8 una stazione della metropolitana di Yokohama che si trova nel quartiere di Tsuzuki-ku a Yokohama, e offre l'interscambio fra le due linee della citt\u00e0. La stazione \u00e8 localmente soprannominata o .\nStruttura.\nLa stazione \u00e8 realizzata su viadotto, e le due linee sono parallele. All'interno della stazione sono presenti alcuni negozi e bar, oltre ai servizi essenziali, come biglietteria, servizi igienici, ascensori, scale mobili e tornelli automatici."}
{"id": "4841322", "revid": "729019", "url": "https://it.wikipedia.org/wiki?curid=4841322", "title": "Tsuzuki-Fureai-no-Oka (metropolitana di Yokohama)", "text": " \u00e8 una stazione della metropolitana di Yokohama che si trova nel quartiere di Tsuzuki-ku a Yokohama.\nStruttura.\nLa stazione \u00e8 realizzata sotto il livello del terreno, con i principali servizi e i tornelli d'accesso in un fabbricato situato in superficie."}
{"id": "4841323", "revid": "729019", "url": "https://it.wikipedia.org/wiki?curid=4841323", "title": "Kawawach\u014d (metropolitana di Yokohama)", "text": " \u00e8 una stazione della metropolitana di Yokohama che si trova nel quartiere di Tsuzuki-ku a Yokohama.\nStruttura.\nLa stazione \u00e8 realizzata su viadotto, con due binari protetti da porte di banchina a mezza altezza e un marciapiede a isola centrale."}
{"id": "4841324", "revid": "729019", "url": "https://it.wikipedia.org/wiki?curid=4841324", "title": "Nakagawa (metropolitana di Yokohama)", "text": " \u00e8 una stazione della metropolitana di Yokohama che si trova nel quartiere di Tsuzuki-ku a Yokohama. Il sottotitolo del nome \u00e8 per la presenza dello stesso campus universitario.\nStruttura.\nLa stazione \u00e8 realizzata sotto il livello del terreno, con i principali servizi e i tornelli d'accesso in un fabbricato situato in superficie."}
{"id": "4841325", "revid": "1543377", "url": "https://it.wikipedia.org/wiki?curid=4841325", "title": "Coordinate di Gullstrand-Painlev\u00e9", "text": "Quadro storico.\nLe metriche di Painlev\u00e9-Gullstrand (PG) furono proposte indipendentemente da Paul Painlev\u00e9 nel 1921 e Allvar Gullstrand nel 1922 come soluzione delle equazioni di Einstein della relativit\u00e0 generale per un sistema sfericamente simmetrico. Non venne riconosciuto fino al 1933 da parte del giornale di Lema\u00eetre \nche queste soluzioni erano semplicemente trasformazioni in coordinate della classica soluzione di Schwarzschild. Sia Painlev\u00e9 che Gullstrand usarono questa soluzione per affermare che la teoria di Einstein era incompleta nel fatto che dava soluzioni multiple per il campo gravitazionale di un corpo sferico, e inoltre forniva una fisica differente (loro argomentavano che la lunghezza di un'asta poteva essere nelle direzioni tangenziali talvolta pi\u00f9 lunga e talvolta pi\u00f9 corta che in quelle radiali). Il \"trucco\" della proposta di Painlev\u00e9 era che non rimaneva pi\u00f9 ancorato ad una piena (e statica) forma quadratica ma invece permetteva un prodotto spazio-tempo trasversale rendendo la forma metrica non pi\u00f9 statica ma stazionaria e la direzione non pi\u00f9 simmetrica ma orientata preferenzialmente.\nIn un secondo e pi\u00f9 lungo articolo (14 novembre 1921), Painlev\u00e9 spiega come ottenne la sua soluzione: risolvendo direttamente le equazioni di Einstein per una generica forma sfericamente simmetrica della metrica.\nIl risultato, l'equazione (4) del suo lavoro, dipendeva da due valori arbitrari della coordinata r che davano una doppia infinit\u00e0 di soluzioni. Noi sappiamo che questi rappresentano semplicemente le variabili delle coordinate spaziali e temporali.\nPainlev\u00e9 scrisse ad Einstein per presentare la sua soluzione e invit\u00f2 Einstein a Parigi per un dibattito. Einstein rispose con una lettera (7 dicembre) \nscusandosi per non essere potuto venire subito, e spiegando perch\u00e9 non era convinto della tesi di Painlev\u00e9 con critiche e soluzioni che enfatizzavano che le coordinate da sole non avevano senso. Alla fine Einstein and\u00f2 a Parigi a inizio aprile ed il 5 dello stesso mese, in un dibattito al \"Coll\u00e8ge de France\" con Painlev\u00e9, Becquerel, Brillouin, Cartan De Donder, Hadamard, Langevin e Nordaman su \"gli infiniti potenziali\" Einstein, perplesso dal termine non quadratico dell'elemento lineare, rigett\u00f2 la soluzione di Painlev\u00e9. Questo ostacol\u00f2 a lungo l'accettazione della tesi di Painlev\u00e9, principalmente a p.\u00a034 per il dibattito sull'orizzonte e il penultimo paragrafo portando alla fine Einstein a dichiarare il dibattito privo di senso.\nDerivazione.\nLa derivazione delle coordinate di GP richiede di definire i sistemi di quelle successive e di capire come i dati misurati per gli eventi in sistema vadano interpretati nell'altro.\nConvenzione: le unit\u00e0 per le variabili sono tutte geometrizzate. Il tempo e la massa sono misurate in metri, la velocit\u00e0 della luce nello spazio vuoto ha valore 1, cos\u00ec come la costante gravitazionale, la metrica \u00e8 espressa con segnatura (+,-,-,-).\nCoordinate di Schwarzschild.\nUn osservatore di Schwarzschild \u00e8 un osservatore lontano (annotatore). Egli non fa misure dirette degli eventi che si verificano in luoghi differenti ed \u00e8 invece ben lontano dal buco nero e gli eventi. Gli osservatori vicini ad essi sono mandati a fare misure e riferirgliele. L'annotatore raccoglie e compara i risultati dei vari luoghi e i numeri di tali rapporti sono tradotti in dati delle coordinate di Schwarzschild, che forniscono un mezzo sistematico di valutare e descrivere gli eventi globalmente. Di conseguenza il fisico pu\u00f2 comparare e interpretare in modo intelligente i dati e pu\u00f2 trarne importanti informazioni; la soluzione di Schwarzschild della sua metrica usando le sue coordinate \u00e8 data da\ndove\nCoordinate di Gullstrand-Painlev\u00e9.\nDefiniamo una coordinata di un nuovo tempo\nper un'arbitraria funzione \"f(r)\". Sostituendo con la metrica di Schwarzschild si ottiene\ndove formula_4.\nSe ora scegliamo una \"f(r)\" tale che il termine moltiplicato formula_5 \u00e8 1, otteniamo\ne la metrica diventa\nLa metrica spaziale (cio\u00e8 la metrica su una superficie dove formula_8 \u00e8 costante) \u00e8 semplicemente quella piatta nella coordinate polari sferiche. Tale metrica \u00e8 regolare lungo l'orizzonte dove \"r=2M\" dato che, nonostante il valore temporale vada a zero, il termine fuori diagonale \u00e8 comunque diverso da zero e assicura che la metrica sia ancora invertibile (il determinante \u00e8 formula_9).\nLa funzione \"f(r) \" \u00e8 data da\ndove formula_11.\nLa funzione \"f(r)\" \u00e8 chiaramente singolare a \"r=2M\" compatibilmente con il fatto che tale singolarit\u00e0 deve essere eliminata nella metrica di Schwarzschild.\nMoto in caduta libera.\nDefiniamo in caduta libera un oggetto che precipita radialmente dall'infinito verso il buco nero partendo in stato stazionario; nelle coordinate di Schwarzschild, la velocit\u00e0 di tale caduta \u00e8 data da\nNelle coordinate di Schwarzschild, la velocit\u00e0 \u00e8 data da\nUsando questo risultato per la velocit\u00e0 della caduta possiamo anche trovare il tempo proprio della stessa \"t\" lungo la traiettoria:\ncio\u00e8 il tempo proprio lungo il tragitto della caduta, ovvero il trascorrere del tempo formula_8 \u00e8 esattamente il tempo proprio lungo la traiettoria. Si potrebbero definire le coordinate di Gullastrand-Painlev\u00e9 in base a questo criterio invece che richiedere che la superficie spaziale sia piatta.\nUn insieme di coordinate collegato \u00e8 quello di Lema\u00eetre, in cui la coordinata \"radiale\" si presume costante lungo il percorso della caduta; poich\u00e9 \"r\" cambia con il procedere della caduta, questa metrica dipende dal tempo mentre quella di GP ne \u00e8 indipendente.\nLa metrica ottenuta se noi assumiamo che la funzione \"f(r)\" sia negativa rispetto a quella scelta sopra \u00e8 chiamata sistema di coordinate Gullastrand-Painlev\u00e9; ci\u00f2 che cambia \u00e8 solo che il termine centrale cambia segno. La metrica \u00e8 regolare per le particelle che abbandonano il buco nero dirigendosi fuori con una velocit\u00e0 di fuga appena sufficiente (all'infinito la loro velocit\u00e0 tende a 0); nelle coordinate classiche, tali particelle non possono essere descritte per \"r&lt;2m\" poich\u00e9 hanno un valore zero a\nformula_19 a \"r=2M\". Questo mostra che il buco nero di Schwarzschild ha due orizzonti, uno per il passato e uno per il futuro (dove le particelle cadono quando entrano nel buco nero) mentre la versione alternativa negativa \u00e8 regolare lungo l'orizzonte del passato (da cui le particelle escono).\nLe coordinate di Kruskal-Szekeres sono regolari in entrambi gli orizzonti come risultato di aver costruito una metrica fortemente dipendente dalla coordinate temporali.\nVelocit\u00e0 della luce.\nAssumiamo un moto radiale. Per la luce, formula_20 . Di conseguenza,\nLa vista dell'universo per un osservatore in caduta libera.\nCome apparirebbe l'universo ad un osservatore in caduta libera verso il centro del buco nero? La visuale pu\u00f2 essere descritta dalle seguenti equazioni:\ndove \nA causa della simmetria sferica, la traiettoria della luce giace sempre su un piano che passa per il centro della sfera; \u00e8 possibile semplificare la metrica assumendo formula_38. \nIl parametro di impatto formula_37 pu\u00f2 essere calcolato conoscendo la coordinata-r per l'osservatore in caduta formula_40 e vedendo l'angolo formula_41. Quindi l'angolo effettivo formula_36 della stella distante \u00e8 determinato integrando numericamente formula_43 da formula_40 ad un valore tendente all'infinito."}
{"id": "4841326", "revid": "36426", "url": "https://it.wikipedia.org/wiki?curid=4841326", "title": "Augusto Passaglia", "text": "Biografia.\nIniziato dal padre all'arte orafa nella citt\u00e0 natale, decide di trasferirsi presto a Firenze per studiare scultura sotto Giovanni Dupr\u00e8, grazie alla vincita di una borsa di studio. Si avvicina inoltre al realismo influenzato da Adriano Cecioni. Rimarr\u00e0 a Firenze definitivamente dal 1862.\nLa sua carriera di scultore inizia con i bozzetti per i monumenti a Vittorio Emanuele II per le citt\u00e0 di Torino e Venezia: i progetti ricevettero numerosi apprezzamenti, senza tuttavia venire selezionati. La prima opera che lo fece conoscere fu sicuramente il monumento in marmo a Boccaccio di Certaldo, mentre la fama arriv\u00f2 con le decorazioni della facciata di Santa Maria del Fiore a Firenze.\nPassaglia fu professore di scultura all'Accademia di Belle Arti e cavaliere dell'Ordine della Corona d'Italia.\nSuo figlio Giulio fu pure scultore.\nOpere.\nTra le sue principali sculture si ricordano:"}
{"id": "4841332", "revid": "115268265", "url": "https://it.wikipedia.org/wiki?curid=4841332", "title": "Extra e speciali di Lazarus Ledd", "text": "Quello che segue \u00e8 l'elenco degli Extra di\" Lazarus Ledd\" ordinati per data di pubblicazione.\n\"Extra di Lazarus Ledd\".\nQuello che segue \u00e8 l'elenco degli Speciali di\" Lazarus Ledd\" ordinati per data di pubblicazione."}
{"id": "4841344", "revid": "916580", "url": "https://it.wikipedia.org/wiki?curid=4841344", "title": "Suezia", "text": ""}
{"id": "4841350", "revid": "916580", "url": "https://it.wikipedia.org/wiki?curid=4841350", "title": "Duymaeria", "text": ""}
{"id": "4841368", "revid": "1186766", "url": "https://it.wikipedia.org/wiki?curid=4841368", "title": "Al-Muktafi", "text": "Califfo a Baghdad dal 902 al 908, era figlio del precedente Califfo, al-Mu\u02bfta\u1e0did, che lo aveva avuto da una schiava turca di nome \u010ci\u010dek (in arabo \u01e6\u012b\u01e7ak). \nAl tempo della morte del padre, si trovava a Raqqa, dove al-Mu\u02bfta\u1e0did lo aveva inviato nell'894/5 perch\u00e9 s'impratichisse nell'arte di governo, destinandolo anche a governare cinque anni dopo per suo conto la Mesopotamia.\nTornato nella capitale abbaside, assunse la dignit\u00e0 califfale, col \"laqab\" che significa \"Colui al quale \u00e8 sufficiente Iddio\", diventando subito assai popolare tra i sudditi per la sua generosit\u00e0 e per aver chiuso le odiate prigioni segrete del padre che erano diventate un vero e proprio incubo terrorizzante a Baghdad, e restituendo ai loro proprietari molti dei loro beni confiscati in precedenza. \nDurante il suo regno durato circa sette anni, il Califfato fu minacciato pi\u00f9 volte ma egli riusc\u00ec validamente a stornare i pericoli. Il principale fu quello costituito dai Carmati, un gruppo radicale che era sorto durante l'ultima parte del suo califfato.\nLe ostilit\u00e0 riguardarono pi\u00f9 o meno anche l'Impero bizantino, che non perse tempo a trarre vantaggio dalle difficolt\u00e0 del Califfato. Nell'898 una flotta bizantina fu data alle fiamme e 3.000 marinai decapitati. Ma vi furono anche sconfitte. Tarso in Cilicia fu stretta da un tenace assedio da parte greca e il suo Governatore preso prigioniero. Peggio ancora and\u00f2 con i ribelli egiziani che, per colpire il Califfato, indussero il governatore tulunide di Tarso a dar fuoco alla flotta califfale di cinquanta navi all'ancora in quel porto. Come conseguenza, i greci bizantini riuscirono a razziare le coste a loro piacimento, per terra e per mare, portandosi via un gran numero di prigionieri. La guerra prosegu\u00ec con alterne fortune.\nDieci contingenti, ognuno forte di 10.000 uomini, devastarono le coste musulmane, prendendo prigionieri, mentre dall'altra parte una flotta musulmana, al comando di un rinnegato bizantino e composta da gente dell'Ifriqiya, devast\u00f2 le coste bizantine.\nIl regno agitato di al-Muktaf\u012b consent\u00ec comunque al Califfato, in sei-sette anni di lotte, di riguadagnare quella sicurezza che mancava dai tempi di al-Mu'tasim. Uno dei suoi ultimi atti, alla morte del principe samanide, di riconoscere la successione del figlio sul Grande Khorasan. Nel 908 mor\u00ec appena compiuti 33 anni e lasci\u00f2 il trono a un fratello minore, Abd Allah ibn al-Mu'tazz, detto al-Muqtadir."}
{"id": "4841372", "revid": "767487", "url": "https://it.wikipedia.org/wiki?curid=4841372", "title": "Sheba (film)", "text": "Sheba \u00e8 un film muto del 1919 diretto da Cecil M. Hepworth.\nTrama.\nUna giovane donna si sposa con un affascinante e ricco cantante d'opera rimasto vedovo con un bambino. Ma la prima moglie non \u00e8 morta come lui credeva e Sheba si sacrifica, tirandosi da parte, per lasciarlo libero di ritornare da lei.\nProduzione.\nIl film fu prodotto dalla Hepworth.\nDistribuzione.\nDistribuito dalla Butcher's Film Service, il film usc\u00ec nelle sale cinematografiche britanniche nell'ottobre 1919.\nSi pensa che sia andato distrutto nel 1924 insieme a gran parte degli altri film della Hepworth. Il produttore, in gravissime difficolt\u00e0 finanziarie, pens\u00f2 in questo modo di poter almeno recuperare l'argento dal nitrato delle pellicole."}
{"id": "4841374", "revid": "599013", "url": "https://it.wikipedia.org/wiki?curid=4841374", "title": "Kamil Bayramov", "text": "Carriera.\nNazionale.\nHa collezionato una presenza con la propria Nazionale."}
{"id": "4841385", "revid": "22475", "url": "https://it.wikipedia.org/wiki?curid=4841385", "title": "Gansurhinus qingtoushanensis", "text": "Il gansurino (Gansurhinus qingtoushanensis) \u00e8 un rettile estinto, appartenente ai captorinidi. Visse nel Permiano medio (circa 272 - 268 milioni di anni fa) e i suoi resti fossili sono stati ritrovati in Cina. \nDescrizione.\nQuesto captorinide era di medie dimensioni e si suppone che potrebbe aver raggiunto il metro di lunghezza. Era caratterizzato dalla presenza di un lungo diastema nella mascella, tra il singolo dente anteriore e la parte posteriore con numerose file di denti. Al contrario di altre forme simili (i moradisaurini), \"Gansurhinus\" era dotato di cinque file di denti sulle piastre dentarie delle ossa dentale (mandibola) e mascellare (mascella). I singoli denti erano dotati di un margine simile a una cuspide sulla parte posteriore della corona dentaria. Come tutti i suoi simili, anche \"Gansurhinus\" potrebbe essere stato un rettile abbastanza tozzo, con quattro brevi arti posti ai lati del corpo.\nClassificazione.\nQuesto animale \u00e8 noto grazie a fossili ben conservati ritrovati nella formazione Xidagou, nella zona di Dashankou (Cina). I fossili hanno permesso di determinare l'appartenenza di \"Gansurhinus \"ai moradisaurini, un gruppo di rettili captorinomorfi dotati di file di denti parallele lungo il palato. La presenza di questo animale nel Permiano medio dell'Asia centromeridionale suggerisce che i cambiamenti paleogeografici durante il Permiano portarono il territorio attualmente costituito dalla Cina a divenire una grande penisola, la Pangea, permettendo a questi antichi rettili di estendere i loro areali geografici anche in questa regione del supercontinente paleozoico."}
{"id": "4841386", "revid": "22356", "url": "https://it.wikipedia.org/wiki?curid=4841386", "title": "Gansurhinus", "text": ""}
{"id": "4841401", "revid": "767487", "url": "https://it.wikipedia.org/wiki?curid=4841401", "title": "V\u00fcqar \u0130smay\u0131lov", "text": "Carriera.\nNazionale.\nHa collezionato una presenza con la propria Nazionale."}
{"id": "4841403", "revid": "916580", "url": "https://it.wikipedia.org/wiki?curid=4841403", "title": "Chromodoris luteorosea", "text": ""}
{"id": "4841408", "revid": "599013", "url": "https://it.wikipedia.org/wiki?curid=4841408", "title": "Elman Sultanov", "text": "Carriera.\nNazionale.\nHa collezionato una presenza con la propria nazionale."}
{"id": "4841411", "revid": "1115371", "url": "https://it.wikipedia.org/wiki?curid=4841411", "title": "Adam Silver", "text": "Biografia.\nSilver \u00e8 nato in una famiglia di ebrei americani che viveva nella parte nord di New York, pi\u00f9 precisamente nel sobborgo di Rye nella contea di Westchester. In tenera et\u00e0, Silver era un fan dei New York Knicks.\nSilver ha frequentato la Rye High School, prima di laurearsi alla Duke University nel 1984. Silver ha poi lavorato al fianco di Les AuCoin, membro del congresso americano, dal 1984 al 1985. Nel 1988 Silver ottiene il Juris Doctor presso l'universit\u00e0 di Chicago.\nPrima di entrare nella NBA, \u00e8 stato socio presso lo studio legale di New York \"Cravath, Swaine &amp; Moore\", oltre ad aver lavorato come assistente legale del giudice Kimba Wood, un giudice federale della Corte distrettuale degli Stati Uniti per il distretto meridionale di New York.\nCarriera in NBA.\nPrima di diventare commissioner, Silver ha svolto il compito di \"NBA Deputy Commissioner and Chief Operating Officer\" per otto anni. Nel suo ruolo, \u00e8 stato determinante per molti dei traguardi raggiunti dalla NBA, tra cui le ultime tre negoziazione sugli accordi collettivi con la National Basketball Players Association, lo sviluppo della WNBA e della NBA Development League, la partnership con la Turner Broadcasting per la gestione delle risorse digitali della NBA e la creazione della NBA China.\nSilver \u00e8 stato per otto anni anche il presidente e il direttore operativo della NBA Entertainment, oltre ad esser stato vicepresidente senior e dirigente operativo sempre della NBA Entertainment, capo del personale della NBA e assistente speciale del commissioner.\nMentre era alla NBA Entertainment, Silver \u00e8 stato il produttore esecutivo del film IMAX \"Michael Jordan to the Max\", oltre che per il documentario \"Whatever Happened to Micheal Ray?\"; inoltre Silver ha anche lavorato alla produzione di Like Mike e di \"Year of the Yao\".\nCommissario NBA.\nIl 25 ottobre 2012 viene nominato come futuro Commissario NBA da David Stern, prendendo la carica dal 1\u00ba febbraio 2014.\nIl 25 aprile 2014, Silver ha assistito ad uno dei momenti pi\u00f9 drammatici della NBA, quando il proprietario dei Los Angeles Clippers Donald Sterling \u00e8 stato accusato di aver fatto commenti razzisti durante una conversazione privata con la sua fidanzata. Il tutto \u00e8 stato portato alla luce da TMZ Sports, che ha pubblicato l'audio della chiamata di Sterling. La risposta di Silver \u00e8 arrivata il 29 aprile 2014, quando annunci\u00f2 che Sterling \u00e8 stato bandito a vita dalla NBA proprio a causa dei suoi commenti razzisti. Inoltre Sterling \u00e8 stato multato per 2,5 milioni di dollari, la sanzione massima che si pu\u00f2 infliggere. Inoltre Silver tolse a Sterling quasi tutta la sua autorit\u00e0 sui Clippers, spingendo i proprietari a votare per espellere Sterling dalla propriet\u00e0 dei Clippers. Per finire, a Sterling non venne pi\u00f9 consentito di entrare in qualsiasi struttura di Clippers n\u00e9 ad assistere ad alcuna partita dell'NBA. La scelta di Silver \u00e8 stata una delle pene pi\u00f9 severe che un commissioner abbia mai imposto a un proprietario di una squadra professionistica.\nIl 13 novembre 2014, Silver ha rilasciato un'intervista al \"The New York Times\" dove annuncia di essere favorevole alla legalizzazione controllata delle scommesse sportive, dicendo che le scommesse \"dovrebbero essere alla luce del sole, cos\u00ec da poterle monitorare e regolamentare\".\nRiconoscimenti.\nL'11 dicembre 2014, Silver viene nominato \"Executive of the Year\" dalla rivista Sports Illustrated.\nL'anno successivo, anche lo Sports Business Journal nomina Silver come \"Executive of the Year\". Nello stesso anno, Silver viene inserito nella classifica del Time tra le 100 pi\u00f9 influenti ed anche nella classifica dei 50 maggiori leader mondiali stilata da Fortune.\nNel 2016, lo Sports Business Journal ha nominato Silver come la persona con pi\u00f9 influenza nello sport business.\nVita personale.\nSilver \u00e8 sposato con Maggie Grise dal 2015. La coppia ha una figlia."}
{"id": "4841414", "revid": "984922", "url": "https://it.wikipedia.org/wiki?curid=4841414", "title": "Luigi Erminio D'Olivo", "text": "Biografia.\nNome completo Erminio Ernesto Tommaso D'Olivo. Dopo aver frequentato l'Istituto Tecnico segue corsi di ballo, canto e recitazione e si dedica a numerosi sport. Nel 1920, ad appena venti anni, fa il suo esordio in teatro e al cinema inizia a comparire dal 1933, dove \u00e8 uno dei caratteristi pi\u00f9 richiesti fino al 1943. Nel dopoguerra, dopo il matrimonio con Giuliana Mazzoni avvenuto nel 1945, appare ancora in qualche film, fino al 1952. In vent'anni di carriera ha lavorato a una cinquantina di pellicole, e appare anche in due film di montaggio, \"Cinema che passione\" diretto da Antonio Petrucci nel 1935 e \"Carosello del variet\u00e0\" diretto da Aldo Quinti e Aldo Bonaldi nel 1955. Lavora anche in radio e come doppiatore, ma con fortune alterne. Muore nella capitale italiana a 72 anni."}
{"id": "4841416", "revid": "439868", "url": "https://it.wikipedia.org/wiki?curid=4841416", "title": "Byrsa", "text": "Byrsa (\"Birsa\" ) era la cittadella fortificata che si ergeva sull'omonima collina dominante l'antico porto di Cartagine. Il termine \u00e8 derivato dall'antico nome, in lingua fenicia, del termine \"cittadella\".\nStoria.\nIn un racconto di Virgilio sulla fondazione di Cartagine da parte della regina Didone, viene narrato che quando Didone e la sua scorta si accamparono a Byrsa, il locale capo berbero offr\u00ec loro un appezzamento di terreno che potesse essere coperto da una pelle di bue. Didone tagli\u00f2 allora una pelle di bue in sottili strisce e le pose una dietro l'altra a formare un cerchio intorno alla collina di Byrsa. Questa storia \u00e8 considerata apocrifa e sicuramente inventata in quanto \"Byrsa\" ha un'assonanza simile al termine greco \"\u03b2\u03cd\u03c1\u03c3\u03b1\" che significa \"pelle di bue\".\nLa cittadella domina la citt\u00e0 sottostante e ha costituito la principale installazione militare di Cartagine. \u00c8 stata assediata da Scipione Emiliano nella terza guerra punica e fu sconfitta e distrutta nel 146 a.C.\nLa Cattedrale di San Luigi venne costruita sulla collina di Byrsa a partire dal 1884. Oggi \u00e8 stata trasformata in un centro culturale."}
{"id": "4841418", "revid": "22475", "url": "https://it.wikipedia.org/wiki?curid=4841418", "title": "Effetto Ken Burns", "text": "Effetto Ken Burns \u00e8 un effetto di zoom o movimento panoramico effettuato all'interno di un'immagine fissa utilizzata in un montaggio video. Tale effetto serve a vivacizzare il montaggio e a renderlo pi\u00f9 dinamico.\nIl nome \u00e8 ispirato dal documentarista statunitense Ken Burns, che ne ha fatto un uso intensivo.\nQuesto nome \u00e8 stato reso popolare dal programma iPhoto di Apple, ma \u00e8 disponibile sotto altri nomi anche in molti altri programmi di montaggio."}
{"id": "4841423", "revid": "916580", "url": "https://it.wikipedia.org/wiki?curid=4841423", "title": "Chromodoris vibrata", "text": ""}
{"id": "4841431", "revid": "2041239", "url": "https://it.wikipedia.org/wiki?curid=4841431", "title": "Ian Malcolm", "text": "Ian Malcolm \u00e8 un personaggio di finzione dei romanzi \"Jurassic Park\" e \"Il mondo perduto\" (di cui ricopre il ruolo di protagonista), di Michael Crichton. \u00c8 un bizzarro matematico e docente universitario specializzato nello studio della teoria del caos e si riferisce a s\u00e9 stesso come un \"caosologo\". Negli adattamenti cinematografici di Steven Spielberg, il personaggio \u00e8 interpretato dall'attore statunitense Jeff Goldblum e compare nel primo, nel secondo, nel quinto e nel sesto film.\nStoria.\n\"Jurassic Park\".\nIan Malcolm \u00e8 un matematico dell'Universit\u00e0 del Texas a Austin, specializzato nello studio della teoria del caos. Nell'agosto del 1989, viene contattato dal miliardario John Hammond, il quale gli propone un weekend a Isla Nublar, una piccola isola al largo della Costa Rica, nella speranza che approvi il progetto scientifico che sta portando avanti da diversi anni. Malcolm scopre con stupore che John Hammond ha creato sull'isola un parco in cui sono stati riportati in vita svariate specie di dinosauri tramite la clonazione. Il parco, chiamato \"Jurassic Park\", \u00e8 prossimo all'apertura al pubblico di tutto il mondo. Nonostante sia meravigliato dall'operato di Hammond, Malcolm teme che la complessit\u00e0 di tale realizzazione scientifica possa sfuggire di mano alla InGen, a scapito della sicurezza dei turisti. Hammond, tuttavia, decide di non ascoltare le parole di Malcolm.\nQuando Dennis Nedry, l'ingegnere informatico che ha realizzato la rete di computer che gestisce la sicurezza del parco, viene corrotto da una corporazione rivale, sull'isola si scatena il finimondo; manomettendo l'intero sistema per rubare gli embrioni congelati di tutte e quindici le specie Nedry d\u00e0 il via ad una successione di eventi che metteranno in pericolo le poche persone presenti sull'isola. I dinosauri infatti evadono dai recinti, e Malcolm viene attaccato da un T-Rex e si ferisce ad una gamba. La ferita si far\u00e0 sempre pi\u00f9 seria e Malcolm, alla fine del romanzo, viene persino dato per morto.\n\"Il mondo perduto\".\nDopo l'incidente nel parco, Malcolm (sopravvissuto alla ferita causata dal T-Rex nel primo libro) ha subito diversi interventi chirurgici per guarire alla gamba. In questo periodo ha conosciuto Sarah Harding, iniziando con lei una relazione. I due erano in procinto di sposarsi, ma poi si divisero per questioni di lavoro, rimanendo comunque amici. Sei anni dopo il disastro su Isla Nublar, Malcolm riceve la visita dell'egocentrico paleontologo Richard Levine che chiede l'aiuto di Malcolm per indagare su misteriosi ritrovamenti di carcasse di rettili. Malcolm, tuttavia, decide di non aiutare Levine nelle sue indagini.\nQuando, per\u00f2, quest'ultimo scompare misteriosamente, Malcolm decide di mettersi sulle sue tracce e si reca a Isla Sorna, che si scoprir\u00e0 essere il luogo dove la InGen creava i dinosauri prima di esporli nel parco su Isla Nublar. Il team di Malcolm, al quale si aggiunge infine anche la sua fidanzata Sarah, si ritrova a dover fronteggiare un team rivale finanziato dalla Biosyn, societ\u00e0 rivale della InGen, che intende rubare le uova di alcune specie con l'intenzione di sfruttare i dinosauri per esperimenti scientifici.\nDopo aver trovato Levine e affrontato alcuni dinosauri tra cui i T-Rex e i Velociraptor, Malcolm e i restanti superstiti riescono a fuggire dall'isola con una barca. In questo frangente, il bizzarro matematico scopre che i dinosauri su Isla Sorna saranno destinati ad estinguersi a causa di un'infezione di prioni.\nCaratteristiche.\nLa prima descrizione del personaggio avviene nel capitolo \"Malcolm\" (seconda iterazione):\nDurante la sua prima apparizione, Malcolm viene descritto come uno dei pi\u00f9 famosi matematici della sua generazione. Mostra un grandissimo interesse per \u00abi meccanismi del mondo reale\u00bb, \u00e8 appassionato di computer (cosa che i matematici tradizionali non vedevano di buon occhio), di equazioni non lineari e della teoria del caos. Viene spesso paragonato, sia nel libro che nel film, ad una rock star. Mentre Alan Grant non dimostra alcun piacere a visitare l'isola di Hammond, Malcolm, invece, trova divertente l'idea della gita. Veste sempre di nero e di grigio, colori che secondo lui si adattano a tutte le occasioni e non fanno a pugni tra di loro. Malcolm utilizza esclusivamente questi due colori perch\u00e9 ritiene che la sua vita sia troppo preziosa per sprecarla pensando ai vestiti. Ha un debole per la dottoressa Ellie Sattler dal primo momento in cui la vede. Malcom \u00e8 il primo a criticare John Hammond sia nel libro sia nel film, predicendo accuratamente l'instabilit\u00e0 della creazione di questo.\nCinema.\nNella serie di film su \"Jurassic Park\", Ian Malcolm \u00e8 interpretato da Jeff Goldblum con la voce italiana di Roberto Chevalier (nel primo film), di Sandro Acerbo (secondo film) e di Fabrizio Pucci (quinto film). Per il ruolo venne considerato Jim Carrey, il quale rifiut\u00f2 la parte. \"Jurassic Park\" (1993) di Steven Spielberg traspone sul grande schermo le vicende del primo libro di Michael Crichton. Il personaggio di Ian Malcolm subisce pochissime modifiche nel film rispetto al romanzo: nel film, ad'esempio, tenta di salvare Grant e i bambini Tim e Lex distraendo il T-Rex, mentre nel libro fugge dal dinosauro senza curarsi dei suoi compagni. Malcolm nel film ha molto in comune con Seth Brundle, interpretato sempre da Goldblum nel film \"La mosca\" (1986), come l'abitudine di vestire sempre con completi uguali. Nel romanzo, John Hammond odia profondamente Malcolm e non concorda le sue teorie. Nei film, invece, ammette di odiarlo (sia perch\u00e9 non approva il parco, ma soprattutto perch\u00e9 il matematico si prende gioco di lui), ma successivamente capisce che Malcolm aveva ragione e ammette le sue colpe. In un'intervista del 2018, Goldblum rivel\u00f2 che, durante i lavori preparatori del film, il ruolo di Malcolm rischi\u00f2 di essere \u201cassorbito\u201d in quello di Alan Grant, divenendo un personaggio unico con alcune caratteristiche sia del paleontologo che del matematico. \n\"Il mondo perduto - Jurassic Park\" (1997), diretto sempre da Spielberg, traspone sul grande schermo nel vicende de secondo libro di Crichton. Le vicende che coinvolgono Malcom nel film sono simili a quelle narrate nel romanzo, ma con alcune differenze. Rispetto al romanzo, Malcolm ha una figlia di nome Kelly, si reca su Isla Sorna per salvare la sua fidanzata Sarah (e non Levine che nel film di Spielberg non esiste), ha tentato, inutilmente, di svelare al mondo l'incidente di Isla Nublar e l'esistenza dei dinosauri, perdendo cos\u00ec la cattedra universitaria, e nel finale, rispetto al romanzo, tenta di impedire al T-Rex di distruggere San Diego e di riportare il dinosauro e il suo cucciolo ad Isla Sorna.\nIn \"Jurassic Park III\" (2001) di Joe Johnston, Malcolm non compare, ma viene solo menzionato da Alan Grant e da Eric Kirby. In origine, in questo terzo film sarebbe dovuto esserci anche Goldblum nei panni di Ian Malcolm, ma pochi giorni prima delle riprese l'attore si ruppe una gamba.\nIn \"Jurassic World\" (2014) \u00e8 presente un riferimento al personaggio di Malcolm: in due scene del film viene inquadrato un libro scritto da lui intitolato \"God creates dinosaurs\" (\"Dio crea i dinosauri\"), prima nelle mani di Zara (Katie McGrath) sul giro monorotaia per il parco e poi sulla scrivania di Lowery (Jake Johnson) nella sala di controllo. \nIl personaggio, interpretato ancora una volta da Goldblum, ricompare nel sequel di \"Jurassic World\" in uscita nel 2018, intitolato \"Jurassic World - Il regno distrutto\". Tre anni dopo la rovina di Jurassic World, Malcolm, visibilmente invecchiato, convince il Senato degli Stati Uniti a respingere il progetto di salvare i dinosauri, in pericolo a causa dell'imminente eruzione del vulcano di Isla Nublar. Malcolm, infatti, sostiene che essi hanno ormai compiuto il loro ciclo naturale e la loro esistenza \u00e8 frutto dell'interferenza umana e la loro estinzione rappresenta il bilanciamento compiuto dalla natura. Nel finale, dopo il salvataggio dei dinosauri dall'isola, la morte dell\"'Indoraptor\" e la diffusione continentale dei mastodontici rettili evasi dalla Villa di Lockwood grazie a Maisie, il matematico afferma solennemente in Senato che, come aveva previsto, la potenza genetica dei preistorici animali \u00e8 stata liberata e che il mondo ormai \u00e8 cambiato per sempre: gli umani dovranno ora adattarsi a condividere il pianeta con loro, altrimenti saranno loro a essere estinti dai dinosauri."}
{"id": "4841434", "revid": "729019", "url": "https://it.wikipedia.org/wiki?curid=4841434", "title": "Occupazione di Misurata", "text": "L'occupazione di Misurata fu un episodio della guerra italo-turca.\nDurante la guerra italo-turca Misurata costitu\u00ec base per il contrabbando di guerra, effettuato via mare e destinato ad alimentare la resistenza degli arabo-turchi. L'occupazione della cittadina, programmata dagli italiani nel dicembre 1911, non fu resa immediatamente possibile a causa delle pessime condizioni del mare.\nFu solo nel giugno 1912 che fu possibile organizzare l'operazione, con truppe inquadrate nella 1\u00aa Divisione speciale costituita da sette battaglioni di fanteria del 50\u00ba, 63\u00ba e 40\u00ba Reggimento, dai battaglioni alpini \"Verona\" e \"Mondov\u00ec\", una compagnia del V Battaglione Eritreo, uno squadrone dei Cavalleggeri di Lucca e altri reparti incluse tre batterie da montagna, una da campagna e servizi.\nIl 16 giugno 1912 i bastimenti da trasporto, sotto la protezione delle navi di linea \"Re Umberto\", \"Sardegna\", \"Sicilia\" e delle torpediniere \"Clio\" e \"Airone\", giunsero nei pressi della costa dove, nelle vicinanze di Bu Sceifa, fu effettuato lo sbarco di un battaglione di marinai e di altri reparti. Le truppe italiane, agevolate dal fuoco della R.N. \"Re Umberto\", malgrado la resistenza di alcuni gruppi avversari appostati dietro le dune della spiaggia occuparono la posizione e si spinsero fino al margine dell'oasi di Misurata. Sbarcate le altre truppe fu occupata Gasr-Ahmed organizzandovi una base che fu alimentata con rinforzi giunti via mare. L'8 luglio le fanterie italiane, protette dallo squadrone di cavalleria, iniziarono l'avanzata occupando, dopo vivaci combattimenti, la localit\u00e0 di Ras Zarrugh e subito dopo quella di Misurata sul cui castello fu innalzato il tricolore. Nei combattimenti per l'occupazione di Misurata le truppe italiane subirono la perdita di 7 ufficiali e 128 uomini di truppa di cui 23 caduti. Le perdite dell'avversario furono stimate in circa 500 caduti ed altrettanti feriti.\nOccupata la citt\u00e0 fu organizzata la difesa utilizzando reparti del 50\u00ba e del 63\u00ba fanteria, i battaglioni alpini \"Verona\" e \"Mondov\u00ec\", una compagnia di ascari eritrei, alcune batterie nonch\u00e9 personale del genio e dei servizi. Anche nella base di Ras Zarrugh fu dislocato un presidio formato da contingenti del 35\u00ba fanteria.\n1915 - Abbandono di Misurata.\nNel maggio 1915, per effetto della ribellione in Tripolitania, le comunicazioni tra Misurata Marina e Misurata citt\u00e0 furono interrotte. Il 12 maggio una colonna in trasferimento fu attaccata riportando la perdita di 5 ufficiali e 11 uomini di truppa. Per riattivare le comunicazioni con Misurata Marina il governatore invi\u00f2 rinforzi, liberando la strada verso il mare. Nell'agosto 1915, dopo aver subito alcuni attacchi da parte di contingenti ribelli il presidio fu reimbarcato e la localit\u00e0 abbandonata."}
{"id": "4841435", "revid": "599013", "url": "https://it.wikipedia.org/wiki?curid=4841435", "title": "Fernando Roese", "text": "Carriera.\nOttenne il suo best ranking in singolare il 27 gennaio 1992 con la 92\u00aa posizione, mentre nel doppio divenne il 16 aprile 1990, l'81\u00ba del ranking ATP.\nNel 1991, in singolare, raggiunse la sua unica finale ATP al Chevrolet Classic; in quell'occasione perse contro il tedesco Patrick Baur, con il punteggio di 2-6, 3-6. L'anno precedente, in doppio, vinse il suo primo e unico torneo ATP su un totale di tre finali disputate; ci\u00f2 avvenne all'ATP Itaparica in coppia con il connazionale Mauro Menezes, con il quale sconfisse la coppia formata dagli spagnoli Tom\u00e1s Carbonell e Marcos G\u00f3rriz con il punteggio di 7-6, 7-5. In carriera vinse inoltre due tornei in singolare e sei tornei in doppio facenti parte dell'ATP Challenger Series.\nIn tredici occasioni tra il 1982 e il 1996, fu convocato nella squadra brasiliana di Coppa Davis, con un bilancio complessivo di sei vittorie e nove sconfitte."}
{"id": "4841442", "revid": "287204", "url": "https://it.wikipedia.org/wiki?curid=4841442", "title": "Arisaig (Scozia)", "text": "Arisaig (in gaelico scozzese: \u00c0rasaig) \u00e8 un villaggio della costa nord-occidentale della Scozia, facente parte dell'area amministrativa dell'Highland.\nEtimologia.\nIl toponimo \"Arisaig/\u00c0rasaig\" significa letteralmente \"luogo sicuro\".\nGeografia fisica.\nCollocazione.\nArisaig si trova poco a sud di Mallaig e Morar, di fronte all'arcipelago delle Ebridi Interne.\nStoria.\nIl villaggio fu abitato da alcuni monaci a partire dal XII secolo.\nNel corso del XVIII secolo, gli abitanti di Arisaig si trasferirono in Nuova Scozia (Canada), dove fondarono la localit\u00e0 omonima.\nArchitettura.\nIl villaggio si caratterizza per i suoi edifici di color bianco del XIX secolo.\nEdifici e luoghi d'interesse.\nChiesa di Santa Maria.\nTra i principali edifici di Arisaig, vi \u00e8 la Chiesa di Santa Maria, un edificio in stile gotico completato nel 1849."}
{"id": "4841443", "revid": "1494169", "url": "https://it.wikipedia.org/wiki?curid=4841443", "title": "Arisaig", "text": " "}
{"id": "4841454", "revid": "1573940", "url": "https://it.wikipedia.org/wiki?curid=4841454", "title": "Araneus albotriangulus", "text": "Araneus albotriangulus () \u00e8 un ragno appartenente alla famiglia Araneidae.\nDistribuzione.\nLa specie \u00e8 stata rinvenuta nelle regioni australiane del Queensland e del Nuovo Galles del Sud.\nTassonomia.\nNon sono stati esaminati esemplari di questa specie dal 1887\nAttualmente, a dicembre 2013, non sono note sottospecie"}
{"id": "4841455", "revid": "599013", "url": "https://it.wikipedia.org/wiki?curid=4841455", "title": "Kelly Goodburn", "text": "Carriera professionistica.\nDopo non essere stato scelto nel Draft NFL 1987, Goodburn firm\u00f2 come free agent coi Kansas City Chiefs. Nel 1990 pass\u00f2 ai Washington Redskins con cui nel 1991 vinse il Super Bowl XXVI battendo i Buffalo Bills. Si ritir\u00f2 dopo la stagione 1993."}
{"id": "4841460", "revid": "916580", "url": "https://it.wikipedia.org/wiki?curid=4841460", "title": "Halichoeris", "text": ""}
{"id": "4841462", "revid": "767487", "url": "https://it.wikipedia.org/wiki?curid=4841462", "title": "Jimmie Johnson (giocatore di football americano)", "text": "Carriera da giocatore.\nJohnson fu scelto nel dodicesimo giro del Draft NFL 1989 dai Washington Redskins con cui nel 1991 vinse il Super Bowl XXVI battendo i Buffalo Bills. Successivamente gioc\u00f2 con i Detroit Lions dal 1992 al 1993, coi Kansas City Chiefs nel 1994 e i Philadelphia Eagles dal 1995 al 1998."}
{"id": "4841472", "revid": "347132", "url": "https://it.wikipedia.org/wiki?curid=4841472", "title": "Arnolfo di Lovanio", "text": "Biografia.\nNonostante fosse principalmente un poeta, si dedic\u00f2 alla compilazione del primo volume degli annali dell'abbazia di Villers (1146\u20131240). Il suo \"Excerptum Speculi Caritatis\" \u00e8 un adattamento poetico del \"Summa Causum\", importante opera di diritto canonico del frate domenicano e santo catalano Ramon de Penyafort, inerente alla disciplina penitenziale. Egli fu, con tutta probabilit\u00e0, l'autore del famoso ciclo \"Salve Mundi Salutare\", altrimenti noto come \"Oratio rhytmica\", il quale venne lungamente ed erroneamente attribuito a Bernardo di Chiaravalle. Tale ciclo \u00e8 costituito da sette piccoli poemi scritti in lingua latina, ognuno dei quali dedicato alla contemplazione mistica di una parte del corpo del Cristo crocifisso: nell'ordine, i piedi (\"Ad pedes\"), le ginocchia (\"Ad genua\"), le mani (\"Ad manus\"), i fianchi (\"Ad latus\"), il petto (\"Ad pectus\"), il cuore (\"Ad cor\") ed infine il volto (\"Ad faciem\"). La paternit\u00e0 di questi componimenti \u00e8 tuttora dibattuta; tuttavia, le ipotesi che li vorrebbero frutto del genio di Bernardo di Chiaravalle sembrano ormai essere del tutto infondate e sono state accantonate, in quanto \u00abla prova esterna per questa attribuzione \u00e8 talmente inconsistente da essere trascurabile\u00bb. La maggior parte del mondo accademico \u00e8 dunque attualmente concorde nell'ascrivere il \"Salve Mundi Salutare\" ad Arnolfo di Lovanio.\nInfluenza dell'Oratio rhytmica in ambito musicale.\n\"L'Oratio rhytmica\" riveste un ruolo di un certo rilievo in ambito musicale in quanto nel 1680 Dietrich Buxtehude compose l'oratorio luterano Membra Jesu Nostri Patientis Sanctissima (BuxWV 75) a partire da una selezione di versi del ciclo di Arnolfo di Lovanio. Egli suddivise l'opera in sette cantate, ognuna delle quali corrisponde ad un poema e quindi ad una parte del corpo di Ges\u00f9 Cristo; Ciascuna delle cantate \u00e8 ulteriormente suddivisa in sonate, concerti ed arie: proprio queste ultime vennero realizzate servendosi di tre strofe prelevate da ciascuna parte del ciclo medievale.\nInoltre, il \"Salve caput cruentatum totum spinis coronatum\" ed altre parti del testo dell'ultimo poema (\"Ad faciem\") del \"Salve Mundi Salutare\" vennero liberamente tradotte in volgare dal poeta tedesco Paul Gerhardt: ispirandosi alle parole del Lovanio, egli compose l'inno luterano \"O Haupt voll Blut und Wunden\" (\"O capo pieno di sangue e di ferite\", noto in italiano anche come \"Signore dolce volto\"). La melodia di tale inno venne realizzata per conto di Gerhardt da Johann Cr\u00fcger, il quale si serv\u00ec a sua volta di una canzone profana scritta da Hans Leo Hassler intorno al 1600, \"Mein G'm\u00fct ist mir verwirret\". Tramite il lavoro di Gerhardt, Cr\u00fcger ed Hassler i versi dell'\"Ad faciem\" di Lovanio, nella loro reinterpretazione tedesca \"O Haupt voll Blut und Wunden\", ebbero indirettamente sempre pi\u00f9 risonanza in ambito protestante a cavallo fra XVII e XVIII secolo e crebbero in fama sino al punto d'essere immortalati nella celebre armonizzazione bachiana contenuta nell'omonimo corale della Matth\u00e4uspassion (BWV 244)."}
{"id": "4841473", "revid": "1305772", "url": "https://it.wikipedia.org/wiki?curid=4841473", "title": "Yochanan Afek", "text": "Noto soprattutto come compositore di studi, \u00e8 anche Maestro Internazionale nel gioco a tavolino, Maestro Internazionale della composizione, Arbitro internazionale e Giudice internazionale della composizione. Ha composto anche diversi problemi.\nNel 1999 si \u00e8 trasferito da Tel Aviv a Parigi e dopo poco tempo ad Amsterdam, dove vive tuttora. Recentemente ha sostituito John Roycroft come presidente della commissione per gli studi della \"World Federation for Chess Composition\" (WFCC).\n\u00c8 collaboratore di diverse riviste di scacchi, tra cui l'olandese \"New in Chess\" e l'inglese \"The Problemist\".\nNel 2002 ha vinto (fuori concorso) il campionato di scacchi di Parigi.\nIl suo Elo FIDE a gennaio 2014 \u00e8 di 2386 punti."}
{"id": "4841477", "revid": "901462", "url": "https://it.wikipedia.org/wiki?curid=4841477", "title": "Alfredo De Antoni", "text": "Biografia.\nVero nome Alfredo De Antonio. Figlio di Giovanni De Antonio e di Francesca Pronzati, abbandon\u00f2 gli studi di ragioneria nel 1893 a diciotto anni per entrare nella redazione del giornale a diffusione locale \"D'Artagnan\" come caricaturista dove firma con lo pseudonimo di Aramis. Nel 1895 si trasfer\u00ec a Livorno dove ebbe le prime esperienze teatrali nella compagnia di O. Bonfiglioli. Negli ultimi anni del secolo fu nelle compagnie di L. Ferrati, di Pia Marchi Maggi, con Guido Brignone e con Teresa Maraini. Nel 1900 fece l'incontro con Virgilio Talli che gli affid\u00f2 un ruolo nella prima rappresentazione di \"La figlia di Jorio\" di Gabriele d'Annunzio nel 1904, con lo stesso autore presente in sala; quattro anni pi\u00f9 tardi tenne a battesimo un altro dramma dannunziano, \"La nave\" dove ebbe il ruolo di Marco Gratico accanto a Evelina Paoli nella Compagnia del Teatro Argentina di Roma diretta da F. Garavaglia. Nel 1909 fu Sem Benelli, in \"La cena delle beffe\" ad affidargli il personaggio di Giannetto per la prima rappresentazione assoluta. Queste tre rappresentazioni furono l'apice della sua carriera sul palcoscenico, che in seguito continu\u00f2, ma a livelli un po' pi\u00f9 modesti.\nDal 1912 decise di passare al cinema muto, come attore e regista: il film d'esordio fu \"Il bacio di Margherita da Cortona\". In seguito, durante gli anni dieci, ebbe modo di dirigere Francesca Bertini in alcuni suoi film di successo. Negli anni '20, a causa della crisi del cinema italiano che port\u00f2 molte maestranze ad emigrare in Germania, lavor\u00f2 sempre pi\u00f9 saltuariamente; l'ultimo film che diresse, nel 1928, fu \"Boccaccesca\" prodotto dalla I.C.S.A. negli stabilimenti cinematografici di Firenze Rifredi. Con l'avvento del cinema sonoro partecip\u00f2 a una dozzina di pellicole come caratterista, e contemporaneamente rientr\u00f2 sul palcoscenico per rappresentare opere di Luigi Pirandello e Giovacchino Forzano, anche se anche qui in ruoli secondari. Nel 1942 si ritir\u00f2 dalle scene. Mor\u00ec nella capitale italiana all'et\u00e0 di 78 anni."}
{"id": "4841479", "revid": "125172049", "url": "https://it.wikipedia.org/wiki?curid=4841479", "title": "Robert Leiber", "text": "Biografia.\nPrima del 1924, Leiber ha lavorato con Ludwig Pastor sulla pubblicazione di 20 volumi sulla storia papale. Dal 1924 fino al 1929, \u00e8 stato consigliere di Eugenio Pacelli, mentre era Nunzio a Monaco e a Berlino. Dopo aver ottenuto la cattedra alla Pontificia Universit\u00e0 Gregoriana, ha proseguito il ruolo di consigliere e segretario particolare di Pacelli, che era allora il Cardinale Segretario di Stato. Dopo che Pacelli fu eletto al soglio pontificio come Papa Pio XII nel 1939, Leiber venne confermato segretario particolare del sommo pontefice fino alla morte di quest'ultimo, avvenuta il 9 ottobre 1958. Leiber ha assistito il Papa nella stesura dei discorsi e nei messaggi radio.\nCome fidato segretario privato del papa, Leiber ha agito come intermediario tra Pio XII e la Germania. Ha incontrato Joseph Muller, che visit\u00f2 Roma nel 1939 e nel 1940.\nIn un incontro dell'ottobre 1958, con il nuovo papa Giovanni XXIII, Leiber ha rifiutato la richiesta di continuare a lavorare nella Santa Sede, a causa della sua salute, facendo il nome di Augustin Bea, al suo posto. \u00c8 autore di numerosi libri e articoli sulla storia della Chiesa e sulla Reichskonkordat. Dopo aver subito attacchi acuti di asma per molti anni, Robert Leiber mor\u00ec a Roma nel 1967.\nDichiarazioni su Pio XII e l'Olocausto.\nDopo la guerra, Leiber venne coinvolto nei dibattiti sull'atteggiamento di Pio XII durante l'Olocausto, spesso scriveva e parlava in pubblico, definendosi sempre come \"strenuo difensore\" di Pio XII. Leiber ha scritto un articolo, pubblicato il 27 marzo 1963 nella Frankfurter Allgemeine Zeitung, in cui sostenne che Pio XII aveva poche, e in generale inaffidabili, informazioni sull'Olocausto.\nLeiber afferm\u00f2 che Pio XII scelse di non parlare della Shoah perch\u00e9 voleva mantenere la neutralit\u00e0 del Vaticano e la sua indipendenza. Su questo punto, Leiber e Francesco d'Arcy Osborne, un altro contemporaneo vicino a Pio XII, sono d'accordo. Durante la guerra, Pio XII si circondava di consiglieri, tra cui Leiber, ma anche Ludwig Kaas, Pascalina Lehnert e Augustin Bea, tedesco, suo confessore.\nQuesto comportamento, per\u00f2, attir\u00f2 l'attenzione dello storico del dipartimento di Stato americano George Kent, che metteva in dubbio la neutralit\u00e0 di Pio XII sulla base di un suo atteggiamento \"germanofilo\".\nLeiber disse nel 1961 che Pio XII ordin\u00f2 personalmente di aprire le porte delle chiese e dei conventi romani agli ebrei."}
{"id": "4841481", "revid": "1573940", "url": "https://it.wikipedia.org/wiki?curid=4841481", "title": "Araneus amabilis", "text": "Araneus amabilis \u00e8 un ragno appartenente alla famiglia Araneidae.\nDistribuzione.\nLa specie \u00e8 stata rinvenuta in Giappone.\nTassonomia.\nNon sono stati esaminati esemplari di questa specie dal 2009\nAttualmente, a dicembre 2013, non sono note sottospecie"}
{"id": "4841484", "revid": "110157", "url": "https://it.wikipedia.org/wiki?curid=4841484", "title": "Ponte di \u00d6land", "text": "Il ponte di \u00d6land \u00e8 un ponte sullo Stretto di Kalmar, tra la terraferma e l'isola di \u00d6land, in Svezia. Lungo metri, \u00e8 uno dei ponti pi\u00f9 lunghi d'Europa. Sorretto da 156 piloni, fu inaugurato il 30 settembre 1972 dopo circa 4 anni di lavori."}
{"id": "4841485", "revid": "287204", "url": "https://it.wikipedia.org/wiki?curid=4841485", "title": "Enchelycore", "text": "Enchelycore \u00e8 un genere di pesci marini appartenenti alla famiglia Muraenidae.\nDistribuzione.\nSono diffuse in tutti gli oceani.\nDescrizione.\nPresentano un corpo allungato, di solito marrone, grigiastro o bianco e nero. La specie con dimensioni maggiori \u00e8 \"Enchelycore ramosa\", che pu\u00f2 raggiungere i 150\u00a0cm.\nTassonomia.\nIn questo genere sono riconosciute 13 specie:"}
{"id": "4841492", "revid": "110157", "url": "https://it.wikipedia.org/wiki?curid=4841492", "title": "Ponte di H\u00f6ga Kusten", "text": "Il ponte di H\u00f6ga Kusten \u00e8 un ponte sospeso sull'\u00c5ngerman\u00e4lven, tra i comuni di H\u00e4rn\u00f6sand e Kramfors, in Svezia."}
{"id": "4841497", "revid": "110157", "url": "https://it.wikipedia.org/wiki?curid=4841497", "title": "Ponte di Uddevalla", "text": "Il ponte di Uddevalla \u00e8 un ponte strallato sullo stretto di Sunninge, presso la citt\u00e0 di Uddevalla, in Svezia."}
{"id": "4841501", "revid": "149485", "url": "https://it.wikipedia.org/wiki?curid=4841501", "title": "Nazionale di ginnastica artistica femminile della Russia", "text": "La nazionale di ginnastica artistica femminile della Russia \u00e8 la squadra che rappresenta la Russia nei concorsi internazionali di ginnastica artistica femminile; \u00e8 composta dalle migliori 6 ginnaste della nazione pi\u00f9 una ginnasta di riserva, scelte in base al ranking nazionale, che elenca le 28 migliori ginnaste: tra queste, le 6 migliori rappresentano il paese in tutte le competizioni internazionali.\nPer le Olimpiadi, le ginnaste sono scelte attraverso un concorso pre-olimpico, che definisce, tra le sedici, le sei concorrenti e tre sostitute.\nStoria.\nLa nazionale russa di ginnastica artistica nasce l'anno seguente alle Olimpiadi di Barcellona 1992, a cui aveva partecipato la Squadra Unificata.\nLa prima medaglia femminile per la Russia viene vinta al volteggio ai mondiali di Birmingham 1993, in Gran Bretagna.\nDurante gli anni novanta ebbe notevole successo Svetlana Khorkina, che partecip\u00f2 a cinque edizioni dei mondiali, vincendo quattordici medaglie. Leonid Arkaev, il CT delle nazionali maschile e femminile di ginnastica artistica di questo periodo, ha collezionato circa 400 medaglie dai suoi atleti, di cui 150 d'oro, diventando uno degli allenatori di maggior successo al mondo."}
{"id": "4841504", "revid": "974994", "url": "https://it.wikipedia.org/wiki?curid=4841504", "title": "Palazzo Fogazzaro", "text": "Palazzo Fogazzaro \u00e8 un palazzo storico di Schio, collocato lungo la centrale via Pasini; ospita il museo civico cittadino.\nStoria.\nIl palazzo venne edificato nel 1810 su disegno di Carlo Barrera lungo via Pasini, proprio di fronte ad un altro edificio progettato pochi anni prima dallo stesso architetto: palazzo Garbin. Per i Fogazzaro esso realizz\u00f2 un progetto che riprende evidentemente lo stile di Andrea Palladio.\nCommissionato da Mariano Fogazzaro (bisnonno di Antonio), fu fatto erigere sull'area dove in precedenza sorgeva l'opificio della famiglia Fogazzaro, al tempo uno dei pi\u00f9 fiorenti di Schio. Oltre che a scopo residenziale il palazzo venne impiegato anche come deposito per lane e granaglie.\nA partire dal Novecento il palazzo ospit\u00f2 varie istituzioni, quali la Pretura ed il Regio Commissariato. Nel 1948 venne acquistato dal Comune di Schio e fu destinato a sede di istituti scolastici. Restaurato una prima volta nel 1960, fu sottoposto ad un nuovo e radicale restauro a partire dal 2002, contestualmente alla sua conversione per impiego a fini culturali.\nIl palazzo Fogazzaro ospita mostre, conferenze ma soprattutto \u00e8 sede della Collezione Civica: raccolta di dipinti, disegni, incisioni e sculture dal XIII secolo in poi. Nel 2011 \u00e8 stata istituita anche una sezione dedicata ai libri d'artista, ed \u00e8 inserito nella rete museale dei Musei Altovicentino. Nel corso del 2021 il comune di Schio ha costituito ufficialmente l'istituzione \"museo civico\", ubicato presso palazzo Fogazzaro.\nDescrizione.\nEsterno.\nIl palazzo Fogazzaro \u00e8 preceduto da un cortile quadrangolare pavimentato a ciottoli e risistemato nel 2010. Ai due lati il cortile \u00e8 delimitato dalle barchesse composte da una sequenza di archi sormontati da finestrelle quadrangolari, che terminano verso la strada con due tozze torrette porticate.\nIl palazzo - evidentemente ispirato a villa Franceschini Pasini Salasco di Arcugnano - si erge sul fondo del cortile, con una scalinata che d\u00e0 accesso, attraverso una apertura a tutto sesto affiancata da altre quadrangolari, ad un portico aperto dove si trova la porta d'ingresso del palazzo. Il piano terra \u00e8 decorato a bugnato e presenta delle finestre rettangolari ai lati. Il primo piano, ad intonaco liscio, \u00e8 nobilitato dalla presenza di un pronao corinzio concluso da un timpano, affiancato da finestre in asse con quelle sottostanti, anch'esse coronate da un timpano. Il piano superiore presenta invece delle finestrelle quadrangolari.\nLa facciata posteriore dell'edificio presenta una serie di semplici finestre, alcune dotate di poggiolo. La perfetta simmetria della costruzione \u00e8 spezzata solo dal corpo laterale aggiunto sulla copertura in seguito all'installazione dell'ascensore con i lavori di ristrutturazione degli anni duemila.\nInterno.\nL'interno dell'edificio presenta un ampio salone d'ingresso sul fondo del quale si sviluppa lo scalone che porta ai piani superiori, inquadrato da un'arcata con due fornici laterali. Il piano terra presenta varie sale laterali, una delle quali presenta ancora la decorazione affrescata originale. I piani superiori sono strutturati in ugual maniera, con salone centrale e tre stanze per lato. Interessante l'originale pavimento alla veneziana. Dal pian terreno si accede infine alla cantina interrata, caratterizzata dal tetto a volte."}
{"id": "4841507", "revid": "300067", "url": "https://it.wikipedia.org/wiki?curid=4841507", "title": "Duke Hogue", "text": ""}
{"id": "4841508", "revid": "339392", "url": "https://it.wikipedia.org/wiki?curid=4841508", "title": "Cantina Tollo-Regain", "text": ""}
{"id": "4841513", "revid": "1123126", "url": "https://it.wikipedia.org/wiki?curid=4841513", "title": "Cattedrale di San Luigi (Cartagine)", "text": "La cattedrale di San Luigi (in lingua francese \"cath\u00e9drale Saint-Louis de Carthage\") \u00e8 una cattedrale cattolica di Cartagine in Tunisia.\nSituata sulla collina di Byrsa e vicina alle rovine dell'antica citt\u00e0 punica e poi romana, non \u00e8 pi\u00f9 adibita al culto, ma viene utilizzata come sala da concerto per l'esecuzione di musiche tunisine e musica classica occidentale. L'unica chiesa cattolica esistente in Tunisia \u00e8 la cattedrale di San Vincenzo de' Paoli a Tunisi.\nStoria.\nHussein II Bey autorizz\u00f2 il console generale francese a costruire una cattedrale sul sito dell'antica Cartagine, lasciandolo libero di stabilire il luogo e di utilizzare tutta l'area necessaria al progetto. Cos\u00ec si espresse:\nIl console incaric\u00f2 suo figlio Jules. Quest'ultimo, dopo aver attentamente esaminato i possibili siti, concluse che la cattedrale doveva essere costruita sulla collina di Byrsa, al centro dell'acropoli punica, dove un tempo era situato il tempio di Esculapio. Re Luigi Filippo approv\u00f2 il progetto e l'architetto prescelto concep\u00ec un edificio di modeste proporzioni che contemplava un misto di gotico e bizantino. In ogni caso, riusc\u00ec a dare al progetto l'aspetto di un ricco marabutto ricordando la cappella reale di Dreux. Una croce, l'unica in quel momento in Tunisia, venne posta in cima alla costruzione. La costruzione venne finanziata da discendenti di crociati e commilitoni del sovrano.\nCostruita tra il 1884 e il 1890, sotto il protettorato francese, la cattedrale divenne sede primaziale per l'intera Africa quando venne ripristinato il titolo di primate d'Africa a beneficio del cardinale Lavigerie, arcivescovo di Cartagine. L'edificio venne consacrato in pompa magna alla presenza di numerose autorit\u00e0 ecclesiastiche.\nDopo la sua morte, il cardinale Lavigerie venne tumulato nella cattedrale in un monumento eretto in sua memoria. Oggi, comunque, il suo corpo si trova nella curia generale dei missionari d'Africa, a Roma.\nArchitettura.\nL'architettura francese tardo XIX secolo tendeva a caratterizzare gli stili compositi (come nel caso della basilica del Sacro Cuore a Parigi, costruita in stile romanico-bizantino nella stessa epoca). L'edificio, costruito secondo il progetto dell'abate Pougnet, ha uno stile bizantino-moresco, ed \u00e8 a forma di croce latina di 65 metri per 30. La facciata \u00e8 incorniciata da due torri quadrate, il transetto si trova sotto una grande cupola circondata da otto piccoli campanili, e vi \u00e8 una cupola pi\u00f9 piccola sopra l'abside. La chiesa ha un navata centrale e due navate laterali separate da una archi e i soffitti sono decorati con travi scolpite, dipinte e dorate a forma di arabesco. Le vetrate sono anche realizzate con forme di arabeschi. La grande campana pesa sei tonnellate ed \u00e8 accompagnata da un carillon di quattro campane."}
{"id": "4841518", "revid": "1048993", "url": "https://it.wikipedia.org/wiki?curid=4841518", "title": "Il segno del comando (romanzo)", "text": "Il segno del comando \u00e8 un romanzo del 1987 scritto da Giuseppe D'Agata. Si tratta della rielaborazione della sceneggiatura dell'omonimo sceneggiato trasmesso dalla Rai nel 1971. \nLa prima edizione \u00e8 Rusconi Libri, poi riedito nel 1994 nei Tascabili Economici da Newton Compton Editori.\nTrama.\nEdward Forster, professore di letteratura inglese di Cambridge alle prese con l'edizione di un diario di Lord Byron da lui scoperto, scritto durante il soggiorno romano del 1817, riceve da un certo Tagliaferri una lettera contenente una fotografia che ritrae una piazza romana descritta nel diario dello scrittore inglese e che lo stesso Forster credeva inesistente. Giunto a Roma, Forster scopre che il mittente della fotografia \u00e8 un pittore morto da cento anni e che nessuno sa dove si trovi la famosa piazza. Al suo posto Forster incontrer\u00e0 Lucia, una donna affascinante e sfuggente che lo condurr\u00e0 in una Roma misteriosa, impregnata di atmosfere surreali e scoprir\u00e0 che il giorno della sua morte \u00e8 gi\u00e0 stato fissato da almeno due secoli..."}
{"id": "4841538", "revid": "92723", "url": "https://it.wikipedia.org/wiki?curid=4841538", "title": "Robert Parsons (gesuita)", "text": "Fu un gesuita, fondatore di Missioni Inglesi gestite dal suo Ordine religioso.\nBiografia.\nFiglio di un fabbro, grazie all'interessamento del parroco locale John Hayward, venne inviato nel 1562 alla St. Mary's Hall di Oxford ove consegu\u00ec con distinzione la laurea. Nel 1568 divenne quindi membro e tutore presso il Balliol College, sempre ad Oxford.\nCome membro del College, venne in contrasto con i dirigenti Adam Squire e Christopher Bagshaw e il 13 febbraio 1574 dovette dimettersi. Trasferitosi a Roma, grazie alla tutela del gesuita inglese, padre William Good, entr\u00f2 a far parte della Compagnia di Ges\u00f9 il 3 luglio 1575.\nMissione inglese: 1580\u20131581.\nParsons accompagn\u00f2 il confratello Edmund Campion nella missione presso i cattolici inglesi nel 1580.\nIl generale dei gesuiti, padre Everardo Mercuriano, era riluttante a coinvolgere direttamente la Compagnia nelle vicende inglesi, ma venne persuaso da Claudio Acquaviva, che diventer\u00e0 poi suo successore, nel 1579. Parsons rintracci\u00f2 in Inghilterra i proseliti gesuiti e programm\u00f2 la collaborazione con il rimanente clero secolare: egli era impaziente con padre William Good ed il suo approccio, mentre Campion era tutt'altro che entusiasta.\nLa missione venne compromessa fin dall'inizio, poich\u00e9 papa Gregorio XIII aveva inviato un gruppo a parte di gesuiti in missione, a sostegno del ribelle irlandese James FitzMaurice FitzGerald. Parsons e Campion appresero l'esistenza di questa missione solo quando, diretti in Inghilterra, si trovavano a Reims. L'attivit\u00e0 di FitzGerald fece s\u00ec che le autorit\u00e0 inglesi istituissero un pi\u00f9 stretto controllo sui dissidenti, cercando di finanziare la campagna contro il Papa con i soldi estorti ad essi. Campion e Parsons giunsero in Inghilterra separatamente.\nNel giugno 1580 Parsons visit\u00f2 Thomas Pounde nella prigione di Marshalsea. Ne venne fuori una petizione di Pounde al \"Privy Council\" affinch\u00e9 acconsentisse ad una discussione, ove i gesuiti avrebbero avuto come avversari Robert Crowley ed Henry Tripp, che predicavano ai carcerati di Marshalsea. Campion e Parsons prepararono argomentazioni proprie, da tenere di riserva. La conseguenza immediata fu che Pounde venne trasferito al castello di Wytemore, ma le argomentazioni preparate da Campion vennero in circolazione dopo la sua cattura.\nGran parte del tempo che Parsons trascorse in Inghilterra, venne speso nella preparazione di stampe clandestine e di \"pamphlet\". La stamperia clandestina dovette essere spostata, cosa che ebbe luogo all'inizio del 1581 con destinazione Stonor Park. Campion venne catturato in luglio e Stephen Brinkley, che dirigeva la stamperia, in agosto. Poco dopo ci\u00f2 Parsons part\u00ec per la Francia. La sottostante strategia di porre in imbarazzo il governo inglese chiedendo una pubblica disputa era coerente con l'approccio generale di Allen e Parsons, ma si scontr\u00f2 con lo scetticismo da parte cattolica. Campion fu obbligato a partecipare ad una disputa nella Torre di Londra, ma sotto averse condizioni. Lasciata l'Inghilterra Parsons non vi fece pi\u00f9 ritorno.\nDal continente.\nParsons trascorse l'inverno 1581\u20132 a Rouen, dedicandosi alla stesura di progetti. Egli era in stretto contatto con il duca Enrico di Guisa e tramite questi fond\u00f2 una scuola per ragazzi inglesi ad Eu, sulla costa nord-est della Francia. Il gesuita scozzese William Creighton, diretto in Scozia, giunse a Rouen nel gennaio 1582 e fu ricevuto dal duca di Guisa e da Parsons; fece ritorno in aprile con un messaggio di Esm\u00e9 Stewart, I duca di Lennox. Essi si recarono a Parigi per conferire con William Allen, James Beaton, arcivescovo di Glasgow e con Claude Mathieu, padre provinciale dei gesuiti in Francia, a proposito dei suoi piani militari e della prigioniera Maria Stuarda, regina di Scozia. Lo schema, che Parsons sosteneva segretamente, venne ulteriormente sviluppato, ma fu bloccato dopo il raid di Ruthven, avvenuto nell'agosto 1582. Allen divenne cardinale, come Parsons aveva personalmente raccomandato.\nPer settembre 1583 venne progettata una nuova impresa, questa volta riguardante l'Inghilterra. Venne inviato dal duca di Guisa a Roma e, rientrato nelle Fiandre, soggiorn\u00f2 per qualche tempo presso la corte del duca di Parma Alessandro Farnese, allora governatore generale delle Fiandre spagnole. La scoperta del complotto di Throckmorton mand\u00f2 a monte i piani di Parsons e del duca di Guisa, che fin\u00ec col dedicarsi esclusivamente alle questioni politico-religiose di Francia. Filippo II di Spagna subentr\u00f2 al duca di Guisa, affid\u00f2 l'incarico di proseguirne l'opera ad Alessandro Farnese, limitando tuttavia il coinvolgimento di Parsons, di Allen e quello di Hew Owen.\nFu in quel periodo che Parsons fu coinvolto nell'opera nota poi come \"Leicester's Commonwealth\", un libello contro la regina Elisabetta I ed il suo favorito Robert Dudley, I conte di Leicester. Distribuito clandestinamente, esso vide la luce nel 1584, ma si ritiene oggi che l'autore non fosse Parsons, anche se vi \u00e8 qualcuno (John Bossy), che non \u00e8 d'accordo. Vi \u00e8 comunque un consenso generale nel riconoscervi l'intento di condizionare la politica interna francese, rafforzando la fazione dei Guisa contro quella anglofila. Di conseguenza la sua immagine ne venne in qualche modo offuscata. Claudio Acquaviva alla fine dell'anno si rese conto che la strategia dei gesuiti per la Francia e le Missioni in Inghilterra si sarebbe rivelata, nel lungo termine, incoerente, e sent\u00ec in merito papa Gregorio XIII. A Parsons, come suo subordinato, venne intimato di lasciar perdere i piani per assassinare Elisabetta I.\nNel settembre 1585 Papa Sisto V succedette a Papa Gregorio XIII e Parsons e Allen giunsero a Roma; Parsons era ancora l\u00e0 quando, a maggio del 1588, l'Invincibile Armata spagnola salp\u00f2 diretta in Irlanda. Il quel periodo Allen e Parsons compivano un attento studio sulla successione di Elisabetta I d'Inghilterra, lavorando con il genealologo Robert Heighinton. Il 7 maggio 1587 Robert Parsons pronunci\u00f2 i voti finali divenendo professo.\nLe ultime attivit\u00e0.\nParsons venne inviato in Spagna alla fine del 1588 per riconciliare il re Filippo II, che era offeso con Claudio Acquaviva. La sua missione ebbe successo ed egli utilizzo il favore reale per fondare il Collegio inglese di Valladolid, quello di San Gregorio a Siviglia e quello di Madrid (negli anni, rispettivamente, 1589, 1592, 1598) e la residenza di San Lucar e di Lisbu (che nel 1622) diventer\u00e0 un collegio: tutte istituzioni formative che fungevano da seminari per l'Ordine. Fond\u00f2 quindi nel 1594 il Collegio di Saint Omer, una grossa istituzione educativa nell'omonima cittadina del dipartimento del passo di Calais, volta alla formazione dei giovani cattolici inglesi laici, ove vennero inizialmente trasferiti gli studenti di Eu.\nNel 1596, a Siviglia, scrisse \"Memorial for the Reformation of England\", in alcuni dettagli un quadro del tipo di societ\u00e0 inglese che si doveva formare dopo il suo ritorno alla fede.\nGli venne assegnato il rettorato del Venerabile Collegio Inglese in Roma, il seminario per preti cattolici inglesi pi\u00f9 importante.\nOpere.\nLe opere pubblicate da Parsons furono:\nApocrifi.\n\"An Apologicall Epistle: directed to the right honorable lords and others of her majesties privie counsell. Serving as well for a preface to a Booke entituled A Resolution of Religion\" [signed R.B.], Antwerp, 1601, \u00e8 opera del prete cattolico Richard Broughton e non di Parsons (come sostiene il \"Dictionary of National Biography\").\nAlcune opere contro Thomas Bell, un prete cattolico che abiur\u00f2 la fede e scrisse successivamente contro il cattolicesimo, sostenendo l'opportunit\u00e0 dell'uso della tortura con il cavalletto e dedicandosi personalmente alla caccia ai cattolici, furono attribuite a Parsons (come nel DNB), ma furono in effetti scritte da Philip Woodward."}
{"id": "4841544", "revid": "106456", "url": "https://it.wikipedia.org/wiki?curid=4841544", "title": "Robert Persons", "text": ""}
{"id": "4841549", "revid": "287204", "url": "https://it.wikipedia.org/wiki?curid=4841549", "title": "Curitiba Challenger 1990 - Doppio", "text": "Il doppio del torneo di tennis Curitiba Challenger 1990, facente parte dell'ATP Challenger Series, ha avuto come vincitori Il tabellone di doppio del Curitiba Challenger 1990, torneo di tennis che faceva parte dell'ATP Challenger Series nell'ambito dell'ATP Challenger Series 1990, \u00e8 stato vinto da Hendrik Jan Davids e Jacco Eltingh. In finale hanno sconfitto la coppia formata da C\u00e9sar Kist e Danilo Marcelino (tds n. 4) con il punteggio di 6-4, 3-6, 6-3."}
{"id": "4841559", "revid": "1005847", "url": "https://it.wikipedia.org/wiki?curid=4841559", "title": "Golfo Slavjanskij", "text": "Il golfo Slavjanskij (; in italiano \"slavo\") \u00e8 un'insenatura situata sulla costa nord-occidentale del golfo dell'Amur (compreso a sua volta nel golfo di Pietro il Grande), in Russia. Si affaccia sul mar del Giappone e appartiene al Chasanskij rajon, nel Territorio del Litorale (Circondario federale dell'Estremo Oriente).\nGeografia.\nIl golfo Slavjanskij \u00e8 compreso tra la parte meridionale della penisola di Jankovskij (che lo separa dalla baia della Narva), a nord, e la penisola di Bruce, o Brjus (in russo: \u043f\u043e\u043b\u0443\u043e\u0441\u0442\u0440\u043e\u0432 \u0411\u0440\u044e\u0441\u0430), a sud, che la separa a sua volta dal golfo Baklan. L'estremit\u00e0 della penisola di Bruce \u00e8 capo Bruce (in russo \u043c\u044b\u0441 \u0411\u0440\u044e\u0441\u0430, \"mys Brjusa\") dove si trova il faro Bjusse (\u041c\u0430\u044f\u043a \u0411\u044e\u0441\u0441\u0435). Il golfo \u00e8 lungo 9,3\u00a0km e largo all'ingresso 4,85\u00a0km; la profondit\u00e0 massima \u00e8 di 21\u00a0m. Lo sviluppo costiero \u00e8 di 35\u00a0km e la superficie totale 42,7\u00a0km\u00b2.\nDue isole chiudono parzialmente l'ingresso del golfo Slavjanskij a nord-est: l'isola di Sidorov e l'isola di Gerasimov. Nella parte nord-occidentale del golfo c'\u00e8 la baia Severnaja (\u0431\u0443\u0445\u0442\u0430 \u0421\u0435\u0432\u0435\u0440\u043d\u0430\u044f) dove sfocia il fiume Brus'ja (\u0440\u0435\u043a\u0430 \u0411\u0440\u0443\u0441\u044c\u044f), un'altra insenatura \u00e8 a sud-ovest, dove si trova la cittadina di Slavjanka, capoluogo del Chasanskij rajon."}
{"id": "4841560", "revid": "767487", "url": "https://it.wikipedia.org/wiki?curid=4841560", "title": "The Dalton Gang", "text": "The Dalton Gang \u00e8 un film del 1949 diretto da Ford Beebe.\n\u00c8 un western statunitense con Don 'Red' Barry, Robert Lowery e James Millican.\nProduzione.\nIl film, diretto e sceneggiato da Ford Beebe, fu prodotto da Ron Ormond per la Donald Barry Productions e girato nell'Iverson Ranch a Chatsworth, Los Angeles, California, da fine giugno all'inizio di luglio 1949.\nDistribuzione.\nIl film fu distribuito negli Stati Uniti dal 21 ottobre 1949 al cinema dalla Screen Guild Productions.\nAltre distribuzioni:\nPromozione.\nLa tagline \u00e8: \"Outlaw Hunt!... for the most daring bad men of a dangerous era...\"."}
{"id": "4841569", "revid": "767487", "url": "https://it.wikipedia.org/wiki?curid=4841569", "title": "Sons of New Mexico", "text": "Sons of New Mexico \u00e8 un film del 1949 diretto da John English.\n\u00c8 un western statunitense a sfondo musicale con Gene Autry.\nProduzione.\nIl film, diretto da John English su una sceneggiatura di Paul Gangelin, fu prodotto da Armand Schaefer per la Gene Autry Productions e girato nel French Ranch a Thousand Oaks e nell'Iverson Ranch a Chatsworth, in California, e nel New Mexico Military Institute a Roswell, Nuovo Messico, dal 15 al 29 giugno 1949. Il titolo di lavorazione fu \"Sons of North Mexico\".\nDistribuzione.\nIl film fu distribuito negli Stati Uniti dal 20 dicembre 1949 (anteprima a New York) al cinema dalla Columbia Pictures e nel gennaio del 1950. \u00c8 stato distribuito anche nel Regno Unito con il titolo \"The Brat\".\nPromozione.\nLa tagline \u00e8: \"GENE AND CHAMPION RIDE WITH THE CAVALRY CADETS to blast a gambler's frame-up inside a killer's trap!\"."}
{"id": "4841571", "revid": "599013", "url": "https://it.wikipedia.org/wiki?curid=4841571", "title": "Bobby Wilson (giocatore di football americano)", "text": "Carriera professionistica.\nWilson fu scelto nel corso del primo giro del Draft 1991 dai Washington Redskins con cui nella sua stagione da rookie vinse il Super Bowl XXVI battendo i Buffalo Bills. La sua carriera si chiuse gi\u00e0 nel 1994 dopo avere disputato 42 partite con 11 sack."}
{"id": "4841578", "revid": "767487", "url": "https://it.wikipedia.org/wiki?curid=4841578", "title": "Stallion Canyon", "text": "Stallion Canyon \u00e8 un film del 1949 diretto da Harry L. Fraser.\n\u00c8 un western statunitense con Ken Curtis, Carolina Cotton e Shug Fisher.\nProduzione.\nIl film, diretto da Harry L. Fraser su una sceneggiatura di Hy Heath, fu prodotto da H.R. Brandon e Robert L. Fenton per la Kanab Pictures Corporation e girato a Kanab e a Santa Clara, Utah. Il brano della colonna sonora \"The Hills of Utah\" fu composto da Hy Heath.\nDistribuzione.\nIl film fu distribuito negli Stati Uniti dal 15 giugno 1949 al cinema dalla Astor Pictures Corporation."}
{"id": "4841582", "revid": "1305772", "url": "https://it.wikipedia.org/wiki?curid=4841582", "title": "Giunti (disambigua)", "text": ""}
{"id": "4841583", "revid": "767487", "url": "https://it.wikipedia.org/wiki?curid=4841583", "title": "La legge di Robin Hood", "text": "La legge di Robin Hood (\"Rimfire\") \u00e8 un film del 1949 diretto da B. Reeves Eason.\n\u00c8 un western statunitense con James Millican, Mary Beth Hughes e Reed Hadley.\nProduzione.\nIl film, diretto da B. Reeves Eason su una sceneggiatura di Ron Ormond, Arthur St. Clairem, Frank Wisbar, fu prodotto dallo stesso Ormond per la Screen Guild Productions e girato da met\u00e0 dicembre a fine dicembre 1948. Il brano della colonna sonora \"Stagger Lee\" fu composto da Harold Logan e Lloyd Price. Il film doveva originariamente essere diretto da Ford Beebe che dovette rinunciare per motivi di salute.\nDistribuzione.\nIl film fu distribuito con il titolo \"Rimfire\" negli Stati Uniti dal 25 marzo 1949 al cinema dalla Screen Guild Productions.\nAltre distribuzioni:\nPromozione.\nLa tagline \u00e8: \"Every Man's Back Was A Target For His VENGEANCE!\"."}
{"id": "4841584", "revid": "46931", "url": "https://it.wikipedia.org/wiki?curid=4841584", "title": "Rimfire", "text": ""}
{"id": "4841587", "revid": "858648", "url": "https://it.wikipedia.org/wiki?curid=4841587", "title": "Fantastici Quattro (serie animata 1967)", "text": ""}
{"id": "4841589", "revid": "599013", "url": "https://it.wikipedia.org/wiki?curid=4841589", "title": "Zabarella", "text": ""}
{"id": "4841600", "revid": "277947", "url": "https://it.wikipedia.org/wiki?curid=4841600", "title": "Palazzo Liechtenstein", "text": "Il palazzo Liechtenstein (in austriaco \"Stadtpalais Liechtenstein\") \u00e8 un edificio di Vienna.\nStoria e descrizione.\nVenne costruito su progetto dell'architetto lucchese Domenico Martinelli, che, giunto a Vienna nel 1690, fu incaricato di progettare la residenza della famiglia Von Liechtenstein.\nL'edificio, ispirato al palazzo Chigi-Odescalchi di Gian Lorenzo Bernini, rappresenta una delle migliori realizzazioni dell'architettura barocca austriaca e venne eseguito fra il 1692 e il 1705 con l'ausilio dello svizzero Gabriele de Gabrieli e A. Riva.\nSulla facciata in Bankgasse, Martinelli vi realizz\u00f2 il primo portale barocco monumentale di Vienna. Il portale, che d\u00e0 su Minoritenplatz con la relativa scalinata, \u00e8 da associare a Johann Lucas von Hildebrandt. \nLe strutture scultoree dei portali, sull'attico e all'interno si devono al veneziano Giovanni Giuliani; gli stucchi sono di Santino Bussi.\nLo scalone principale venne realizzato in pietra nel 1699 dai maestri viennesi Michael Kh\u00f6ll e Wolfgang Steinb\u00f6ck."}
{"id": "4841613", "revid": "767487", "url": "https://it.wikipedia.org/wiki?curid=4841613", "title": "Satan's Cradle", "text": "Satan's Cradle \u00e8 un film del 1949 diretto da Ford Beebe.\n\u00c8 un western statunitense con Duncan Renaldo, Leo Carrillo, Ann Savage e Douglas Fowley. Fa parte della serie di film incentrati sul personaggio di Cisco Kid, eroe del West creato da O. Henry nel racconto \"The Caballero's Way\" del 1907.\nProduzione.\nIl film, diretto da Ford Beebe su una sceneggiatura di J. Benton Cheney, fu prodotto da Philip N. Krasne per la Inter American Films e girato a Pioneertown, California, da fine luglio 1949.\nDistribuzione.\nIl film fu distribuito negli Stati Uniti dal 7 ottobre 1949 al cinema dalla United Artists.\nAltre distribuzioni:\nPromozione.\nLe tagline sono:"}
{"id": "4841616", "revid": "599013", "url": "https://it.wikipedia.org/wiki?curid=4841616", "title": "SMS Hansa", "text": ""}
{"id": "4841623", "revid": "767487", "url": "https://it.wikipedia.org/wiki?curid=4841623", "title": "Tough Assignment", "text": "Tough Assignment \u00e8 un film del 1949 diretto da William Beaudine.\n\u00c8 un drammatico a sfondo poliziesco statunitense ambientato a Los Angeles con Don 'Red' Barry, Marjorie Steele, Steve Brodie e Marc Lawrence.\nProduzione.\nIl film, diretto da William Beaudine su una sceneggiatura di Miltan Luban, fu prodotto da Carl K. Hittleman per la Donald Barry Productions e girato nei Sutherland Studios nell'agosto del 1949.\nDistribuzione.\nIl film fu distribuito negli Stati Uniti dal 15 novembre 1949 al cinema dalla Screen Guild Productions.\nAltre distribuzioni:\nPromozione.\nLa tagline \u00e8: \"An Action-Packed Expose of Cattle Rustling Today\"."}
{"id": "4841628", "revid": "729019", "url": "https://it.wikipedia.org/wiki?curid=4841628", "title": "15 cm K (E)", "text": "Il 15\u00a0cm Kanone in Eisenbahnlafette, abbreviato in 15\u00a0cm K (E), era un cannone ferroviario tedesco derivato dal cannone navale 15 cm SK L/40. Fu impiegato durante la seconda guerra mondiale.\nStoria.\nQuesta arma fu il primo moderno cannone ferroviario entrato in servizio nello Heer. Esso tuttavia riciclava le vecchie bocche da fuoco 15 cm SK L/40, scelte perch\u00e9 disponibili in buon numero dopo essere state sbarcate dalle pre-dreadnought della Kaiserliche Marine classe Kaiser Friedrich III, classe Wittelsbach, classe Victoria Louise e dagli incrociatori corazzati SMS F\u00fcrst Bismarck, SMS Prinz Heinrich, classe Prinz Adalbert, classe Roon e classe Scharnhorst. Le stesse canne erano state usate per equipaggiare vari affusti campali di circostanza durante la prima guerra mondiale.\nFurono costruiti solo 4 esemplari, consegnati nel 1937, poich\u00e9 la Wehrmacht si rese conto che questi complessi, come i 17 cm K (E) realizzati sullo stesso affusto l'anno successivo, erano armati con pezzi di calibro erano troppo modesto per giustificare pesanti e complessi affusti ferroviari.\nDue cannoni furono danneggiati dall'esplosione delle canne il 20 maggio 1940 mentre bombardagno Liegi. In seguito i pezzi furono assegnati, per tutta la durata della seconda guerra mondiale, alle Artillerie-Batterie 655 (E) di stanza in Belgio, con compito di difesa costiera lungo tutto il canale della Manica.\nTecnica.\nLa canna del 15 cm SK L/40 era lunga 40 calibri ed era costituita da un'anima avvolta da due ordini di cerchiatura, con otturatore a cuneo orizzontale.\nIl cannone era incavalcato su un semplice affusto a piattaforma, rotante sul pianale ferroviario. Il carro era dotato di quattro stabilizzatori che, abbassati durante il fuoco, trasferivano sul terreno lo sforzo di rinculo.\nMunizionamento.\nLa munizione era di tipo separato la carica era contenuta in un cartoccio bossolo (con proietto separato e carica di lancio in bossolo metallico. La granata standard ad alto esplosivo era la 15\u00a0cm K Gr 18, con bocchino anteriore, pesante 43\u00a0kg caricata con 5,68\u00a0kg di TNT. Era disponibile anche una granta antibunker con bocchino posteriore, la 15\u00a0cm Gr 19 Be da 43,5\u00a0kg caricata con 4,8\u00a0kg di TNT. Erano disponibili tre cariche di lancio: la piccola (Kleine Ladung) con velocit\u00e0 alla volata di 600 m/s, la media (Mittelere) da 725\u00a0m/s e la grande (Grosse) da 805\u00a0m/s."}
{"id": "4841631", "revid": "131358", "url": "https://it.wikipedia.org/wiki?curid=4841631", "title": "Ksenia Semenova", "text": ""}
{"id": "4841633", "revid": "446353", "url": "https://it.wikipedia.org/wiki?curid=4841633", "title": "Arthur Power", "text": "Biografia.\nCarriera militare.\nPower \u00e8 entrato nella Royal Navy nel 1909 e ha servito durante la Prima guerra mondiale. \u00c8 stato creato comandante della HMS Excellent, the Gunnery School a Portsmouth, nel 1935, per poi essere assegnato al comando della HMS Ark Royal (91) nel 1938.\nHa servito durante la Seconda guerra mondiale come assistente capo dello Staff della Marina sino al 1940 e come comandante del 15\u00ba squadrone Cruiser dal 1942. \u00c8 stato nominato Flag officer responsabile di Malta nel 1943 e secondo comandante della flotta orientale l'anno seguente. Nel novembre 1944 \u00e8 diventato Commander-in-Chief, East Indies, flotta nata sulle ceneri della Eastern Fleet, dopo la formazione della British Pacific Fleet. Power era presente alla resa finale dei giapponesi a Singapore il 12 settembre 1945.\nDopo la guerra venne creato Secondo lord del mare e poi Comandante in capo della Mediterranean Fleet dal 1948. Nel 1950, invece, diviene Comandante in capo a Portsmouth. Alla fine, divenne Comandante in capo alleato del Canale e della zona meridionale del Mare del Nord nel 1952. L'anno seguente si ritir\u00f2 a vita privata.\nVita privata.\nNel 1918 si spos\u00f2 con Amy Bingham dalla quale ebbe tre figli (tra cui il viceammiraglio Sir Arthur Mackenzie Power). In seguito alla morte della prima moglie Power si rispos\u00f2 con Margaret Joyce Watson nel 1947."}
{"id": "4841635", "revid": "767487", "url": "https://it.wikipedia.org/wiki?curid=4841635", "title": "Trail of the Yukon", "text": "Trail of the Yukon \u00e8 un film del 1949 diretto da William Beaudine.\n\u00c8 un film d'avventura a sfondo film western statunitense ambientato in Canada con Kirby Grant, Suzanne Dalbert e Bill Edwards. Fa parte della serie di film con Kirby Grant e il suo cane Chinook realizzati per la Monogram Pictures. \u00c8 basato sul romanzo del 1909 \"The Gold Hunters\" di James Oliver Curwood.\nProduzione.\nIl film, diretto da William Beaudine su una sceneggiatura di Oliver Drake e un soggetto di James Oliver Curwood (autore del romanzo), fu prodotto dallo stesso Drake per la Monogram Pictures e girato nella Big Bear Valley, San Bernardino National Forest, California.\nDistribuzione.\nIl film fu distribuito negli Stati Uniti dal 31 luglio 1949 al cinema dalla Monogram Pictures.\nPromozione.\nLe tagline sono:"}
{"id": "4841651", "revid": "767487", "url": "https://it.wikipedia.org/wiki?curid=4841651", "title": "Il capitano Gary", "text": "Il capitano Gary (\"Deputy Marshal\") \u00e8 un film del 1949 diretto da William Berke.\n\u00c8 un western statunitense con Jon Hall, Frances Langford e Dick Foran. \u00c8 basato sul romanzo del 1947 \"Deputy Marshal\" di Charles Heckelmann.\nProduzione.\nIl film, diretto da William Berke su una sceneggiatura di William Berke e un soggetto di Charles Heckelmann, fu prodotto da William Stephens per la Lippert Pictures e girato nell'Iverson Ranch a Chatsworth, Los Angeles, California, nella prima met\u00e0 di luglio 1949. La fotografia adott\u00f2 la Garutso Balanced Lens, un tipo particolare di lente che creava una sorta di effetto in 3-D.\nDistribuzione.\nIl film fu distribuito con il titolo \"Deputy Marshal\" negli Stati Uniti dal 28 ottobre 1949 al cinema dalla Screen Guild Productions.\nAltre distribuzioni:\nPromozione.\nLe tagline sono:"}
{"id": "4841654", "revid": "287204", "url": "https://it.wikipedia.org/wiki?curid=4841654", "title": "L'esploratore (White)", "text": "L'esploratore (titolo originale in inglese \"Voss\") \u00e8 un romanzo dello scrittore australiano premio Nobel per la letteratura Patrick White, pubblicato nel 1957, in Italia nel 1965 da Einaudi. Narra la storia dell'unione spirituale tra un volitivo avventuriero, spinto dalla propria natura in un'impresa azzardata, con l'unica donna in grado di capire questa sua implacabile necessit\u00e0. L'avventura a cui si riferisce la narrazione \u00e8 liberamente ispirata alla seconda spedizione di Ludwig Leichhardt all'interno del continente australiano, di cui si persero le tracce.\nTrama.\nJohann Ulrich Voss ha abbandonato il proprio paese natale e raggiunto il lato opposto del pianeta, sbarcando in Australia, sostenuto dalla ferrea volont\u00e0 di chi \u00e8 convinto di essere destinato alla grandezza. In quella terra nuova ed ostile ha finalmente trovato un'impresa all'altezza della propria ambizione, l'attraversamento di quel continente che sembra spaventare tutti quelli che ne abitano i margini. Tutti, tranne forse la giovane Laura Trevelyan, nipote del principale finanziatore di quell'azzardata avventura, l'unica persona in grado di comprendere quell'uomo che molti trovano spiacevole e scostante, prestandosi poco e malvolentieri alle inevitabili occasioni mondane offerte dalla placida vita coloniale.\nMalgrado il poco tempo passato insieme, il legame stabilito tra i due si rivela tanto solido da resistere anche alla separazione conseguente alla partenza della spedizione dei temerari verso l'interno del continente, rafforzandosi anzi all'aumentare della distanza. Ecco quindi che alla prima occasione propizia Voss si spinge a chiedere per via epistolare la mano della giovane, che, ricevuta la lettera, risponde in maniera affermativa, ma ponendo al volitivo avventuriero alcune richieste impegnative, nel segno di una maggiore umilt\u00e0. Una sfida notevole per il carattere di quell'uomo inflessibile, che per\u00f2 l'amore sembra avere incrinato, spingendolo ad accogliere anche queste condizioni. Un amore che prende forma nei sogni e nelle lettere destinate a non venire recapitate, visto l'accrescersi delle distanze che si frappongono tra i due, oramai fisicamente invalicabili. Ma quando le difficolt\u00e0 cominciano a colpire duramente gli uomini impegnati in una spietata lotta contro la natura e la fragilit\u00e0 umana, moltiplicando divisioni e perdite, quella promessa reciproca si rivela l'unica vera sicurezza, ed il legame mantiene unite le due anime, anche nelle sofferenze e nella inevitabile sconfitta.\nAnni dopo, l'incontro tra Laura, divenuta direttrice di un istituto educativo per giovani ragazze, e l'unico sopravvissuto alla spedizione, ritrovato fortunosamente dopo anni di vita errabonda in una trib\u00f9 aborigena, offre una visuale della vittoria dell'esploratore, sconfitto dalle avversit\u00e0, ma trasformato in storia e leggenda di un continente.\nAdattamenti.\nL'autore avrebbe desiderato che dall'opera fosse realizzata una trasposizione cinematografica, ma i vari progetti in tale direzione non trovarono mai un compimento soddisfacente, per motivi diversi. In uno degli ultimi tentativi, durante una ricognizione per le riprese, il regista statunitense Joseph Losey contrasse un'infezione virale per cui dovette essere ricoverato in ospedale, spingendo White a confidargli che oramai considerava l'opera segnata dalla malasorte, e che avrebbe preferito non averla mai scritta.\nMaggior successo ebbe il tentativo di trasporre il racconto in un melodramma. L'opera, frutto del lavoro del compositore Richard Meal e dello scrittore David Malouf, ebbe comunque lunga gestazione, e venne portata in scena per la prima volta nel 1986."}
{"id": "4841656", "revid": "46931", "url": "https://it.wikipedia.org/wiki?curid=4841656", "title": "Deputy Marshal", "text": ""}
{"id": "4841660", "revid": "1573940", "url": "https://it.wikipedia.org/wiki?curid=4841660", "title": "Hipposideros diadema", "text": "Hipposideros diadema () \u00e8 un pipistrello della famiglia degli Ipposideridi diffuso nell'Ecozona orientale e australasiana.\nDescrizione.\nDimensioni.\nPipistrello di grandi dimensioni, con la lunghezza della testa e del corpo tra 74 e 98\u00a0mm, la lunghezza dell'avambraccio tra 77 e 88\u00a0mm, la lunghezza della coda tra 39 e 65\u00a0mm, la lunghezza del piede tra 10,8 e 21\u00a0mm, la lunghezza delle orecchie tra 28 e 32\u00a0mm, un'apertura alare fino a 45\u00a0cm e un peso fino a 53\u00a0g.\nAspetto.\nLe parti dorsali sono marroni scure, con la base dei peli chiara e con delle macchie bianche sulle spalle e delle strisce lungo i fianchi all'attaccatura delle ali, mentre le parti ventrali sono bianco-grigiastre. Le orecchie sono grandi, triangolari e con una concavit\u00e0 sul bordo posteriore appena sotto l'estremit\u00e0 appuntita. La foglia nasale presenta una porzione anteriore priva di incavo centrale e con tre fogliette supplementari su ogni lato, un setto nasale non rigonfio e con due alette ben sviluppate intorno alle narici, una porzione intermedia larga con una protuberanza centrale, una porzione posteriore elevata con il margine superiore carnoso e semi-circolare e provvista di un setto centrale ben sviluppato e due laterali poco distinti che la dividono in quattro celle. La coda \u00e8 lunga e si estende leggermente oltre l'ampio uropatagio. Il cariotipo \u00e8 2n=32 FNa=60.\nEcolocazione.\nEmette ultrasuoni ad alto ciclo di lavoro sotto forma di impulsi di media durata a frequenza costante di 64\u201370\u00a0kHz a Giava, 44\u201348\u00a0kHz a Sulawesi e 54\u201359\u00a0kHz in Nuova Guinea.\nBiologia.\nComportamento.\nSi rifugia di giorno nelle zone pi\u00f9 oscure di grotte, miniere, gallerie, edifici abbandonati e cavit\u00e0 degli alberi dove forma colonie numerose, particolarmente vivai, fino a 8.000 tra femmine e loro piccoli. I maschi tendono ad essere solitari o a formare piccoli gruppi. Durante periodi freddi entra in uno stato di torpore, nel quale riduce il suo metabolismo di circa il 30%, sebbene la temperatura corporea rimanga per lo pi\u00f9 costante. Effettua spostamenti fino a 10\u00a0km per procurarsi cibo e pu\u00f2 volare anche durante precipitazioni leggere.\nAlimentazione.\nSi nutre di grossi insetti come coleotteri, falene e anche formiche. Utilizza la tecnica dell'appostamento su di un tronco dell'albero, dove scansiona l'ambiente circostante attraverso gli ultrasuoni alla ricerca delle prede, che dopo essere state catturate in volo, tra la vegetazione o al suolo, vengono divorate nuovamente sul posatoio.\nRiproduzione.\nDanno alla luce un piccolo alla volta l'anno, pi\u00f9 raramente una coppia. Femmine gravide sono state osservate tra gennaio e febbraio, mentre altre che allattavano da giugno ad ottobre.\nDistribuzione e habitat.\nQuesta specie \u00e8 diffusa nell'Ecozona orientale dall'Indocina a Sulawesi e Filippine attraverso le Molucche e la Nuova Guinea fino all'Australia nord-orientale e le Isole Salomone.\nVive nelle foreste pluviali primarie e secondarie, boschi, giardini e piantagioni fino a 1.300 metri di altitudine.\nTassonomia.\nSono state riconosciute 15 sottospecie:\nStato di conservazione.\nLa IUCN Red List, considerato il vasto areale, la popolazione presumibilmente numerosa, la presenza in diverse aree protette e la tolleranza alle modifiche ambientali, classifica \"H.diadema\" come specie a rischio minimo (LC)."}
{"id": "4841661", "revid": "123713902", "url": "https://it.wikipedia.org/wiki?curid=4841661", "title": "Renato Punzo", "text": "Biografia.\nNato a Crotone nel 1896 e di professione ristoratore, \u00e8 stato consigliere nazionale della Camera dei Fasci e delle Corporazioni nella XXX legislatura del Regno d'Italia.\nVita privata.\nConvol\u00f2 a nozze nel 1919 con l'imprenditrice Nerina Madonna (Catanzaro, 1894 - Abano, 1979), proprietaria di un \"caff\u00e8\" a Trieste, dal quale ebbe la figlia Maria (nata a Trieste nel 1930), di professione pittrice e narratrice."}
{"id": "4841664", "revid": "767487", "url": "https://it.wikipedia.org/wiki?curid=4841664", "title": "The Last Bandit", "text": "The Last Bandit \u00e8 un film del 1949 diretto da Joseph Kane.\n\u00c8 un western statunitense ambientato nel Missouri con Bill Elliott, Lorna Gray, Forrest Tucker, Andy Devine e Jack Holt.\nProduzione.\nIl film, diretto da Joseph Kane su una sceneggiatura di Thames Williamson e un soggetto di Luci Ward e Jack Natteford, fu prodotto dallo stesso Kane, come produttore associato, per la Republic Pictures e girato in California, dall'agosto al settembre 1948. Il titolo di lavorazione fu \"The Missourians\". Il brano della colonna sonora \"Love Is Such a Funny Thing\" fu composto da Jack Elliott.\nDistribuzione.\nIl film fu distribuito negli Stati Uniti dal 25 febbraio 1949 al cinema dalla Republic Pictures.\nAltre distribuzioni:\nPromozione.\nLe tagline sono:"}
{"id": "4841670", "revid": "922800", "url": "https://it.wikipedia.org/wiki?curid=4841670", "title": "Abdul Jeleel Ajagun", "text": ""}
{"id": "4841671", "revid": "115748733", "url": "https://it.wikipedia.org/wiki?curid=4841671", "title": "Phantom Corsair", "text": "La Phantom Corsair \u00e8 una \"concept car\" disegnata nel 1938 da Rust Heinz e Maurice Schwartz.\nSviluppo.\nPer lo sviluppo della vettura fu impiegato un \"budget\" di 24.000 $ (equivalenti nel 2014 a 300.000 $). Heinz (erede della famiglia titolare della omonima azienda, celebre per la produzione di salse per cibi) aveva previsto una produzione limitata della \"Corsair\" ad un prezzo per esemplare di $ 12.500. Tuttavia, la sua morte port\u00f2 al blocco della produzione.\nL'unico esemplare realizzato si trova presso il Museo Nazionale dell'Automobile a Reno, in Nevada.\nTecnica.\nLa Corsair ha una scocca realizzata in acciaio e alluminio da cui non sporgono protuberanze di alcun genere. L'apertura delle porte di accesso avviene tramite un comando elettrico posto sul cruscotto. Il telaio in acciaio \u00e8 derivato dalla Cord 810. Di stessa origine \u00e8 il propulsore V8 Lycoming da 190 CV, gestito da un cambio servoassistito (tipo Cotal) a quattro marce, soluzione adottata dalla stessa Cord 810. Di derivazione Cord sono anche il volante e alcuni degli strumenti del cruscotto. Le sospensioni sono indipendenti, mentre gli ammortizzatori sono regolabili.\nGrazie anche alla forma estremamente aerodinamica della carrozzeria, la vettura pu\u00f2 raggiungere una velocit\u00e0 massima di 185 km/h. Gli interni sono stati realizzati in sughero per migliorare il comfort e la sicurezza."}
{"id": "4841673", "revid": "767487", "url": "https://it.wikipedia.org/wiki?curid=4841673", "title": "Feudin' Rhythm", "text": "Feudin' Rhythm \u00e8 un film del 1949 diretto da Edward Bernds.\n\u00c8 una commedia musicale statunitense a sfondo western con Eddy Arnold, Gloria Henry e Kirby Grant.\nProduzione.\nIl film, diretto da Edward Bernds su una sceneggiatura di Barry Shipman, fu prodotto da Colbert Clark per la Columbia Pictures e girato dal 6 al 16 luglio 1949.\nDistribuzione.\nIl film fu distribuito negli Stati Uniti dal 3 novembre 1949 al cinema dalla Columbia Pictures. \u00c8 stato distribuito anche nel Regno Unito con il titolo \"Ace Lucky\"."}
{"id": "4841681", "revid": "92723", "url": "https://it.wikipedia.org/wiki?curid=4841681", "title": "Madre, aiutami", "text": "Madre, aiutami \u00e8 una miniserie televisiva italiana in quattro puntate diretta da Gianni Lepre, in onda dal 24 gennaio al 14 febbraio 2014 su Rai 1, con protagonista Virna Lisi, al suo ultimo lavoro televisivo.\nTrama.\nUna suora italiana con alle spalle trenta anni di missioni in Africa, Madre Germana, torna in Italia dopo aver trascorso un periodo in Congo in una zona relativamente pericolosa lasciandosi dietro cinque sue allieve suore infermiere. Dopo qualche tempo si viene a sapere che il campo \u00e8 stato dato alle fiamme e le suore uccise e sfigurate. Suor Vera, figlia di un ricco industriale, riesce per\u00f2 a salvarsi e a rientrare, nascondendo in s\u00e9 la verit\u00e0 non solo sui fatti accaduti ma anche su Suor Maria, un'altra sua sorella scampata all\u00b4esecuzione e data per dispersa.\nVia via che la storia si snoda vengono alla luce fatti sconcertanti: il campo non \u00e8 stato attaccato da ribelli africani, bens\u00ec da mercenari al soldo delle industrie proprietarie dei giacimenti minerari presenti sul suolo e che pare traffichino segretamente pure in armi; suor Maria, aiutando i ribelli, o meglio i vecchi e i bambini, \u00e8 stata catturata, violentata e ingravidata, il padre della sopravvissuta ha forse a che fare con l\u00b4accaduto e il Vaticano parrebbe essere implicato.\nUna sola cosa \u00e8 certa, gli interessi sono alti, tanto da far muovere i mercenari fino a cercare di eliminare chiunque possa dare fastidio, sia esso un giornalista un po\u00b4 troppo zelante, una madre superiora troppo tenace, un pubblico ministero troppo onesto o una piccola bambina congolese che pare possa avere avuto qualcosa da quella suora scomparsa che potrebbe rovinare i piani di qualche potente.\nPuntate.\nPrima puntata.\nSuor Germana \u00e8 indaffarata nel convento di cui \u00e8 madre superiora, quando riceve una telefonata dal Vescovo che la gela: cinque giovanissime consorelle, che sono state sue allieve, sono rimaste coinvolte in un attacco terroristico alla missione di Walungu, in Africa, e i loro corpi dati alle fiamme. Le notizie che per\u00f2 arrivano sono ancora poche e confuse, non si sa se qualcuna di loro si sia salvata o se siano tutte morte.\nLa madre superiora si precipita dal vescovo, per avere maggiori notizie. L\u00e0 si prende i rimproveri del superiore, per aver permesso alle giovani suore di restare in Africa malgrado la situazione divenisse sempre pi\u00f9 pericolosa e ci fosse dall'alto l'ordine di tornare subito. Suor Germana si sente responsabile per quelle ragazze a cui ha insegnato ad essere delle buone infermiere, per poter rendersi utili nella missione in Congo. Alla superiora spetta il compito di avvisare le famiglie delle sfortunate consorelle. Sia il Vaticano che la magistratura aprono un'inchiesta. Il caso viene affidato al giovane magistrato Lucia Cimeca che segue le indagini con Valenti funzionario del Ministero degli Esteri e membro dei servizi segreti. \nIntanto vengono riportati in Italia i corpi di tre novizie uccise. In Italia torna anche l'unica sopravvissuta al massacro: suor Vera, una ragazza di ottima famiglia che ha seguito la propria vocazione contro il volere di suo padre, il professor Molnar, un potente uomo d'affari sposato con una giovane e avvenente donna, Sofia che lo tradisce per\u00f2 con Luca Redi, suo giovane braccio destro. Tra Luca e suor Vera, al secolo Ginevra, sembra esserci stato qualcosa in passato. Suor Vera \u00e8 sotto shock e incapace di raccontare quanto successo. Una quinta suora, suor Maria, una ragazza di umili origini a cui suor Germana \u00e8 stata sempre particolarmente legata, risulta ancora dispersa in Africa. La giovane suora dispersa ha un fratello, Matteo, che non si d\u00e0 pace ed \u00e8 fortemente determinato a ritrovare sua sorella. Ad aiutare Matteo a cercare la verit\u00e0 c'\u00e8 Oscar Freddi, un giornalista indipendente esperto d'Africa e convinto che il massacro delle giovani missionarie non sia stato causato da conflitti religiosi ma sia legato al traffico d'armi e allo sfruttamento di preziosi giacimenti minerari. Matteo cerca per\u00f2 anche l'aiuto di suor Vera, l'unica che pu\u00f2 sapere cosa \u00e8 accaduto nella missione e che sembra nascondere qualcosa. Suor Vera infatti ha spesso degli incubi, in cui ricorda con precisione quanto accaduto il giorno dell'attacco: a colpire non sono stati i guerriglieri africani, ma una banda armata di bianchi, con un capo che si fa chiamare Dominus. Quegli uomini cercavano suor Maria, che sembra essersi unita alla lotta dei guerriglieri. \nIn convento suor Germana accoglie alcuni profughi del Congo, tra cui un frate, Giovanni, ricoverato in gravi condizioni che parla molto poco e ha portato con s\u00e9 una bambina, Mikila, scampata anche lei al massacro. Germana prende subito a cuore la bambina. Sar\u00e0 proprio la piccola a rivelare a suor Germana che Maria, la suora che manca all'appello, aspetta un bambino."}
{"id": "4841687", "revid": "1432487", "url": "https://it.wikipedia.org/wiki?curid=4841687", "title": "Giuseppe Pugliese (politico)", "text": "Biografia.\nNato a Crotone nel 1947, \u00e8 stato consigliere comunale del Comune di Crotone nelle file del PCI prima, e del PRC poi, dal 1988 al 1997. \u00c8 stato eletto senatore nella XII Legislatura alle elezioni politiche del 1994."}
{"id": "4841689", "revid": "287204", "url": "https://it.wikipedia.org/wiki?curid=4841689", "title": "Rake (serie televisiva)", "text": ""}
{"id": "4841700", "revid": "1573940", "url": "https://it.wikipedia.org/wiki?curid=4841700", "title": "Araneus circe", "text": "Araneus circe () \u00e8 un ragno appartenente alla famiglia Araneidae.\nDistribuzione.\nLa specie \u00e8 stata rinvenuta in diverse localit\u00e0 della regione paleartica.\nTassonomia.\nNon sono stati esaminati esemplari di questa specie dal 2009\nAttualmente, a dicembre 2013, \u00e8 nota una sola sottospecie:"}
{"id": "4841702", "revid": "714796", "url": "https://it.wikipedia.org/wiki?curid=4841702", "title": "Episodi di Liv &amp; Maddie (prima stagione)", "text": ""}
{"id": "4841706", "revid": "1573940", "url": "https://it.wikipedia.org/wiki?curid=4841706", "title": "Hipposideros gigas", "text": "Hipposideros gigas () \u00e8 un pipistrello della famiglia degli Ipposideridi diffuso nell'Africa subsahariana.\nDescrizione.\nDimensioni.\nPipistrello di grandi dimensioni, con la lunghezza totale tra 123 e 175\u00a0mm, la lunghezza dell'avambraccio tra 95 e 124\u00a0mm, la lunghezza della coda tra 25 e 50\u00a0mm, la lunghezza del piede tra 19 e 27\u00a0mm, la lunghezza delle orecchie tra 24 e 36\u00a0mm, un'apertura alare fino a 61,1\u00a0cm e un peso fino a 138\u00a0g. \u00c8 il microchirottero africano pi\u00f9 grande.\nAspetto.\nLa pelliccia \u00e8 corta e leggermente lanosa. Le parti dorsali variano dal marrone al marrone scuro, pi\u00f9 brizzolate sulla nuca e pi\u00f9 chiare sulla testa, le ascelle sono bianche, mentre le parti ventrali sono grigie o marroni chiare. \u00c8 presente una fase completamente arancione. Le orecchie sono relativamente corte, triangolari e con l'estremit\u00e0 appuntita. La foglia nasale presenta una porzione anteriore priva di incavo centrale e con 3-4 fogliette supplementari su ogni lato, un setto nasale non rigonfio, una porzione posteriore elevata e con tre setti verticali poco sviluppati. \u00c8 presente una sacca frontale in entrambi i sessi. Le membrane alari sono marroni. La coda \u00e8 lunga e si estende leggermente oltre l'ampio uropatagio. Il primo premolare superiore \u00e8 piccolo e situato fuori la linea alveolare.\nEcolocazione.\nEmette ultrasuoni ad alto ciclo di lavoro con impulsi a frequenza costante di 51\u201356\u00a0kHz.\nBiologia.\nComportamento.\nSi rifugia in gruppi di 50-400 individui all'interno di grotte o grosse cavit\u00e0 degli alberi, oppure solitariamente nel denso fogliame. Non entra in bernazione ma accumula grasso alla fine della prima stagione delle piogge.\nAlimentazione.\nSi nutre di grossi insetti come coleotteri ed ortotteri.\nRiproduzione.\nDanno alla luce un piccolo alla volta nel mese di ottobre. Gli accoppiamenti avvengono in maggio. La crescita \u00e8 rapida e possono volare gi\u00e0 dopo 30-35 giorni, raggiungere le dimensioni adulte dopo circa due mesi e la maturit\u00e0 sessuale dopo due anni.\nDistribuzione e habitat.\nQuesta specie \u00e8 diffusa nel Senegal meridionale, Gambia, Guinea-Bissau, Guinea meridionale, Liberia, Sierra Leone orientale, Costa d'Avorio, Ghana, Togo, Benin, Nigeria, Rio Muni e Bioko, Camerun, Repubblica Centrafricana, Gabon, Repubblica del Congo, Repubblica Democratica del Congo, Kenya sud-orientale, Tanzania e Angola centro-occidentale.\nVive nelle foreste pluviali, foreste costiere e savane alberate umide.\nStato di conservazione.\nLa IUCN Red List, considerato il vasto areale e la popolazione presumibilmente numerosa, classifica \"H.gigas\" come specie a rischio minimo (LC)."}
{"id": "4841716", "revid": "767487", "url": "https://it.wikipedia.org/wiki?curid=4841716", "title": "Sumiyuki Kotani", "text": "Biografia.\nKotani studiato al Tokyo College of Education e dal 1921 ha praticato judo sotto Kan\u014d Jigor\u014d. \nNel 1932 partecipa alle Olimpiadi di Los Angeles comeatleta delle selezione nipponica nella lotta. Verr\u00e0 sconfitto Terzo turno nella categoria dei pesi medi.\nKotani \u00e8 stato molto attivo nel promuovere judo in tutto il mondo ed \u00e8 stato per molti anni il direttore della divisione internazionale presso il K\u014dd\u014dkan. Fu anche professore alla Universit\u00e0 di Tokai. Nell'aprile 1984 ha ricevuto dal Kodokan il decimo dan. Fu vice presidente della Federazione Judo All Japan. \nMor\u00ec il 19 ottobre 1991."}
{"id": "4841720", "revid": "767487", "url": "https://it.wikipedia.org/wiki?curid=4841720", "title": "Against the Grain (film 1918)", "text": "Against the Grain \u00e8 un cortometraggio muto del 1918 diretto da Henry Edwards. Il regista \u00e8 anche protagonista del film, promosso dal Ministero dell'Informazione, insieme a Chrissie White, una delle attrici pi\u00f9 popolari della Hepworth, che Edwards avrebbe poi sposato nel 1922.\nProduzione.\nIl film fu prodotto dalla Hepworth.\nDistribuzione.\nDistribuito dal MOI (il Ministry of Information, un dipartimento del governo creato per un breve periodo alla fine della prima guerra mondiale), il film - un cortometraggio di 45,72 metri - usc\u00ec nelle sale cinematografiche britanniche nel luglio 1918.\nSi pensa che sia andato distrutto nel 1924 insieme a gran parte degli altri film della Hepworth. Il produttore, in gravissime difficolt\u00e0 finanziarie, pens\u00f2 in questo modo di poter almeno recuperare l'argento dal nitrato delle pellicole."}
{"id": "4841721", "revid": "2196166", "url": "https://it.wikipedia.org/wiki?curid=4841721", "title": "Ponte del Porto di Auckland", "text": "Il ponte del Porto di Auckland \u00e8 un ponte sul porto di Waitemata presso Auckland in Nuova Zelanda.\nOltre 170 000 veicoli attraversano il ponte ogni giorno (2019), tra i quali pi\u00f9 di mille autobus che, da soli, trasportano circa il 38% di tutte le persone che lo attraversano all'ora di punta della mattina."}
{"id": "4841722", "revid": "767487", "url": "https://it.wikipedia.org/wiki?curid=4841722", "title": "Trouble at Melody Mesa", "text": "Trouble at Melody Mesa \u00e8 un film del 1949 diretto da W. Merle Connell.\n\u00c8 un western statunitense a sfondo musicale con Brad King, Cal Shrum e Lorraine Miller.\nProduzione.\nIl film, diretto da W. Merle Connell su una sceneggiatura di Ned Dandy, fu prodotto da Birger E. Williamson per la Three Crown Productions.\nDistribuzione.\nIl film fu distribuito negli Stati Uniti dal 1\u00ba luglio 1949 al cinema dalla Astor Pictures Corporation.\nPromozione.\nLe tagline sono:"}
{"id": "4841731", "revid": "116724993", "url": "https://it.wikipedia.org/wiki?curid=4841731", "title": "Ad Parnassum", "text": "Ad Parnassum \u00e8 un dipinto a olio su tela di Paul Klee realizzato nel 1932. \u00c8 attualmente esposto al Kunstmuseum ad Berna. BERNA\nDescrizione.\nNel 1926, sei anni prima della realizzazione di Ad Parnassum, Klee soggiorna in Italia e rimane profondamente colpito dai mosaici delle basiliche paleocristiane di Ravenna, da allora i suoi dipinti assumono una fisionomia nuova caratterizzata da una tecnica \"neodivisionista\" costituita da pennellate puntiformi poste a formare una fitta e omogenea tessitura cromatica.\nNella tela Ad Parnassum rivive lo splendore dei mosaici bizantini con minuscole pennellate dense di colore che immergono l'immagine in una luce particolare, accesa e viva; segnata da tonalit\u00e0 azzurro-verdi e giallo-arancio che appaiono in continuo movimento: come un raggio di luce che si riflette su uno specchio infranto.\nIl disegno risulta spezzato da linee rette e oblique, che tracciano, in secondo piano, la sagoma di una collina di forma piramidale, affiancata da un sole che sorge di un vivido arancione.\n\"Il soggetto era il mondo, se pure non questo mondo visibile\" scriver\u00e0 Klee nei suoi diari riguardo al dipinto.\nNel quadro Klee vuole trascendere il mondo fenomenico ma a differenza di Vassily Kandinsky (che recede ogni legame con il mondo reale per sfociare in un assoluto astrattismo) non perde ogni contatto con il mondo che ci circonda e rappresenta il paesaggio come un semplice ricordo, frammentato, definito da cromatismi e caratterizzato da una complessiva armonia, simile a quella delle melodie musicali che ben conosceva da abile violinista.\nE ancora, osserva il mondo con gli occhi di un fanciullo, componendo la realt\u00e0 in tante macchie di colore, rappresentando ci\u00f2 che meglio lo aveva impresso (fulgidi colori, il sole di un arancio acceso)"}
{"id": "4841738", "revid": "767487", "url": "https://it.wikipedia.org/wiki?curid=4841738", "title": "Across the Rio Grande (film 1949)", "text": "Across the Rio Grande \u00e8 un film del 1949 diretto da Oliver Drake.\n\u00c8 un western statunitense con Jimmy Wakely, Dub Taylor e Reno Browne.\nProduzione.\nIl film, diretto da Oliver Drake su una sceneggiatura di Ronald Davidson, fu prodotto da Louis Gray per la Monogram Pictures e girato a Santa Clarita e nel Walker Ranch a Newhall, in California, nella seconda met\u00e0 di marzo del 1949. I titoli di lavorazione furono \" Frontier Fear\" e \"Ridin' the Rio Grande\".\nPromozione.\nTra le tagline:\nDistribuzione.\nIl film fu distribuito negli Stati Uniti dal 15 maggio 1949 al cinema dalla Monogram Pictures."}
{"id": "4841741", "revid": "767487", "url": "https://it.wikipedia.org/wiki?curid=4841741", "title": "The Rover (film)", "text": "The Rover \u00e8 un film del 2014 diretto da David Mich\u00f4d, su un soggetto di Mich\u00f4d e Joel Edgerton.\nGli interpreti principali del film sono Guy Pearce, Robert Pattinson e Scoot McNairy.\nTrama.\nIn un futuro prossimo dove il mondo \u00e8 stato devastato dalle guerre, il solitario Eric intraprende un lungo viaggio nel deserto australiano alla ricerca dell'unico bene che possedeva: la sua automobile, rubatagli da una gang di criminali in fuga. L'uomo \u00e8 costretto ad intraprendere il viaggio con il giovane Rey, un membro della gang ferito e abbandonato dopo l'ultimo colpo della banda.\nDieci anni dopo un collasso economico globale che ha causato disordini in tutto il mondo, l'entroterra australiano \u00e8 una terra desolata senza legge dove crimine e povert\u00e0 dilagano e piccole unit\u00e0 militari pattugliano il territorio nel tentativo di mantenere quel poco di legge e ordine rimasto. Dopo una rapina andata male Archie, Caleb ed Henry fuggono lasciando dietro di loro Reynolds, il fratello ferito di Henry. Durante la fuga Archie prende in giro Reynolds e Henry lo attacca, distraendo Caleb che stava guidando e causando un incidente stradale. Non riuscendo a disincastrare il loro pick up per proseguire, i malviventi decidono di abbandonarlo e di rubare l'auto di Eric mentre questi si trova in un desolato e squallido bar l\u00ec di fronte. Eric, accortosi del furto della sua macchina, riesce a liberare il camion e li insegue. Dopo averli raggiunti, Archie si ferma e Eric li affronta. Quando Eric prova ad attaccare Archie, Henry lo colpisce con il calcio di un fucile lasciandolo incosciente ai bordi della strada.\nEric si sveglia e guida il camion fino al villaggio pi\u00f9 vicino chiedendo ai pochi abitanti se hanno visto tre uomini a bordo di un'auto. Va in una tana dell'oppio, dove trova un nano e due acrobati cinesi da un circo itinerante nel retro. Eric segue il nano nel suo camper e, quando questo gli chiede 300 Dollari per acquistarla, non esita a sparargli uccidendolo sul colpo. Dopo un altro colloquio con il proprietario della tana dell'oppio, torna al suo camion e trova Rey ferito che gli chiede come mai sia nel veicolo di suo fratello Henry. Eric gli chiede dove si trovi Henry, ma Reynolds sviene per le ferite.\nDopo aver cercato l'aiuto di un negoziante, Eric porta Reynolds da un medico che esegue un intervento chirurgico su di lui. Il dottore si prende cura dei cani abbandonati, il che sembra interessare Eric. Il giorno successivo Eric vede due veicoli avvicinarsi in lontananza, intuisce che si tratta di una minaccia e prende il fucile del dottore. Gli occupanti dei veicoli si rivelano essere i membri del circo itinerante in cerca di vendetta per l'omicidio del nano. Uccidono il compagno del medico senza preavviso quando esce per indagare. Eric uccide gli acrobati sparandogli dalla finestra, prima di partire con Reynolds in tutta fretta. Eric e Reynolds alloggiano in un motel in una citt\u00e0 quasi abbandonata. Mentre Eric \u00e8 lontano dalla stanza, Rey carica un revolver, quindi vede un veicolo dell'esercito che guida per strada. Si nasconde dietro un letto e sente qualcuno che tenta di entrare nella stanza dall'esterno. Spara attraverso la porta ma quando la apre si accorge di aver ucciso la figlia del proprietario del motel. A questo punto un soldato inizia a sparare da un veicolo blindato, riuscendo a ferire Rey prima di essere ucciso da Eric giunto in soccorso. I due scappano ancora una volta accampandosi in una miniera abbandonata, dove Eric fa notare a Rey che suo fratello l'ha abbandonato a s\u00e9 stesso mentre era morente. All'alba Eric viene svegliato e arrestato da due soldati mentre Rey assiste nascosto poco distante. In una piccola base militare vicino, un ufficiale gli dice che verr\u00e0 trasferito a Sydney. Eric rivela al soldato di avere ucciso la moglie e il suo amante dopo averli trovati insieme dieci anni prima, e di essere arrabbiato perch\u00e9 nessuno \u00e8 venuto a cercarlo, perch\u00e9 la cosa sembrava non interessare a nessuno. Il soldato lo ignora. A questo punto Reynolds irrompe nella base uccidendo i due soldati di guardia e quello che stava interrogando Eric. Dopodich\u00e9 i due scappano ancora.\nArrivati nella cittadina dove si nascondono Henry e la banda, trovano la macchina di Eric fuori da una casa e decidono di entrare. Eric tiene Archie e Caleb sotto tiro, mentre Reynolds si confronta con Henry. Alla fine entrambi si tengono sotto controllo, con Henry che non capisce perch\u00e9 suo fratello vuole ucciderlo e allo stesso tempo Reynolds accusa suo fratello di averlo lasciato a morire. Dopo un crescendo di tensione, un Reynolds emotivamente sconvolto spara colpendo il muro e subito dopo Henry lo colpisce mortalmente al collo. Eric, sentito lo sparo dall'altra stanza, uccide Archie e Caleb prima di entrare nella stanza di Henry e trovare il cadavere di Reynolds. Henry, devastato, gli chiede cosa ha fatto a suo fratello ed Eric risponde \"nulla\". Poi Henry si alza dal letto e cammina incontro ad Eric che gli spara al petto uccidendolo. Dopo aver portato i corpi all'esterno ed averli bruciati, Eric riprende possesso della sua vettura e guida finch\u00e9 ad un certo punto non si ferma sul lato della strada. Viene finalmente svelato che era ossessionato dal trovare l'auto perch\u00e9 nel bagagliaio c'era il cadavere del suo cane. Eric prende il corpo dell'animale, lo trasporta in un punto del deserto e si prepara a seppellirlo.\nProduzione.\nDopo il successo del suo film d'esordio \"Animal Kingdom\", il regista David Mich\u00f4d ha iniziato a lavorare alla sua prossima sceneggiatura, basata su una storia concepita assieme a Joel Edgerton. Il ruolo del protagonista Eric \u00e8 stato scritto appositamente da Mich\u00f4d per Guy Pearce, con cui aveva gi\u00e0 lavorato nel precedente \"Animal Kingdom\".\nCon un budget di 12 milioni di dollari, la pre-produzione del film \u00e8 iniziata nel novembre 2012 a Adelaide, Australia Meridionale, mentre le riprese hanno avuto luogo dal 29 gennaio al 16 marzo 2013, per un totale di sei settimane.\nDistribuzione.\nIl primo teaser trailer \u00e8 stato diffuso il 29 gennaio 2014. I diritti per la distribuzione statunitense del film sono stati acquistati da A24 Films. Il film \u00e8 stato presentato fuori concorso al Festival di Cannes 2014.\nIn Italia, il film \u00e8 stato distribuito nelle sale a partire dal 4 dicembre del 2014."}
{"id": "4841746", "revid": "287204", "url": "https://it.wikipedia.org/wiki?curid=4841746", "title": "I segreti di Londra", "text": "I segreti di Londra \u00e8 un saggio storico scritto da Corrado Augias e pubblicato da Mondadori nel 2003.\nTrama.\nIl libro racconta i luoghi della capitale britannica, come Trafalgar Square, la Torre di Londra e l'East Side, svelando storie e misteri che si nascondono dietro le vie, i monumenti e i parchi londinesi. Racconta di personaggi protagonisti del loro tempo come Anna Bolena, Francis Drake, Karl Marx, i Beatles, Lady Diana e molti altri. Guerre, amori, denaro fanno da sfondo a un viaggio che spazia temporalmente dall'epoca elisabettiana, all'epoca vittoriana, passando per la Seconda guerra mondiale, per arrivare agli anni Sessanta. Questa lettura pu\u00f2 divenire una guida originale e intelligente a una delle capitali pi\u00f9 visitate d'Europa."}
{"id": "4841747", "revid": "400518", "url": "https://it.wikipedia.org/wiki?curid=4841747", "title": "Akhlut", "text": "Nella mitologia inuit Akhlut \u00e8 uno spirito orca che assume la forma di un gigantesco lupo o di un lupo-orca ibrido quando si trova sulla terraferma. \nSi tratta di una bestia pericolosa che si avventura sulla terra per cacciare gli esseri umani e gli altri animali .\nLe sue tracce possono essere identificate perch\u00e9 sono tracce di lupo che provengono e vanno verso il mare, il che indica che la creatura \u00e8 in attesa di prede sotto l'acqua nelle vicinanze. Spesso, i cani che sono stati visti camminare verso o dentro l'oceano sono considerati demoni. Poco si sa di questo spirito, oltre al fatto che si trasforma da orca in lupo quando ha fame, non sono molti i miti che lo citano."}
{"id": "4841748", "revid": "767487", "url": "https://it.wikipedia.org/wiki?curid=4841748", "title": "Apache Chief", "text": "Apache Chief \u00e8 un film del 1949 diretto da Frank McDonald.\n\u00c8 un western statunitense con Alan Curtis, Tom Neal e Russell Hayden.\nProduzione.\nIl film, diretto da Frank McDonald su una sceneggiatura e un soggetto di George D. Green e Leonard S. Picker, fu prodotto da Leonard S. Picker per la Lippert Productions e girato nel ranch di Corriganville a Simi Valley, California, nel Walker Ranch a Newhall, California, da fine luglio all'inizio di agosto 1949. La fotografia adott\u00f2 la Garutso Balanced Lens, un tipo particolare di lente che creava una sorta di effetto in 3-D.\nDistribuzione.\nIl film fu distribuito negli Stati Uniti dal 4 novembre 1949 al cinema dalla Screen Guild Productions. \u00c8 stato distribuito anche in Germania Ovest con il titolo \"Adlerauge, der tapfere Sioux\".\nPromozione.\nLe tagline sono:"}
{"id": "4841749", "revid": "71433", "url": "https://it.wikipedia.org/wiki?curid=4841749", "title": "David Mich\u00f4d", "text": "Biografia.\nMich\u00f4d ha studiato presso la Sydney Grammar School, prima di trasferirsi a Melbourne per studiare arte presso l'Universit\u00e0 di Melbourne. Dopo aver lavorato per il Victorian Department of Education, decide di frequentare la scuola di cinema. Tra il 2003 e il 2006 ha lavorato come editore per la rivista \"Inside Film\".\nInizia la sua carriera da regista nel 2006 realizzando il cortometraggio \"Ezra White, LL.B.\". Nel 2007 dirige un altro cortometraggio, \"Crossbow\", presentato al Festival di Venezia e al Sundance Film Festival. \"Crossbow\" ha vinto diversi premi, tra cui per la miglior sceneggiatura di un cortometraggio assegnato dall'Australian Film Institute. L'anno seguente dirige un cortometraggio dal titolo \"Netherland Dwarf\", presentato al Sundance Film Festival e al Festival di Berlino.\nNel 2008 co-dirige, assieme a Jennifer Peedon, il documentario \"Solo\" (che segue le gesta dell'avventuriero australiano Andrew McAuley, che intraprese una traversata solitaria in kayak dalla Tasmania alla Nuova Zelanda), mentre nel 2009 dirige il documentario \"Inside the Square\" (che segue il dietro le quinte della realizzazione del film \"The Square\" di Nash Edgerton).\nNel 2010 realizza il suo primo lungometraggio, \"Animal Kingdom\", che ottiene un ottimo riscontro della critica e fa incetta di premi in tutto il mondo. Nel 2013 dirige anche un episodio della seconda stagione della serie televisiva targata HBO \"Enlightened\".\nNel 2014 dirige il suo secondo film, intitolato \"The Rover\", con protagonisti Guy Pearce e Robert Pattinson."}
{"id": "4841750", "revid": "287204", "url": "https://it.wikipedia.org/wiki?curid=4841750", "title": "David Michod", "text": ""}
{"id": "4841752", "revid": "729019", "url": "https://it.wikipedia.org/wiki?curid=4841752", "title": "Giacomo Terzi", "text": "Appartenente alla nobile famiglia dei Terzi di Parma, fu giureconsulto e uomo d'armi al servizio del Ducato di Milano.\nBiografia.\nFiglio di Niccol\u00f2 Terzi il Vecchio, fratello di Ottobuono, zio di Niccol\u00f2 de' Terzi, il Guerriero, fu conte di Tizzano Val Parma e di Castelnuovo (oggi Castelnuovo Fogliani). Mor\u00ec nell'ottobre 1409, ucciso sotto le mura di Fiorenzuola d'Arda. Dal figlio Giovan Filippo, che verso il 1430, podest\u00e0 ad Osimo, assunse il nuovo cognome di Guerrieri, discende la famiglia dei Guerrieri di Fermo.\nLaureato \"in utroque iure\" (diritto civile e diritto canonico), fu al servizio della corte dei Visconti come stimato giurisperito. Nell'anno 1400 lo si trova Capitano del popolo a Lodi. L'anno seguente ricopr\u00ec quella stessa carica a Vicenza.\nGiacomo scese spesso in armi accanto al fratello Ottobuono, affiancandolo nelle sue imprese militari. Nel luglio 1402 entrambi erano schierati con Alberico da Barbiano contro i fiorentini. Nel medesimo anno fu investito dei feudi di Colorno, Montecchio Emilia, Brescello, Boretto, Gualtieri, tolti ai da Correggio.\nIl 20 ottobre 1402 presenzi\u00f2, nel duomo di Milano, alla celebrazione dei solenni funerali di Gian Galeazzo Visconti.\nNel luglio 1403, la duchessa Caterina Visconti nomin\u00f2 Giacomo e il fratello Ottobuono de' Terzi commissari ducali di Parma e di Reggio. Agli inizi dell'estate del 1404 Giacomo era nel Bergamasco, schierato con le forze ghibelline contro i guelfi. Nel giugno, alla testa di cinquecento militi, si scontr\u00f2 per quattro giorni con i guelfi di Predore e di Adrara San Martino.\nNel marzo 1405, Giacomo Terzi e il fratello Ottobuono, alleati con Guido Torelli, dovevano difendere il possesso di Parma dalle trame dei Rossi.\nSoffocata la rivolta suscitata dai Rossi, Giacomo, alla testa di 300 cavalieri e di oltre 2700 militi e fanti cittadini, si attest\u00f2 sotto le mura del castello di Porporano che distrusse dopo una giornata di bombardamenti. A Mamiano, schierandovi quattromila armati, mise successivamente in fuga i Rossi che per rappresaglia nella loro ritirata depredarono il territorio del bestiame e d'ogni risorsa. Nei giorni seguenti si impossess\u00f2 anche del castello di Pariano, appartenente ai Bravi, e di quelli di Lesignano, di Tiorre, di Mattaleto e di Alberi, appartenenti ai Rossi.\nNel gennaio del 1406 Giacomo represse, a Pariano, una rivolta istigata contro di lui da Giacomo de' Rossi, vescovo di Verona, e fece impiccare tre dei congiurati presso il castello di Felino.\nDurante la primavera del 1408, trovandosi nel Cremonese, fu informato che Cabrino Fondulo, signore di Cremona, si era alleato contro di lui con Niccol\u00f2 III d'Este. Il Terzi reag\u00ec allora devastando e depredando le terre del Fondulo. Fu assalito in seguito dal Grasso, mercenario al soldo del cremonese, che al comando di una schiera di 500 cavalieri, gli inflisse Giacomo gravi perdite. Nel corso degli scontri Giacomo venne ferito e riusc\u00ec a salvarsi solo con la fuga.\nNel dicembre, dopo averli sottoposti ad assedio, riusc\u00ec a impadronirsi dei castelli rossiani di Corniglio e di Pietramogolana. Nell'aprile del 1409 si impossess\u00f2 anche del castello di Bosco di Corniglio.\nTorn\u00f2 al fianco del fratello Ottobuono allorch\u00e9 scese in campo la lega organizzata dagli Estensi contro i Terzi, signori di Parma e Reggio. E sempre accanto a Ottobuono era il 27 maggio del 1409, il luned\u00ec di Pasqua, quando questi fu ucciso a tradimento da Muzio Attendolo Sforza. Sfuggito alla cattura, Giacomo si rifugi\u00f2 a Parma attivandone le difese portando in salvo Niccol\u00f2 Carlo, figlio di Ottobuono, convoc\u00f2 le rappresentanze cittadine nel palazzo vescovile. Qui Giacomo Terzi fece dichiarare Niccol\u00f2 Carlo, nato nel dicembre 1406, signore di Parma e di Reggio, poi lo fece rifugiare per sicurezza nel castello di Guardasone, assieme alla madre Francesca da Fogliano, e si proclam\u00f2 suo tutore. La signoria del piccolo Niccol\u00f2 Carlo Terzi non dur\u00f2 che venti giorni.\nNel mese di giugno Giacomo fece espellere tutti i partigiani dei Rossi e, temendo di perdere la bastia di Tiorre, invi\u00f2 un manipolo di guastatori allo scopo di raderla al suolo; tuttavia, il giorno seguente i Rossi approfittarono delle parziali distruzioni per riprenderne possesso e fortificarla. Sempre in quel mese, furono suoi ospiti a Parma i nobili veneziani Francesco Contarini e Francesco Foscari, il futuro Doge.\nNel luglio invi\u00f2 a Guardasone Giovanni Malvicino con 300 cavalieri, ma Niccol\u00f2 d'Este lo intercett\u00f2 a Traversetolo e dopo un aspro scontro lo sconfisse. Nello stesso giorno Giacomo mand\u00f2 a Pariano 100 lancieri per aggredire la retroguardia nemica, accampatasi a Panocchia. Invi\u00f2 inoltre a Montecchio 600 lancieri sotto il comando di Carlo da Fogliano e Giovanni Terzi, che condusse con s\u00e9 anche il nipote Niccol\u00f2 Carlo, di appena due anni e mezzo; non appena saputo della disfatta del Malvicino, le truppe rientrarono frettolosamente a Parma.\nIl castello di Guardasone fu assediato dagli abitanti di Cazzola, Sivizzano e Rivalta, ma il castellano Pietro del Borgo reag\u00ec con una sortita sbaragliando le forze rossiane.\nGiacomo fu poi costretto a rifugiarsi nel castello di Porta Nuova di Parma, ma, temendo di non essere in grado di difendersi, scapp\u00f2 nel maniero di Guardasone. Tuttavia, nel settembre Uguccione dei Contrari attacc\u00f2 a colpi di bombarde il castello, costringendo infine alla resa gli occupanti, che aveva inutilmente richiesto l'aiuto della Repubblica di Venezia alla quale aveva offerto Guardasone, Casalmaggiore, Brescello e Colorno.\nDi mano in mano caddero quasi tutti i manieri appartenenti ai Terzi, tra cui la rocca di Borgo San Donnino, espugnata da Orlando Pallavicino, i castelli di Tizzano e Ballone, conquistati dai Fieschi, e la rocca di Belvedere, consegnatasi al marchese di Ferrara.\nNell'ottobre, saputo della cattura del fratello Giovanni, fatta da Alberto Scotti a Castell'Arquato, Giacomo abbandon\u00f2 il castello di Castelguelfo, ove era riuscito a rifugiarsi, per recarsi a Borgo San Donnino; qui riusc\u00ec a rientrare in possesso della rocca, quindi prosegu\u00ec per il suo maniero di Fiorenzuola, ma fu intercettato dalle truppe nemiche catturato. Alberto Scotti condusse Giacomo sotto le mura della citt\u00e0 allo scopo di costringere il castellano alla resa, ma quest'ultimo si oppose; il popolo, furente, reag\u00ec ferocemente uccidendo Giacomo."}
{"id": "4841754", "revid": "298229", "url": "https://it.wikipedia.org/wiki?curid=4841754", "title": "New Year's Revolution 2005", "text": "New Year's Revolution 2005 \u00e8 stata la prima edizione dell'evento in pay-per-view New Year's Revolution, prodotto dalla World Wrestling Entertainment. L'evento, esclusivo del roster di \"Raw\", si \u00e8 svolto il 9 gennaio 2005 al Coliseo de Puerto Rico di San Juan.\nIl \"main event\", fu l'Elimination Chamber match per il vacante World Heavyweight Championship tra Triple H, Randy Orton, Batista, Edge, Chris Jericho e Chris Benoit, vinto da Triple H dopo aver eliminato per ultimo Orton. Gli altri due match predominanti della \"card\" furono Kane contro Snitsky, e Muhammad Hassan contro Jerry Lawler.\nStoryline.\nLa rivalit\u00e0 principale dell'evento fu quella per il vacante World Heavyweight Championship tra Triple H, Edge, Chris Benoit, Chris Jericho, Batista e Randy Orton. Nella puntata di \"Raw\" del 13 dicembre, il general manager Eric Bischoff annuncio un Elimination Chamber match tra Triple H, Chris Benoit, Chris Jericho, Randy Orton, Edge e Batista per New Year's Revolution. Nella puntata di \"Raw\" del 27 dicembre, tutti e sei i partecipanti lottarono in un Beat the Clock Challenge per determinare l'ultimo entrante nell'Elimination Chamber match. Tutti i partecipanti vinsero i loro match, ma Batista vinse il suo match in tre minuti e due secondi. Di conseguenza, Batista ottenne il diritto di entrare per ultimo nell'Elimination Chamber match. La sera stessa, Bischoff nomin\u00f2 Shawn Michaels come arbitro speciale dell'Elimination Chamber match. Nella puntata successiva di \"Raw\", i sei partecipanti si affrontarono l'uno contro l'altro in tre match. Nel primo match, Batista sconfisse Chris Benoit dopo l'esecuzione della \"Batista Bomb\". Nel match successivo, Edge sconfisse Chris Jericho, e nel terzo match, Randy Orton sconfisse Triple H dopo averlo colpito con l\"'RKO\".\nL'altra rivalit\u00e0 predominante fu quella tra Kane e Snitsky. Nella puntata di \"Raw\" del 13 settembre, durante il No Holds Barred match tra Kane e Snitsky, quest'ultimo spinse accidentalmente Kane contro Lita (moglie di Kane nella \"storyline\"), la quale fu incinta e l'impatto sub\u00ecto le cost\u00f2 la perdita del bambino. Nella puntata di \"Raw\" del 4 ottobre, nonostante Snitsky dichiar\u00f2 che l'incidente non avvenne per colpa sua, Kane lo attacc\u00f2 facendo scattare una brutale rissa, la quale port\u00f2 al Weapon of Choice match tra i due per Taboo Tuesday. A Taboo Tuesday, i fan scelsero uno Steel Chain match in cui, poi, Snitsky sconfisse Kane. Nelle settimane successive, Snitsky continu\u00f2 a prendere in giro Kane e Lita per la perdita del loro bambino. Nella puntata di \"Raw\" del 27 dicembre, il general manager Eric Bischoff annunci\u00f2 un match tra Kane e Snitsky per New Year's Revolution.\nLa terza rivalit\u00e0 principale fu quella per il Women's Championship tra la campionessa Lita e la sfidante Trish Stratus. Nella puntata di \"Raw\" del 25 ottobre, la Stratus incontr\u00f2 Lita nel backstage e le disse che aveva preso peso a causa della gravidanza, ci\u00f2 port\u00f2 Lita ad attaccare la Stratus. Quella stessa sera, fu annunciato un match tra le due per le Survivor Series, che si concluse con la vittoria della Stratus per squalifica dopo essere stata colpita con una sedia da Lita. Nella puntata di \"Raw\" del 22 novembre, Trish Stratus sconfisse Lita e Molly Holly in un triple threat match mantenendo il titolo. Dopo il match, Lita attacc\u00f2 la Stratus facendole sanguinare il naso. Nella puntata di \"Raw\" del 6 dicembre, Lita sconfisse la Stratus nel \"main event\" conquistando il Women's Championship dopo l'esecuzione del \"moonsault\". Nella puntata di \"Raw\" del 3 gennaio, fu annunciato un match valevole per il titolo femminile tra Lita e la Stratus per New Year's Revolution.\nQualificazioni all'Elimination Chamber match.\nLe qualificazioni all'Elimination chamber match si sono svolte durante la puntata di \"Raw\" del 27 dicembre 2004.\nEvento.\nPrima della messa in onda dell'evento, The Hurricane e Rosey sconfissero La R\u00e9sistance (Rob\u00e9rt Conway e Sylvain Grenier) in un dark match.\nMatch preliminari.\nIl primo match ad andare in onda fu quello valevole per il World Tag Team Championship tra la coppia campione formata da Eugene e William Regal contro la coppia sfidante formata da Christian e Tyson Tomko. Eugene esegu\u00ec un dropkick su Tomko per poi schienarlo e mantenere il titolo.\nIl match seguente fu quello per il Women's Championship tra la campionessa Lita e la sfidante Trish Stratus. Lita soffr\u00ec di un legittimo infortunio dopo aver eseguito un Lou Thesz press errato atterrando in malo modo con la gamba sinistra. La Stratus colp\u00ec poco dopo Lita con il \"Chick Kick\" e successivamente la schien\u00f2 per vincere il titolo.\nIl terzo match fu quello per l'Intercontinental Championship tra il campione Shelton Benjamin e lo sfidante Maven. Dopo aver deriso i fan parlando anche in spagnolo fuori dal ring, Maven fu schienato da Benjamin con un \"roll-up\" che gli permise di mantenere il titolo. Subito dopo il match, Maven chiese una rivincita contro Benjamin. Quest'ultimo esegu\u00ec il \"T-Bone Suplex\" su Maven e lo schien\u00f2 dopo pochissimi secondi per mantenere il titolo.\nIl match successivo fu quello tra Muhammad Hassan (accompagnato da Daivari) e Jerry Lawler (accompagnato da Jim Ross). Lawler tent\u00f2 di schienare Muhammad Hassan ma Daivari mise il piede di Hassan sulla corda pi\u00f9 bassa interrompendo lo schienamento. Hassan esegu\u00ec la \"Reverse STO\" su Lawler, che gli permise di ottenere lo schienamento vincente.\nIl sesto match fu la sfida tra Kane e Snitsky. Kane esegu\u00ec il \"Tombstone Piledriver\" su Snitsky per poi schienarlo e ottenere la vittoria.\nMatch principali.\nIl \"main event\" fu l'Elimination Chamber match per il vacante World Heavyweight Championship tra Triple H, Edge, Chris Benoit, Chris Jericho, Batista e Randy Orton con Shawn Michaels nel ruolo di arbitro speciale. Benoit e Jericho iniziarono il match. Triple H entr\u00f2 per terzo e Edge entr\u00f2 dopo Triple H. Benoit tent\u00f2 di eseguire la \"Crippler Crossface\" su Edge, il quale riusc\u00ec a contrattaccarla. Triple H esegu\u00ec il \"Pedigree\" su Jericho prima che Orton potesse entrare come quinto. Orton gett\u00f2 Triple H e Edge contro le catene della struttura per poi eseguire l\"'RKO\" su Jericho. Benoit applic\u00f2 la Crippler Crossface su Orton, salvo poi lasciare la presa per sottomettere Triple H nella \"Sharpshooter\". Mentre Benoit aveva rinchiuso Triple H nella Sharpshooter, Orton lo colp\u00ec con l'RKO. In seguito, Edge tent\u00f2 di eseguire la \"Spear\" su Orton, ma quest'ultimo schiv\u00f2 la manovra e Edge fin\u00ec con il colpire Shawn Michaels. Ci\u00f2 port\u00f2 Michaels a colpire Edge con la \"Sweet Chin Music\" premettendo a Jericho di eseguire il Lionsault su Edge per poi eliminarlo. Successivamente, Benoit esegu\u00ec tre german suplex consecutivi su Triple H e sal\u00ec sulla cima di una delle celle per eseguire su quest'ultimo il diving headbutt. Mentre Benoit e Jericho stavano contemporaneamente applicando la Crippler Crossface e la \"Walls of Jericho\" su Triple H, Batista entr\u00f2 per sesto e colp\u00ec sia Benoit che Jericho per liberare Triple H dalle prese di sottomissione. Batista esegu\u00ec una \"Spinebuster\" su Orton per poi lanciare Jericho addosso ad un cameraman, posizionato sulle grate esterne al ring, con una gorilla press slam. Poco tempo dopo, Batista esegu\u00ec una Spinesbuster nei confronti di Jericho sopra a Benoit ed elimin\u00f2 quest'ultimo. Batista elimin\u00f2 poi anche Jericho dopo l'esecuzione della \"Batista Bomb\". Pi\u00f9 avanti, Triple H contrattacc\u00f2 l'RKO' di Orton lanciando quest'ultimo verso Batista, il quale tent\u00f2 di eseguire la Batista Bomb, ma Orton colp\u00ec Batista con un colpo basso per poi eseguire su di lui l'RKO. Orton schien\u00f2 poi Batista e lo elimin\u00f2 dal match, azione che Triple H osserv\u00f2 a tutti gli effetti e che pertanto avrebbe potuto fermare lo stesso schienamento ai danni del compagno di \"stable\", ma alla fine scelse d'ignorarlo. Nel finale, mentre Ric Flair stava distraendo Michaels, Batista colp\u00ec Orton con una clothesline permettendo a Triple H di eseguire il Pedigree su Orton per eliminarlo e conquistare il titolo.\nConseguenze.\nLa notte successiva a \"Raw\", durante i festeggiamenti dell'Evolution fece capolino Randy Orton, il quale rivel\u00f2 a Batista della voluta scorrettezza di Triple H in quanto sul finale dell\"'Elimination Chamber match\" non era intervenuto a salvarlo dallo schienamento dello stesso Orton, pur avendone avuta l'opportunit\u00e0; Batista non prese per niente bene tale comportamento di Triple H ed, onde evitare una situazione critica all'interno dell'Evolution, intervenne il general manager Eric Bischoff, il quale propose un match fra Bastista e Randy Orton per decretare il primo sfidante al World Heavyweight Championship contro Triple H a Royal Rumble. Orton sconfisse Batista ed ottenne cos\u00ec la \"title shot\". Al successivo \"pay-per-view\", Triple H sconfisse Orton e mantenne il titolo, mentre Batista vinse il Royal Rumble match. A WrestleMania 21, Batista sconfisse Triple H per vincere il titolo.\nLa rivalit\u00e0 tra Kane e Snitsky continu\u00f2 nella puntata di \"Raw\" del 17 gennaio in un No Holds Barred match che si concluse senza un vincitore. Nella puntata di \"Raw\" del 31 gennaio, Kane sconfisse Snitsky in uno Steel Cage match concludendo cos\u00ec la rivalit\u00e0.\nDopo New Year's Revolution, Edge inizi\u00f2 una rivalit\u00e0 con Shawn Michaels dopo essersi sentito insoddisfatto per l'arbitraggio di Michaels nell'Elimination Chamber match e lo sconfisse alla Royal Rumble."}
{"id": "4841755", "revid": "767487", "url": "https://it.wikipedia.org/wiki?curid=4841755", "title": "La frusta nera", "text": "La frusta nera (\"Outlaw Country\") \u00e8 un film del 1949 diretto da Ray Taylor.\n\u00c8 un western statunitense con Lash La Rue, Al St. John e Dan White.\nProduzione.\nIl film, diretto da Ray Taylor su una sceneggiatura e un soggetto di Ron Ormond e Ira Webb, fu prodotto da Ron Ormond per la Western Adventures Productions e girato da fine luglio all'inizio di agosto 1948. Il titolo di lavorazione fu \"Frontier Phantom\".\nDistribuzione.\nIl film fu distribuito con il titolo \"Outlaw Country\" negli Stati Uniti dal 7 gennaio 1949 al cinema dalla Screen Guild Productions.\nAltre distribuzioni:\nPromozione.\nLe tagline sono:"}
{"id": "4841756", "revid": "283141", "url": "https://it.wikipedia.org/wiki?curid=4841756", "title": "Filetto (liuteria)", "text": "Il filetto (o filettatura) \u00e8 un inserto in legno comunemente presente nella tavola armonica e nel fondo di alcuni strumenti ad arco, come quelli della famiglia del violino. Il filetto \u00e8 costituito tipicamente da tre striscioline di legno (usualmente quella mediana di pioppo e le due esterne di pero tinto di colore scuro) inserite in un solco precedentemente scavato lungo la tavola o il fondo. La funzione del filetto non \u00e8 solo ornamentale, ma ha anche lo scopo strutturale di mantenere coese fra loro le fibre del legno, particolarmente nei punti in cui il filetto \u00e8 ortogonale alle stesse, prevenendo la formazione di crepe. Il filetto non influenza in genere l'acustica dello strumento, in quanto \u00e8 incassato all'altezza delle controfasce.\nIl primo esempio noto di filettatura \u00e8 quella di un violino di Andrea Amati del 1564, ora conservato presso l'Ashmolean Museum. Alcuni liutai, come Maggini, usavano spesso la doppia filettatura, con due diversi filetti distanziati l'uno dall'altro. Oltre che sul piano e sul fondo armonico, negli strumenti antichi e barocchi spesso anche la tastiera e la cordiera erano filettate, in quanto all'epoca erano comunemente realizzate in acero, che poteva essere filettato, decorato o rivestito d'ebano. Negli strumenti pi\u00f9 riccamente decorati, specie quelli a pizzico tastati, possono essere presenti delle filettature in abalone o madreperla. Negli strumenti di liuteria povera o di fabbricazione industriale la filettatura pu\u00f2 essere soltanto disegnata con la vernice, o nei moderni strumenti economici pu\u00f2 essere realizzata in plastica.\nRealizzazione.\nI filetti vengono preparati trafilando dei nastri di legno; nel caso di Stradivari, lo spessore tipico era di 0,6 mm per il pioppo e 0,3 mm per il pero, per uno spessore totale di circa 1,2 mm, uguale per violini, viole e violoncelli. I tre nastri vengono incollati fra loro, a volte gi\u00e0 piegati preventivamente al momento dell'incollaggio tramite delle forme. Negli strumenti antichi l'incollaggio preventivo dei tre filetti prima dell'incasso \u00e8 testimoniato dal fatto che quest'ultimo, anche quando il solco nella tavola \u00e8 imperfetto, \u00e8 sempre preciso e non ne segue le irregolarit\u00e0.\nIl solco per il filetto viene in genere scavato quando la cassa armonica \u00e8 stata gi\u00e0 chiusa, ma prima di portare il piano allo spessore finale, servendosi tipicamente di uno strumento con lama munita di una guida di profondit\u00e0. Prima della tracciatura, l'abete del piano pu\u00f2 essere trattato lungo il bordo con colla, levigata dopo l'essiccamento per renderlo assolutamente liscio e regolare, allo scopo di indurire la grana pi\u00f9 tenera dell'abete ed evitare che il legno ceda leggermente durante la tracciatura, prevenendo irregolarit\u00e0 che a contatto con la guida dello strumento di taglio potrebbero influenzare la tracciatura del solco del filetto. Tale pratica era adottata da Stradivari e viene talvolta ripetuta anche per il fondo, bench\u00e9 meno necessaria per via della maggiore compattezza dell'acero rispetto all'abete. Tipicamente si esegue una prima incisione leggera di tracciatura, a 4 mm circa dal bordo per il margine esterno del filetto e ad ulteriori 1,2 mm per il margine interno. A questo punto, prima del taglio vero e proprio, si pu\u00f2 prima procedere tagliando con il coltello le vene scure del legno lungo la tracciatura (le vene della crescita invernale, pi\u00f9 dure e compatte rispetto a quelle chiare) per evitare che l'incontro della lama con il legno pi\u00f9 duro possa rendere irregolare il taglio. Quindi avviene lo scavo vero e proprio del solco, profondo circa 2,5 mm. Tale scavo pu\u00f2 essere arrestato a una certa distanza dalle punte dello strumento, circa un centimetro, per finire la parte terminale a mano libera. Stradivari era solito discostarsi dalla tracciatura nella filettatura delle punte, con una leggera piega rivolta verso le C, elemento caratteristico della sua produzione. Una volta tagliati i bordi, il solco viene svuotato a mano con un piccolo scalpello. Il filetto viene dunque tagliato a misura e inserito nel solco e, se l'operazione \u00e8 stata eseguita con opportuna cura, esso deve entrare con precisione e senza richiedere eccessiva pressione. Solitamente viene effettuato un primo inserimento di prova e l'incollaggio avviene dopo aver controllato e rifinito i dettagli. Nelle punte i filetti devono essere tagliati ad angolo, in maniera da incontrarsi con precisione. In alcuni strumenti, come alcuni dell'ultimo periodo di Stradivari, il termine estremo della filettatura nelle punte poteva non essere riempito interamente dal filetto, ma da stucco composto da colla e limatura di ebano.\nDopo l'incollaggio, la filettatura viene sgusciata con la sgorbia, seguendo in genere una tracciatura eseguita ad una certa distanza dal bordo. La sgusciatura ha una larghezza variabile, in Stradivari \u00e8 di circa un centimetro per un millimetro di profondit\u00e0, che scende fino a circa 6 mm per 0,6 mm di profondit\u00e0 nella regione delle C, dove la bombatura cui deve raccordarsi \u00e8 pi\u00f9 accentuata. Dopo la sgusciatura, il bordo formatosi viene smussato e raccordato alla curva della bombatura, portando gli spessori al valore definitivo. Nel piano armonico tale operazione interessa ovviamente anche la parte inferiore delle \"\u0192\u0192\"."}
{"id": "4841757", "revid": "765341", "url": "https://it.wikipedia.org/wiki?curid=4841757", "title": "Pepe Reyes Cup", "text": "La Pepe Reyes Cup \u00e8 la supercoppa nazionale di Gibilterra e terza competizione calcistica per importanza nel paese dopo il campionato e la coppa nazionale. Posta sotto l'egida della Federazione calcistica di Gibilterra, vi partecipano il vincitore della coppa nazionale contro il vincitore del campionato.\nLa coppa \u00e8 dedicata a Pepe Reyes, presidente della Gibraltar Football Association negli anni novanta."}
{"id": "4841765", "revid": "736965", "url": "https://it.wikipedia.org/wiki?curid=4841765", "title": "The Winds of Winter", "text": "The Winds of Winter (lett. \"I venti dell'inverno\") sar\u00e0 il sesto romanzo della serie fantasy epica delle \"Cronache del ghiaccio e del fuoco\" dello scrittore statunitense George R. R. Martin. Il romanzo \u00e8 in corso d'opera e la sua data di pubblicazione non \u00e8 stata ancora resa nota.\nTrama.\nIl romanzo precedente, \"Una danza con i draghi\", ha coperto meno storia di quanto Martin intendesse fare, omettendo in questo modo almeno una grande battaglia e lasciando le storie di parecchi personaggi incomplete. Martin intende completarle nelle prime pagine di \"The Winds of Winter\". L'autore ha spiegato: \"Ho intenzione di iniziare il racconto con le due grandi battaglie di cui avevo messo le basi in \"Una danza con i draghi\", la battaglia del Nord e quella a Meereen - la battaglia della Baia degli Schiavisti. E poi continuare da quel punto.\" Inoltre in un'intervista con Entertainment Weekly ha aggiunto che ci saranno pi\u00f9 morti, pi\u00f9 tradimenti e anche pi\u00f9 matrimoni. Ha accennato anche al fatto che Tyrion e Daenerys s'incontreranno in qualche modo, precisando per\u00f2 che i due personaggi resteranno lontani per maggior parte della storia.\nUn capitolo di Victarion avr\u00e0 luogo immediatamente dopo la fine del romanzo precedente, alla vigilia dell'attacco a sorpresa sulle citt\u00e0 della Baia degli Schiavisti. Un capitolo di Arianne, che \u00e8 stato pubblicato sul sito web di Martin, vede lei stessa intenzionata a vedere il ragazzo che chiama se stesso Aegon al Posatoio del Grifone.\nMartin ha detto nel marzo 2012 che gli ultimi due romanzi porteranno i lettori molto pi\u00f9 a nord rispetto ai libri precedenti, e che gli Estranei faranno la loro comparsa. L'autore nel sesto volume non intende separare le storie dei personaggi geograficamente, come accadde con il quarto e il quinto romanzo.\nNel 2016 Martin ha annunciato che in \"The Winds of Winter\" ci sar\u00e0 un colpo di scena che coinvolger\u00e0 due personaggi, uno dei quali \u00e8 morto nella serie TV ma vivo nei libri.\nPersonaggi POV.\nGeorge R. R. Martin ha confermato che i seguenti personaggi saranno i POV (narratori) in \"The Winds of Winter\":\nMartin ha inoltre annunciato che in \"The Winds of Winter\" non saranno introdotti nuovi POV. Ha anche specificato che nel prologo del libro comparir\u00e0 il personaggio di Jeyne Westerling, ma non sar\u00e0 il narratore. Martin ha annunciato il ritorno di Bran Stark senza specificare se sar\u00e0 un narratore, e di Melisandre che non \u00e8 chiaro se vedremo come POV nel sesto o/e nel settimo libro.\nStoria editoriale.\n\"The Winds of Winter\" doveva essere, agli albori della serie, l'ultimo romanzo delle \"Cronache del ghiaccio e del fuoco\", che inizialmente era concepita come una trilogia. Dopo che la serie inizi\u00f2 ad espandersi, Martin concluse che l'ultimo libro sarebbe stato seguito da un romanzo finale che avrebbe avuto il nome di \"A Dream of Spring\" (lett. \"Un Sogno di Primavera\").\nNel giugno 2010, Martin aveva concluso quattro capitoli di \"The Winds of Winter\" dai punti di vista di Sansa Stark, Arya Stark, e Arianne Martell. A luglio 2010 aggiunse al romanzo in questione un capitolo di Aeron Greyjoy che aveva rimosso in precedenza da \"Una danza con i draghi\", raggiungendo circa 100 pagine ultimate di manoscritto. In seguito alla pubblicazione di \"Una danza con i draghi\", Martin annunci\u00f2 che sarebbe ritornato a scrivere nei primi giorni del 2012, dopo aver completato i tour e le convention negli Stati Uniti e nel resto del mondo. Nel dicembre 2011 Martin ha postato sul suo sito internet un capitolo dal punto di vista di Theon Greyjoy. Nel primo quadrimestre del 2012 Martin lesse nuovi capitoli di \"The Winds of Winter\" ad eventi pubblici e, inoltre, pubblic\u00f2 sul suo blog nel gennaio 2013 un altro capitolo, questa volta dal punto di vista di Arianne Martell.\nMartin ritiene che gli ultimi due volumi saranno composti da pi\u00f9 di 1500 pagine di manoscritto ciascuno. A marzo 2012 erano state scritte 400 pagine del sesto romanzo, anche se Martin riteneva davvero ultimate solo le prime 200. Spera anche di finire di scrivere il romanzo molto pi\u00f9 velocemente di quanto non fece con il quinto, che gli caus\u00f2 molti problemi durante il processo di scrittura. Nel passato lo scrittore statunitense tendeva a fornire date troppo ottimistiche per la pubblicazione dei romanzi, come accadde con \"Una danza con i draghi\", che doveva uscire un anno dopo il romanzo precedente, ritardando per\u00f2 di ben cinque anni. Quindi per quanto riguarda il sesto libro della serie preferisce non esprimere previsioni affrettate rispondendo ai fan semplicemente che il libro \"will be done when it's done\", cio\u00e8 che sar\u00e0 pubblicato quando verr\u00e0 completato.\nNel gennaio 2014 l'editore di Martin, Jane Johnson, dichiar\u00f2 su Twitter che \"The Winds of Winter\" sicuramente non sarebbe stato pubblicato prima del 2015.\nNel gennaio 2015, sempre la Johnson, nel presentare un'antologia di racconti di Martin, \"A Knight of the Seven Kingdoms\", dichiar\u00f2: \"Non ho informazioni sulla consegna probabile. Sono libri sempre pi\u00f9 complessi e richiedono una immensa concentrazione per essere scritti. I fan dovrebbero comprendere che la lunghezza di questi mostri \u00e8 equivalente a due o tre romanzi di altri scrittori.\".\nNel marzo 2015 Martin nel suo blog ha annunciato che non avrebbe partecipato al World Fantasy Convention di Saratoga e al Comic Con di San Diego per concentrarsi sulla scrittura del sesto libro. Ha aggiunto che nel caso avesse dovuto consegnare il manoscritto prima di queste convention, si sarebbe riservato il diritto di cambiare idea sulla sua partecipazione.\nSuccessivamente l'autore ha rilasciato una lettera, prima della messa in onda della sesta stagione della serie televisiva \"Il Trono di Spade\", dove ha esternato le sue scuse nei confronti dei suoi lettori per non essere riuscito a terminare il romanzo prima dell'uscita di quest'ultima.\nNel mese di aprile 2018, Martin ha annunciato lo slittamento dell'uscita del romanzo al 2019 rivelando che al suo posto sar\u00e0 pubblicato \"Fuoco e sangue\".\nNel 2019 Martin ha scherzato dicendo che se \"The Winds of Winter\" non sar\u00e0 pronto entro luglio 2020, i fan avranno il permesso di chiuderlo in una casa isolata in Nuova Zelanda fino a quando non avr\u00e0 terminato il manoscritto.\nNel mese di marzo 2020 Martin ha dichiarato che per causa della pandemia di COVID-19, star\u00e0 in quarantena e si porter\u00e0 avanti a scrivere \"The Winds of Winter.\" Nel mese di aprile 2020 ha dichiarato che sta continuando ancora a scrivere \"The Winds of Winter\".\nIl 23 giugno 2020, Martin fornisce nuovi dettagli sul sesto libro. Assicura i fan che il libro va avanti e che nel giro di due settimane ha scritto tre capitoli e che i P.O.V. pi\u00f9 recenti che ha utilizzato sono quelli di Cersei, Asha, Tyrion, ser Barristan e Areo e aggiunge che stava cominciando un nuovo capitolo dal punto di vista di Arya.\nIl 20 luglio 2020 l'autore pubblica un post sul suo \"Not a Blog\" dove afferma di aver completato altri tre capitoli nella settimana precedente."}
{"id": "4841768", "revid": "817132", "url": "https://it.wikipedia.org/wiki?curid=4841768", "title": "Supercoppa di Gibilterra", "text": ""}
{"id": "4841769", "revid": "843466", "url": "https://it.wikipedia.org/wiki?curid=4841769", "title": "Storia di Siracusa nel periodo fascista", "text": ""}
{"id": "4841771", "revid": "115551878", "url": "https://it.wikipedia.org/wiki?curid=4841771", "title": "Giuseppe Pugliese", "text": ""}
{"id": "4841773", "revid": "640277", "url": "https://it.wikipedia.org/wiki?curid=4841773", "title": "Pioneer E", "text": "La Pioneer E \u00e8 stata una sonda spaziale della NASA lanciata il 27 agosto del 1969 mediante un razzo Delta dal poligono spaziale di Capo Canaveral e che and\u00f2 distrutta durante il lancio, a seguito dell'esplosione del razzo di lancio decisa per motivi di sicurezza.\nStoria.\nPioneer E era la quinta di una serie di sonde spaziali ( Pioneer 6, Pioneer 7, Pioneer 8 e Pioneer 9) progettate per realizzare il primo studio dettagliato del vento solare, del campo magnetico interplanetario ed i raggi cosmici, procurando dati sulle tempeste solari.\nDurante il lancio si ebbe un guasto al sistema idraulico di controllo del razzo di lancio e una deviazione della traiettoria rispetto a quella stabilita. Por motivi di sicurezza venne inviato un segnale, dalla base di controllo della missione, che innesc\u00f2 lo scoppio del razzo e del suo satellite artificiale."}
{"id": "4841775", "revid": "446353", "url": "https://it.wikipedia.org/wiki?curid=4841775", "title": "Battaglia di Gargaresh", "text": "La battaglia di Garagaresh venne combattuta il 20 gennaio 1912 nell'ambito della guerra italo-turca.\nBattaglia di Gargaresh.\nNel gennaio 1912, decisa da parte italiana la costruzione a Gargaresc di alcune ridotte destinate ad accogliere alcune compagnie per difendere le cave di pietra da cui erano tratti materiali per la costruzione del porto di Tripoli, fu inviato nella zona un contingente di truppa e cavalleria destinato a mettere in opera le fortificazioni e a presidiare la localit\u00e0. La colonna, al comando del colonnello Amari - composta da 3 battaglioni del 52\u00ba Reggimento fanteria, un battaglione del 1\u00ba Reggimento \"Granatieri di Sardegna\", due squadroni dei \"Cavalleggeri Guide\", una batteria da montagna, una sezione d'artiglieria da 75A, una compagnia zappatori del Genio e servizi annessi - si rec\u00f2 presso l'oasi di Gargaresh.\nAppena giunta, la cavalleria fu accolta dal fuoco di nuclei arabo-turchi nascosti tra le dune ma, intervenuto il battaglione Granatieri e le fanterie del 52\u00b0, l'assalitore si ritir\u00f2 abbandonando le proprie posizioni. Il personale del genio aggregato alla colonna inizi\u00f2 i lavori che furono sospesi poco dopo a causa di un ritorno offensivo degli arabo-turchi: infatti questi, con forze consistenti, attaccarono i Granatieri e i reparti del 52\u00ba per poi ritirarsi a seguito del nutrito fuoco della truppa e dell'artiglieria. Le rimanenti forze furono definitivamente poste in fuga anche per il sopraggiungere di rinforzi al comando del generale Gustavo Fara costituiti da un battaglione dell'11\u00ba Reggimento bersaglieri ed uno dell'82\u00ba Reggimento fanteria. A conclusione degli scontri, non essendo stato possibile completare le opere di fortificazione previste, il comando italiano decise di ritirare momentaneamente il presidio su Tripoli.\nIl 20 gennaio fu deciso di rioccupare Gargaresh utilizzando maggiori forze e con il concorso di una nave da guerra, e la localit\u00e0 fu rioccupata senza incontrare resistenze. L'avanzata fu eseguita da una brigata composta dall'82\u00ba e dall'84\u00ba Reggimento fanteria, due batteria da campagna, una batteria da montagna, sei squadroni di cavalleria composti da tutto il reggimento \"Lancieri di Firenze\" e due squadroni dei \"Cavalleggeri Guide\". Ripresi e conclusi i lavori di costruzione delle fortificazioni sul posto rimase una forte guarnigione composta da contingenti dell'84\u00ba e dell'82\u00ba fanteria, numerose artiglierie appoggiate alle ridotte."}
{"id": "4841776", "revid": "62004", "url": "https://it.wikipedia.org/wiki?curid=4841776", "title": "Campionati del mondo di ciclocross 2014", "text": "I Campionati del mondo di ciclocross 2014 (ing. \"2014 UCI Cyclo-cross World Championships\") si sono svolti a Hoogerheide, nei Paesi Bassi, dal 1\u00ba al 2 febbraio 2014.\nEventi.\nSabato 1\u00ba febbraio\nDomenica 2 febbraio"}
{"id": "4841778", "revid": "63893019", "url": "https://it.wikipedia.org/wiki?curid=4841778", "title": "Vertemati Racing", "text": ""}
{"id": "4841779", "revid": "767487", "url": "https://it.wikipedia.org/wiki?curid=4841779", "title": "Associazione Sportiva Taranto 1975-1976", "text": "Questa pagina raccoglie le informazioni riguardanti l'Associazione Sportiva Taranto nelle competizioni ufficiali della stagione 1975-1976."}
{"id": "4841791", "revid": "736476", "url": "https://it.wikipedia.org/wiki?curid=4841791", "title": "Erwin Leder", "text": "Carriera.\nLeder \u00e8 diventato noto a livello internazionale nel 1981 interpretando il capo meccanico Johann nel film \"U-Boot 96\" di Wolfgang Petersen. Nel 1983 ha interpretato il protagonista psicopatico in \"Angst\" di Gerald Kargl. Nel corso della sua carriera ha ottenuto vari ruoli in progetti cinematografici internazionali, tra cui \"I tre moschettieri\", \"Schindler's List - La lista di Schindler\" e \"Underworld\".\nDoppiatori italiani.\nNelle versioni in italiano dei suoi lavori, Erwin Leder \u00e8 stato doppiato da:\nDa doppiatore \u00e8 sostituito da:"}
{"id": "4841796", "revid": "729019", "url": "https://it.wikipedia.org/wiki?curid=4841796", "title": "Kita-Yamata (metropolitana di Yokohama)", "text": " \u00e8 una stazione della metropolitana di Yokohama che si trova nel quartiere di Tsuzuki-ku a Yokohama.\nStruttura.\nLa stazione \u00e8 realizzata in sotterranea, con un marciapiede a isola e due binari passanti protetti da porte di banchina. Il mezzanino con i tornelli si trova in superficie, in un edificio in stile occidentale con tetto in tegole."}
{"id": "4841798", "revid": "729019", "url": "https://it.wikipedia.org/wiki?curid=4841798", "title": "Higashi-Yamata (metropolitana di Yokohama)", "text": " \u00e8 una stazione della metropolitana di Yokohama che si trova nel quartiere di Tsuzuki-ku a Yokohama.\nStruttura.\nLa stazione \u00e8 realizzata in sotterranea, con un marciapiede a isola e due binari passanti protetti da porte di banchina. Il mezzanino con i tornelli si trova in superficie, in un edificio basso in vetro e acciaio."}
{"id": "4841799", "revid": "109055804", "url": "https://it.wikipedia.org/wiki?curid=4841799", "title": "Delta (razzo)", "text": "La famiglia di razzi vettori statunitensi Delta (costruita dalla Boeing) entr\u00f2 in servizio nell'ottobre del 1962 con il lancio del \"Delta I\", evoluzione del Thor-Delta. Quando la NASA inizi\u00f2 a lavorare al programma Space Shuttle pens\u00f2 di liberarsi di tutte le astronavi non riutilizzabili, ma dopo il fallimento del Challenger nel 1986 tutti i progetti vennero ripresi. Nel 1989 venne realizzato il nuovo modello del razzo Delta, il \"Delta II\", progettato per lanciare satelliti che compongono il sistema GPS. Successivamente gli Stati Uniti ebbero la necessit\u00e0 di lanciatori pi\u00f9 grandi per i satelliti spia e nel 1998 venne approntato il \"Delta III\" e nel 2001 il \"Delta IV\"."}
{"id": "4841804", "revid": "767487", "url": "https://it.wikipedia.org/wiki?curid=4841804", "title": "The Forest on the Hill", "text": "The Forest on the Hill \u00e8 un film muto del 1919 diretto da Cecil M. Hepworth.\nTrama.\nNel Devonshire, un agricoltore viene ucciso da un ex guardiacaccia, ma del delitto viene accusato suo nipote.\nProduzione.\nIl film fu prodotto dalla Hepworth.\nDistribuzione.\nDistribuito dalla Hepworth, il film usc\u00ec nelle sale cinematografiche britanniche il 30 novembre 1919.\nSi pensa che sia andato distrutto nel 1924 insieme a gran parte degli altri film della Hepworth. Il produttore, in gravissime difficolt\u00e0 finanziarie, pens\u00f2 in questo modo di poter almeno recuperare l'argento dal nitrato delle pellicole."}
{"id": "4841806", "revid": "729019", "url": "https://it.wikipedia.org/wiki?curid=4841806", "title": "Takata (metropolitana di Yokohama)", "text": " \u00e8 una stazione della metropolitana di Yokohama che si trova nel quartiere di K\u014dhoku-ku a Yokohama.\nStruttura.\nLa stazione \u00e8 realizzata in sotterranea, con due marciapiedi singoli e due binari passanti protetti da porte di banchina. La realizzazione della stazione \u00e8 a canna singola, divisa verticalmente in base alla direzione di marcia, similmente ad alcune stazioni della metropolitana di Milano in centro."}
{"id": "4841809", "revid": "116903955", "url": "https://it.wikipedia.org/wiki?curid=4841809", "title": "Henry Christopher McCook", "text": "Biografia.\nDopo aver terminato gli studi di diritto, si iscrisse al \"Western Theological Seminary\" dove divenne sacerdote e vi rest\u00f2 fino al 1861.\nPrese parte alla guerra di secessione officiando in qualit\u00e0 di luogotenente ed elemosiniere. Terminata la guerra si insedi\u00f2 in diverse parrocchie come pastore presbiteriano finch\u00e9 nel 1869 si stabil\u00ec definitivamente a Filadelfia, dove rimase fino al 1902.\nFu un appassionato di storia naturale, dedicando il tempo libero allo studio delle formiche e dei ragni.\nOpere e pubblicazioni.\nDi seguito l'elenco delle principali pubblicazioni:"}
{"id": "4841810", "revid": "83531", "url": "https://it.wikipedia.org/wiki?curid=4841810", "title": "Varese Calcio 1975-1976", "text": "Questa voce raccoglie le informazioni riguardanti il Varese Calcio nelle competizioni ufficiali della stagione 1975-1976."}
{"id": "4841812", "revid": "767487", "url": "https://it.wikipedia.org/wiki?curid=4841812", "title": "Cowboy and the Prizefighter", "text": "Cowboy and the Prizefighter \u00e8 un film del 1949 diretto da Lewis D. Collins.\n\u00c8 un western statunitense con Jim Bannon, Don Reynolds e Emmett Lynn. Fa parte della serie di film incentrati sul personaggio di Red Ryder, eroe del West nato da un fumetto di Stephen Slesinger e Fred Harman nel 1938 e apparso in diverse opere radiofoniche, cinematografiche e televisive.\nProduzione.\nIl film, diretto da Lewis D. Collins su una sceneggiatura di Jerry Thomas, fu prodotto dallo stesso Thomas per la Equity Pictures Corporation e girato nell'Iverson Ranch a Chatsworth, nel Monogram Ranch a Newhall e ad Agoura, California, da met\u00e0 agosto 1949.\nDistribuzione.\nIl film fu distribuito negli Stati Uniti dal 15 dicembre 1949 al cinema dalla Eagle-Lion Films.\nPromozione.\nLe tagline sono:"}
{"id": "4841818", "revid": "729019", "url": "https://it.wikipedia.org/wiki?curid=4841818", "title": "Hiyoshi-Honch\u014d (metropolitana di Yokohama)", "text": " \u00e8 una stazione della metropolitana di Yokohama che si trova nel quartiere di K\u014dhoku-ku a Yokohama.\nStruttura.\nLa stazione \u00e8 realizzata in sotterranea, con un marciapiede a isola e due binari laterali passanti con porte di banchina.\nIl mezzanino si trova in un edificio realizzato in superficie."}
{"id": "4841819", "revid": "767487", "url": "https://it.wikipedia.org/wiki?curid=4841819", "title": "Billy il mancino", "text": "Billy il mancino (\"Son of Billy the Kid\") \u00e8 un film del 1949 diretto da Ray Taylor.\n\u00c8 un western statunitense con Lash La Rue, Al St. John e June Carr.\nProduzione.\nIl film, diretto da Ray Taylor su una sceneggiatura di Ron Ormond e Ira Webb, fu prodotto dallo stesso Ormond per la Western Adventures Productions e girato, per gli esterni, nell'Iverson Ranch a Chatsworth, Los Angeles, California, dall'inizio di ottobre 1948.\nDistribuzione.\nIl film fu distribuito con il titolo \"Son of Billy the Kid\" negli Stati Uniti dal 2 aprile 1949 al cinema dalla Screen Guild Productions.\nAltre distribuzioni:\nPromozione.\nLe tagline sono:"}
{"id": "4841820", "revid": "46931", "url": "https://it.wikipedia.org/wiki?curid=4841820", "title": "Son of Billy the Kid", "text": ""}
{"id": "4841821", "revid": "110157", "url": "https://it.wikipedia.org/wiki?curid=4841821", "title": "Harry Fougiaxis", "text": "\u00c8 laureato in ingegneria elettronica presso l'Universit\u00e0 tecnica di Atene (NTUA) e lavora nel settore della strumentistica e automazione industriale in applicazioni all'industria petrolifera.\nSi avvicin\u00f2 agli scacchi da giovane come giocatore, ma presto fu attratto dal settore della composizione. Tra i suoi primi maestri vi furono Byron Zappas e Pavlos Moutecidis. Quest'ultimo \u00e8 stato quello che ha esercitato una maggiore influenza su di lui. Nonostante la specialit\u00e0 di Moutecidis fosse quella degli automatti (\"selfmates\") scopr\u00ec di essere maggiormente interessato agli aiutomatti (\"helpmates\", ed \u00e8 in questo genere che ha composto la maggior parte dei suoi lavori, circa 150 finora.\nNel 2001 ha ricevuto dalla PCCC il titolo di Maestro Internazionale della composizione ed \u00e8 stato quattro volte Giudice per la compilazione degli Album FIDE.\nNel 2010, nel congresso WFCC di Creta, \u00e8 stato nominato presidente della World Federation for Chess Composition, carica che mantiene tuttora (2014).\nProblemi d'esempio.\nIl seguente problema \u00e8 un aiutomatto in due mosse. Si ricorda che in questo tipo di problema il nero muove per primo e \"aiuta\" il bianco, sia nella prima che nella seconda mossa, a dargli matto in due mosse. Come accade in molti di questi problemi, si ottiene un secondo problema (b), tematicamente collegato con il primo, spostando un pezzo o pedone (in questo caso il pedone nero da b4 a e3). "}
{"id": "4841824", "revid": "339392", "url": "https://it.wikipedia.org/wiki?curid=4841824", "title": "John Michael Rice", "text": ""}
{"id": "4841826", "revid": "1305772", "url": "https://it.wikipedia.org/wiki?curid=4841826", "title": "John Rice", "text": ""}
{"id": "4841831", "revid": "92723", "url": "https://it.wikipedia.org/wiki?curid=4841831", "title": "Basilica di Santa Maria a Pugliano", "text": "La basilica di Santa Maria a Pugliano sita nell'omonima piazza, \u00e8 la principale chiesa di Ercolano e la pi\u00f9 antica della citt\u00e0 e dell'intera area vesuviana.\nLa Madonna di Pugliano \u00e8 patrona di Ercolano.\nStoria.\nNell'XI secolo \u00e8 attestata la presenza di un oratorio dedicato alla Vergine sulla collina denominata Pugliano il cui nome deriva probabilmente da praedium pollianum, un podere suburbano di Ercolano appartenuto ad un tale Pollio o Pollione. Si tratta del tempio pi\u00f9 antico dell'area vesuviana e gi\u00e0 alquanto famoso visto che nel 1076 una nobildonna napoletana fece lasciti a diverse chiese di Napoli e \"at S.Maria at Pugnanum tari 8\". Altre testimonianze dell'antichit\u00e0 del santuario sono i due sarcofagi pagani in marmo del II e IV secolo d.C. che furono adattati ad altare cristiano probabilmente proprio dall'XI secolo: infatti un'iscrizione fa riferimento a tale Giovanni, figlio di Guaimaro V di Salerno che prese i voti nel monastero di San Sebastiano a Napoli da cui la chiesa dipendeva e del quale fu abate nel 1097.\nCon la nascita del Universit\u00e0 di Res\u00ecna, il tempio pass\u00f2 dalle dipendenze del monastero di San Sebastiano all'Universit\u00e0, che gestiva il santuario attraverso l'Estaurita i cui compiti erano regolati da appositi Capitoli. Al XIV secolo risale la statua lignea della Madonna delle Grazie, o Madonna di Pugliano, di pregevole fattura di gusto francese, venerata sull'altare maggiore. \nA quel tempo lo stato dei luoghi era completamente diverso da oggi in quanto il sito di Pugliano era una collina solitaria alla quale si accedeva dall'attuale via Trentola che costituiva l'unica via che saliva dal centro cittadino verso il monte curvando nella parte terminale proprio verso la chiesa. Per questo motivo, infatti, si suppone che il tempio originario era orientato in senso est-ovest e non nord-sud come l'attuale e in corrispondenza della strada vi \u00e8 un bel portale marmoreo del Cinquecento (oggi murato) che potrebbe essere stato il principale accesso all'edificio primitivo.\nProprio nel XVI secolo la chiesa raggiunse la massima fama: il culto della Madonna di Pugliano delle era tale da far affluire a Resina numerosi pellegrini da tutte le contrade vesuviane e dal 1574 si ha la prima citazione della chiesa come basilica pontificia. Sicuramente nel 1576 fu eretta a parrocchia con una giurisdizione spirituale che comprendeva il territorio tra il Vesuvio e il mare, tra Torre del Greco e San Giovanni a Teduccio. \nSolo nel 1627 i cittadini di Portici chiesero ed ottennero dal cardinale di Napoli il distacco della loro comunit\u00e0 dalla parrocchia di S.Maria a Pugliano.\nIl santuario godeva di molte indulgenze plenarie concesse dai pontefici romani e confermate da papa Gregorio XIII con la bolla del 13 giugno 1579: il primo venerd\u00ec di marzo, nella Pasqua di Resurrezione e all'Assunzione di Maria era concessa l'indulgenza plenaria a coloro che si fossero recati in preghiera nel tempio. Per tale motivo, come scrive il Celano, il santuario era \"Frequentatissima stazione per le molte indulgenze che vi sono \u00e8 la basilica di Pugliano, e nel primo venerd\u00ec di marzo e nel giorno della Pasqua di Resurrezione, in modo che questa strada vedasi piena di carrozze che vanno e vengono\".\nNella seconda met\u00e0 del secolo furono eseguiti importanti lavori di abbellimento come la realizzazione delle due cupole maiolicate, i portali come quello gi\u00e0 citato, e il campanile. Durante la terribile eruzione del 1631 la chiesa si salv\u00f2 dalla distruzione in quanto la colata lavica si divise proprio a monte della collinetta di Pugliano e un ramo prosegu\u00ec nei campi tra Res\u00ecna e Torre del Greco e l'altro and\u00f2 a colmare il vallone a est dell'abitato dove scorreva l'antico fiume di Ercolano spingendosi fino a Portici, devastandola in gran parte. Con il solidificarsi della lava, si cre\u00f2 una nuova piana tra il centro di Res\u00ecna e Pugliano e nella seconda met\u00e0 del XVII secolo vi fu costruita la via pi\u00f9 larga e diritta che conduceva direttamente al tempio mariano, aprendosi in uno slargo proprio dinanzi al campanile. L'accesso pi\u00f9 agevole spinse ad eseguire nuovi lavori che cambiarono radicalmente il volto alla basilica avvicinandolo a quello attuale: sicuramente fu ruotato l'orientamento del tempio con una nuova facciata accanto al campanile verso via Pugliano, con un porticato a quattro archi.\nNell'Ottocento vi furono ulteriori modifiche: nel 1843 a sinistra del campanile fu costruita la cappella della Reale Arcicontraternita della SS.Trinit\u00e0; nel 1860 fu murata l'arcata pi\u00f9 esterna creando una torretta a due piani dove fu successivamente montato un orologio e alle tre arcate tra il campanile e la torre furono apposti i cancelli. \nIl 18 ottobre 1849 papa Pio IX in esilio a Portici, visit\u00f2 la basilica. Nel 1875 la statua della Madonna delle Grazie fu solennemente incoronata.\nC'\u00e8 da ricordare che dopo le trasformazioni del Seicento nell'area sul lato del tempio che guarda verso via Trentola fu realizzata la Terra Santa, il primo cimitero di Res\u00ecna che fu regolarmente utilizzato fino al 1906, anno della costruzione del nuovo cimitero nella zona a monte della citt\u00e0: fu uno degli ultimi cimiteri italiani ad essere utilizzati all'interno del perimetro cittadino.\nArte.\nL'imponente campanile fu costruito tra la seconda met\u00e0 del XVI secolo e i primi anni del XVII secolo. A pianta quadrata, \u00e8 alto 36,26 metri e largo 6,68 metri. \u00c8 a quattro livelli con tre ordini di arcate sulla facciata principale e due sulle altre; la cella campanaria ospita tre campane di cui la pi\u00f9 grande misura 1,40 metri di diametro, pesa 4 tonnellate e fu fusa grazie ad una donazione di 1.100 libbre d'oro da parte di re Ferdinando II. Nonostante a realizzazione dei moderni caseggiati nella seconda met\u00e0 del Novecento, resta uno degli edifici pi\u00f9 visibili intorno al golfo di Napoli. \nL'interno \u00e8 in stile tardo barocco, anche se ha subito numerosi rimaneggiamenti fino al 1935.\nL'impianto \u00e8 a croce latina, con tre navate e un transetto asimmetrico. Vi sono custodite opere di grande pregio artistico e storico: le lastre marmoree dei due sarcofagi del II e IV secolo d.C. (gi\u00e0 menzionati); le due acquasantiere, ricavate da vasche di epoca romana e adattate allo scopo nel 1584; la statua della Madonna delle Grazie e il Crocifisso Nero, entrambe pregevoli opere lignee della prima met\u00e0 del XIV secolo; il fonte battesimale, opera del 1425, tra i pi\u00f9 antichi al di fuori della citt\u00e0 di Napoli; l'altare maggiore, opera della fine del Cinquecento; il busto ligneo di San Gennaro, del XVII secolo; il magnifico pulpito, del 1685, coevo del Coro retrostante l'altare maggiore e dell'armadio a stiglio della sagrestia: le tre opere sono in noce.\nTra le opere pittoriche, quasi tutte di buona fattura ad opera di artisti locali, le pi\u00f9 antiche risalgono al XVI secolo, come il battesimo di Ges\u00f9 nella cappella di san Giovanni battista, la Vergine con san Sebastiano e san Rocco, nella cappella di San Sebastiano e la SS. Vergine del Rosario nella cappella del SS. Sacramento.\nIl culto e la festa patronale.\nOriginariamente era venerata la Madonna di Ampellone, o Madonna delle Viti (ampelon in greco significa vigna) cos\u00ec chiamata per i vigneti che circondavano la collina di Pugliano; alcuni studiosi ipotizzano che il toponimo Pugliano possa derivare proprio dalla deformazione della parola Ampellone.\nNel Trecento, era gi\u00e0 diffuso il culto della Madonna delle Grazie, la cui statua fu realizzata nell'ambito della diffusione del gusto francese presso la corte angioina di Napoli. \nBench\u00e9 si tratti evidentemente di una Madonna delle Grazie, in quanto raffigurata seduta in trono mentre allatta il Bambino Ges\u00f9, la Madonna di Pugliano \u00e8 venerata anche come Madonna Assunta e la festa patronale \u00e8 celebrata proprio il 15 agosto, giorno dell'Assunta. In realt\u00e0 la confusione \u00e8 solo apparente in quanto la festivit\u00e0 di met\u00e0 agosto era tra quelle pi\u00f9 antiche dedicate alla Vergine, come l'8 settembre, anche prima di essere dedicata all'Assunzione (infatti presso ortodossi e armeni nella stessa data si festeggia la Vergine Dormiente). Anche tra i giorni in cui i pontefici romani concessero l'indulgenza plenaria vi era il 15 agosto.\nStoria, personaggi, simbologia, ritualit\u00e0, fede e devozione connessi al culto della \"Bruna Puglianella\" sono stati raccolti da Giovanni D'Angelo nella Lauda in prosa e musica: \"'A Maronna 'e mmi'ez' austo\".\nIl culto di San Gennaro, co-patrono di Ercolano, risale con tutta probabilit\u00e0 all'eruzione del 1631 quando Res\u00ecna fu risparmiata dalla lava. Da allora il busto ligneo del santo \u00e8 stato portato in processione in occasione delle eruzioni fino a raggiungere il fronte della colata lavica.\nIn molte residenze \u00e8 scolpito un busto o un bassorilievo del Santo rivolto verso il Vesuvio a protezione dell'edificio dalla furia del vulcano."}
{"id": "4841834", "revid": "1305772", "url": "https://it.wikipedia.org/wiki?curid=4841834", "title": "Gregor Reisch", "text": " \u00c8 noto soprattutto per aver compilato l'enciclopedia \"Margarita philosophica\".\nBiografia.\nStudente all'Universit\u00e0 di Friburgo in Brisgovia dal 1487, l'anno successivo vi ottenne il titolo di baccelliere e nel 1489 quello di \"magister artium\". Entrato nell'Ordine certosino, allora in forte espansione, torn\u00f2 ben presto all'Universit\u00e0 Albertina dove insegn\u00f2 per una decina d'anni, fino al 1500. Fu un periodo piuttosto intenso sia per il lavoro (in particolare la stesura della \"Margarita philosophica\", conclusa all'incirca nel 1496) che per gli studi (completati con un temporaneo soggiorno all'universit\u00e0 di Heidelberg nel 1496-1498, grazie anche al mecenatismo del conte di Zollern, Eitel Federico II). Nel 1500-1502 fu priore nella certosa di St. Margarethental a Basilea (Klein Basel) e, dal 1503 fino a poco prima della morte, in quella del Monte di San Giovanni Battista a Friburgo, dove si oppose strenuamente al luteranesimo componendo testi filosofici diffusi e apprezzati soprattutto fra gli universitari della citt\u00e0. Fu anche \"visitatore\" per la provincia certosina del Reno e proprio in quel ruolo si distinse come avversario dei riformati.\nConfessore dell'imperatore Massimiliano I d'Asburgo, grazie ai suoi viaggi incontr\u00f2 e strinse personale amicizia con Erasmo da Rotterdam ed altri famosi umanisti del suo tempo, fra cui si possono ricordare Ulrich Zasius, il celebre predicatore Johann Geiler von Kaisersberg e gli alsaziani Matthias Ringmann, Beatus Rhenanus e Jakob Wimpfeling. Tra i suoi allievi figura il teologo Johannes Eck, noto esponente tedesco della Controriforma. La sua vasta e solida erudizione gli permetteva di fronteggiare agevolmente questioni disparate, tanto da venir considerato dai contemporanei una sorta di \"oracolo\". In ogni caso fu uno dei principali intellettuali che contribuirono all'affermarsi delle enciclopedie come strumento di diffusione del sapere.\nOpere.\n\"Margarita philosophica\".\nLa sua opera pi\u00f9 conosciuta \u00e8 la \"Margarita philosophica\", probabilmente la prima enciclopedia moderna ad essere stampata e divenuta un elemento essenziale nella storia della scienza per l'attenzione rivolta alla cosiddetta \"filosofia naturale\". Redatta infatti intorno al 1496, venne pubblicata a Friburgo in Brisgovia nel 1503 e riedita almeno una dozzina di volte nel corso del XVI secolo.\nTipica enciclopedia rinascimentale indirizzata agli studenti universitari, \u00e8 composta in forma di dialogo fra un allievo che domanda e un insegnante che risponde. Trattandosi di un'enciclopedia \"generalista\", affronta argomenti disparati, ordinati comunque secondo il modello delle sette arti liberali con l'intento di presentare un po' tutto lo scibile. Dei 12 libri in cui \u00e8 suddivisa, i primi tre riguardano grammatica (latina), logica (con il sillogismo dialettico) e retorica, cio\u00e8 le arti del Trivio (o \"artes sermocinales\"), seguiti dai quattro dedicati ad aritmetica, musica, geometria ed astronomia, cio\u00e8 le arti del Quadrivio (o \"artes reales\"); vengono poi i quattro libri consacrati alla \"filosofia naturale\": l'8\u00ba - \"Naturalis philosophi\u00e6 principia\", il 9\u00ba - \"De origine rerum naturalium\" (minerali, metalli e loro estrazione), il 10\u00ba sulla fisiologia e la psicologia (intese come studio dell'anima \"vegetativa\" e \"sensitiva\") e l'11\u00ba su origine, natura e immortalit\u00e0 dell'anima \"razionale\"; il 12\u00ba e ultimo libro conclude il trattato con l'etica (o filosofia morale). \nIspirato all'aristotelismo, integrato in base ai principi cristiani secondo la caratteristica interpretazione dell'agostinismo medievale, il testo \u00e8 corredato da un indice analitico e da numerose xilografie che ne accrescono la praticit\u00e0 d'uso e la funzione didattica. Fra di esse, numerose sono quelle d'argomento medico (ad esempio la prima rappresentazione schematica dell'occhio o quella del cervello umano) e naturalistico (terremoti, animali, pesci, stelle, minerali e metalli con la loro trasmutazione alchemica), compresa una mappa terrestre di ampie dimensioni (30\u00a0x\u00a041\u00a0cm) in cui realt\u00e0 e fantasia si fondono in una raffigurazione del mondo tolemaico mescolato alle credenze medievali.\nSecondo il giudizio del naturalista ed esploratore Alexander von Humboldt, la \"Margarita philosophica\" di Reisch \u00abper oltre cinquant'anni contribu\u00ec in modo notevole alla diffusione del sapere\u00bb. L'opera, infatti, nella prima met\u00e0 del Cinquecento ebbe grande diffusione sia per l'impostazione e la forma popolare sia per la relativa brevit\u00e0, per cui venne abitualmente consigliata, anche se non ufficialmente adottata, come manuale nelle scuole superiori. Decisamente negativo invece il giudizio che ne d\u00e0 lo studioso francese Numa Broc: di fronte al \u00abpersistente successo\u00bb della \"Margarita philosophica\" per tutto il XVI secolo, egli sostiene che di essa \u00aboggi mal comprendiamo la straordinaria diffusione\u00bb e l'accusa di diffondere \u00abpi\u00f9 leggende che scienza\u00bb.\nAltre opere.\nNel 1510 Reisch pubblic\u00f2 anche gli statuti e privilegi dell'ordine certosino. Collabor\u00f2 quindi con Erasmo da Rotterdam, che a Basilea stava preparando la sua traduzione della \"Vulgata\" di san Girolamo."}
{"id": "4841835", "revid": "287204", "url": "https://it.wikipedia.org/wiki?curid=4841835", "title": "Capo della Provincia", "text": "Il capo della Provincia fu la carica attribuita ai prefetti dal governo della Repubblica Sociale Italiana.\nLa figura.\nIn epoca fascista i prefetti furono uno degli strumenti di cui si avvalse Mussolini per la politica di centralizzazione e rafforzamento del potere esecutivo. Il ruolo del prefetto fu, quindi, ulteriormente rafforzato e il regime si serv\u00ec di istituti quali il collocamento a riposo per ragioni di servizio o il collocamento a disposizione allo scopo di allontanare i prefetti sgraditi. A livello provinciale per\u00f2, non furono infrequenti le tensioni tra i prefetti e i massimi dirigenti locali del PNF, i segretari federali, sebbene una circolare di Mussolini del 1927 avesse ribadito che il prefetto doveva considerasi la prima autorit\u00e0 locale.\nIl dualismo tra segretario federale e prefetto fu risolto dal Duce durante la Repubblica Sociale Italiana, allorquando trasform\u00f2 la carica prefettizia in quella del capo della Provincia alla quale, sul modello di quella del capo del Governo, ogni altra figura amministrativa o partitica avrebbe dovuto sottoporsi.\nLa decisione fu presa nel corso del primo consiglio dei ministri della RSI quando Mussolini stesso decise che il Capo della Provincia dovesse rappresentare:\"\"l'unicit\u00e0 del Comando politico e amministrativo, essendo a capo tanto della Prefettura quanto della Federazione Fascista Repubblicana\". La nomina sarebbe stata effettuata dal Ministero degli Interni con l'approvazione del Ministro Segretario del Partito e si sarebbe posto in posizione sovraordinata non solo ai gerarchi locali del partito, ma anche alle residue cariche amministrative che reggevano le province. Sarebbe poi stato affiancato da un triunvirato federale o, in alcuni particolari casi, da un \"commissario straordinario\"..\nTale riforma decadde con la caduta della Repubblica Sociale Italiana. L'accentramento di competenze nel \"capo della provincia\" ebbe per\u00f2 nei primi anni del dopoguerra come effetto una certa confusione che portava a sovrastimare il ruolo dei prefetti, nonostante questi con la caduta del fascismo fossero tornati al ruolo di funzionari non soggetti ai partiti che avevano in precedenza."}
{"id": "4841841", "revid": "125932048", "url": "https://it.wikipedia.org/wiki?curid=4841841", "title": "Il segnato", "text": "Il segnato (\"Paranormal Activity: The Marked Ones\") \u00e8 un film horror del 2014 scritto e diretto da Christopher B. Landon.\nIl film \u00e8 il quinto capitolo e una sorta di \"spin-off\" della saga di Paranormal Activity.\n\u00c8 uscito nelle sale statunitensi il 3 gennaio 2014 e in Italia il 31 gennaio 2014.\nTrama.\nNel giugno 2012, Jesse, un teenager ispanico, organizza una festa per il diploma a casa sua. Spiando insieme al suo amico Hector la bizzarra vicina di casa, Anna, osservano che fa strani riti a donne nude e incinte supponendo sia una strega. Una notte Anna viene misteriosamente uccisa e i due ragazzi vedono scappare dalla sua abitazione Oscar, un loro compagno di scuola. Capiscono che \u00e8 stato lui ad ucciderla ma preferiscono non denunciarlo poich\u00e9 il fratello, Arturo, fa parte di una banda.\nSuccessivamente i due investigando all'interno dell'appartamento scoprono oggetti di magia nera, i nastri VHS che raccontano le vicende accadute a Katie e Kristi nel 1988 e un diario di incantesimi che permette di \"costruire porte per viaggiare nel tempo\".\nDopo che Jesse, Hector e la loro amica Marisol hanno provato il rituale, iniziano a succedere strani eventi nell'appartamento di Jesse. Una mattina Jesse si sveglia con un morso sul braccio senza sapere come se lo sia procurato e scopre di avere abilit\u00e0 sovrumane che inizialmente considera positivamente.\nUna sera i due giovani decidono di portare due ragazze nell'appartamento di Anna per fare sesso; la ragazza di Jesse scopre una botola dalla quale esce Oscar e scappa spaventata. Oscar incontra Jesse, ha gli occhi neri e un morso simile sul braccio. Dice a Jesse che \u00e8 solo questione di tempo prima che \"qualcosa dentro di loro\" prenda il sopravvento e che se non vuole far del male a chi ama deve suicidarsi. Jesse esce a cercare l'amico Hector ma in quell'istante vede Oscar buttarsi dal tetto di un palazzo schiantandosi su una macchina.\nJesse comincia ad avere comportamenti sempre pi\u00f9 strani e violenti anche verso i propri amici. Rivedendo il video ripreso dalla loro telecamera i tre ragazzi scoprono la botola, quindi decidono di rientrare in casa di Anna per scoprire cosa c'\u00e8 all'interno. Una volta scesi nello scantinato trovano un tavolo pieno di oggetti e disegni strani riguardanti streghe e magie nere, accorgendosi anche che vi sono svariate fotografie di Jesse, sua madre incinta, Ana, Oscar e Lois. Jesse \u00e8 attirato nella botola una notte dopo aver sentito il suo cane Chavo che abbaia aiuto, ma la porta si chiude e Jesse vede i fantasmi della giovane Katie e Kristi prima di essere attaccato da una forza sconosciuta.\nJesse diventa sempre pi\u00f9 violento e distruttivo, Hector e Marisol spaventati, decidono di andare da Arturo per chiederne l'aiuto. Arturo li porta in una stanza dove Oscar aveva attaccato foto e articoli di giornali riguardanti omicidi e sparizioni di maschi primogeniti con madri morte durante il parto e li mette in contatto con Ali Rey.\nI ragazzi decidono cos\u00ec di contattare Ali che incontrata al parco gli racconta dell'esistenza di una setta di streghe che fa riti a donne incinte perch\u00e9 il loro primogenito maschio venga posseduto da un demone all'et\u00e0 di 18 anni. Ali infine d\u00e0 ai due l'indirizzo di dove dovrebbe svolgersi l'ultimo rituale dicendogli che se non salveranno Jesse verr\u00e0 consumato completamente dal demone. Jesse \u00e8 sempre pi\u00f9 perseguitato da strane presenze e quando la nonna tenta con un rito di scacciare via il demone dal corpo di Jesse, questi fa esplodere tutta la sua furia facendo sbalzare via i mobili, la nonna ed i suoi amici, dopodich\u00e9 sviene e i ragazzi lo portano a letto. La mattina dopo Jesse ha la febbre alta e la nonna decide di preparargli un bagno. Jesse sparisce dalla camera ed Hector lo cerca per tutto l'appartamento, finch\u00e9 non scopre che ha spinto la nonna gi\u00f9 dalle scale. L'anziana viene portata all'ospedale in gravi condizioni mentre Jesse \u00e8 scomparso. Mentre Hector e Marisol guidano verso ospedale, la macchina si spegne improvvisamente e Jesse compare dinanzi alla strada. Jesse attacca Hector trascinandolo fuori dalla macchina ma Marisol lo colpisce con un tubo facendolo svenire. Mentre stanno tentando di andarsene con un Jesse svenuto, un furgone si schianta contro la loro auto e rapisce Jesse.\nHector e Marisol chiedono aiuto da Arturo e al suo amico Santo e si recano all'indirizzo suggeritogli da Ali Rey, la casa della nonna Lois, dove sono stati uccisi il fidanzato e la madre Katie e Kristi. Dopo aver esplorato la casa apparentemente disabitata, alcune delle streghe attaccano i ragazzi e vengono prontamente uccise da Arturo che lascia il tempo agli altri di rifugiarsi dentro casa. Santo viene trovato morto, Arturo scompare sopraffatto dalla congrega e successivamente lanciato addosso una finestra, Marisol viene gettata attraverso una finestra da tetto davanti ad Hector e muore sul colpo. Hector proseguendo all'interno della casa incontra una persona assomigliante ad Anna e si rifugia in un armadio. Quando esce viene rincorso da Jesse posseduto per la casa fino a chiudersi in una stanza. Un Jesse con voce normale lo prega di aprire la porta e al suo rifiuto la abbatte furioso. Hector si rifugia in una strana porta e dopo aver perso il segnale per alcuni secondi la videocamera si riaccende nella casa di Katie e Michea poco prima che questi venga ucciso. Hector entra nel soggiorno e vede Katie scendere di sotto in cucina. Dopo aver tentato senza successo di attirare l'attenzione di Katie, lei si gira e vedendo Hector urla per chiamare Micah, il quale arrivando ipotizza che Hector sia un intruso e si prepara ad affrontarlo quando Katie lo pugnala con un coltello da cucina. Terrorizzato, Hector fugge ma viene raggiunto e ucciso da Jesse. La fotocamera cade a terra e raccolta da Katie viene spenta.\nProduzione.\nPromozione e sceneggiatura.\nL'uscita della pellicola \u00e8 stata annunciata nel mese di aprile 2012. Anche se il film era inizialmente destinato al mercato latino e avrebbe dovuto essere distribuito in Sudamerica, Spagna e Messico, la maggior parte dei dialoghi non \u00e8 in spagnolo. Christopher B. Landon, che aveva scritto la sceneggiatura per il film Disturbia del 2007, cos\u00ec come i tre prequel di Paranormal Activity, \u00e8 stato invitato a scrivere e dirigere il film.\nLe riprese terminarono a fine luglio, dopo che il produttore di Jason Blum aveva confermato che il film aveva quasi finito le riprese.\nPubblicazione.\nUscita.\nIl film \u00e8 stato distribuito il 3 gennaio 2014 nelle sale cinematografiche di Stati Uniti, Canada e Messico. La data di uscita \u00e8 stata rinviata a gennaio a causa della durata maggiore di quella prevista per le riprese rispetto ai film precedenti.\nCritica.\nIl film ha ricevuto recensioni generalmente contrastanti tra di loro in seguito alla sua uscita internazionale. Su Rotten Tomatoes, il film ha ricevuto un punteggio di 38%, con un voto medio di 4,6/10, sulla base di 77 recensioni. Sul web ha affermato: \"Un cambiamento di ambiente ha dato un'aria pi\u00f9 cupa e tenebrosa di \"Paranormal Activity\", ma \"Il segnato\" non riesce a fornire abbastanza emozioni per essere il quinto capitolo della saga.\"\nMark Olsen del \"Los Angeles Times\" ha elogiato il film, dicendo che \"si sente come un nuovo inizio\". Il critico Andrew Barker di \"Variety\" ha lodato la \"gradita diversit\u00e0 e umorismo\" del film.\nEvan Dickson di \"Bloody Disgusting\" fu il primo a dare le sue impressioni sul film, dandogli una recensione positiva di 4 stelle su 5, affermando: \"\u00c8 divertente, spaventoso e incredibilmente cinematografico all'interno del film e potrebbe tenere un testa a testa con \"Paranormal Activity 3\".\nIncassi.\n\"Il segnato \" ha incassato 32,5 milioni di dollari in Nord America e 58,4 milioni di dollari in altri territori per un totale mondiale di 90,9 milioni di dollari.\nOrdine dei film.\nOrdine cronologico:\nOrdine temporale:"}
{"id": "4841842", "revid": "729019", "url": "https://it.wikipedia.org/wiki?curid=4841842", "title": "Ferrovia Gakunan", "text": "La , gestita dalla societ\u00e0 Treno elettrico Gakunan \u00e8 una ferrovia suburbana a scartamento ridotto che unisce la stazione di Yoshiwara, sulla linea principale T\u014dkaid\u014d con quella di Gakunan-Enoo.\nServizi e stazioni.\nSulla linea tutti i treni fermano in tutte le stazioni."}
{"id": "4841845", "revid": "1305772", "url": "https://it.wikipedia.org/wiki?curid=4841845", "title": "I'm Talking About You", "text": "I'm Talking About You \u00e8 una canzone di Chuck Berry pubblicata come singolo dal chitarrista statunitense a febbraio 1961, con al lato B il brano \"Little Star\". \u00c8 stato incluso nel Regno Unito sull'album \"Juke Box Hits\".\nCovers.\nVersione dei Beatles.\nEsistono due versioni dei Beatles: una \u00e8 stata pubblicata sul \"bootleg\" \"Live! at the Star-Club in Hamburg, Germany; 1962\", sia nella versione inglese che americana, ed un'altra su \"On Air - Live at the BBC Volume 2\". La versione del \"bootleg\" \u00e8 stata registrata alla fine di dicembre 1962 allo Star Club, mentre quella della BBC venne registrata e trasmessa \"live\" il 16 marzo 1963; a causa del caldo Lennon non aveva potuto registrare nessuna canzone per quell'edizione di \"Saturday Club\". La canzone dei Beatles \"I Saw Her Standing There\", pubblicata sull'album \"Please Please Me\", ha la linea del basso, suonato da McCartney, identica a quella della canzone di Berry, perch\u00e9 egli pensava che i \"riffs\" di basso non dovevano essere obbligatoriamente originali"}
{"id": "4841850", "revid": "63893871", "url": "https://it.wikipedia.org/wiki?curid=4841850", "title": "The supremes", "text": ""}
{"id": "4841852", "revid": "63893919", "url": "https://it.wikipedia.org/wiki?curid=4841852", "title": "The isley brothers", "text": ""}
{"id": "4841859", "revid": "63893944", "url": "https://it.wikipedia.org/wiki?curid=4841859", "title": "Rythm &amp; blues", "text": ""}
{"id": "4841864", "revid": "1543377", "url": "https://it.wikipedia.org/wiki?curid=4841864", "title": "No Way Out 2005", "text": "No Way Out 2005 \u00e8 stata la settima edizione dell'evento in pay-per-view No Way Out, prodotto dalla World Wrestling Entertainment. L'evento si \u00e8 svolto il 20 febbraio 2005 presso la Mellon Arena di Pittsburgh. La colonna sonora \u00e8 stata \"Enemy\" dei Fozzy.\nIl main event fu il Barbed Wire Steel Cage match per il WWE Championship tra il campione John \"Bradshaw\" Layfield e lo sfidante Big Show, vinto da Layfield per evasione dalla gabbia. L'incontro predominante dell\"'undercard\" fu quello tra Kurt Angle e John Cena, nel quale il vincitore avrebbe affrontare il campione WWE a WrestleMania 21.\nStoryline.\nLa rivalit\u00e0 principale dell'evento fu quella per il WWE Championship tra il campione John \"Bradshaw\" Layfield e lo sfidante Big Show. Alla Royal Rumble, JBL difese il WWE Championship in un triple threat match contro Big Show e Kurt Angle. Durante il match, sia i membri del The Honour Society (Luther Reigns e Mark Jindrak) che quelli del Cabinet (Orlando Jordan e i Basham Brothers) interferirono, e il Cabinet aiut\u00f2 JBL a mantenere il titolo schienando Angle. A seguito del match, negli spogliatoi, JBL entr\u00f2 nell'ufficio del general manager di SmackDown! Theodore Long, il quale annunci\u00f2 immediatamente un Barbed Wire Steel Cage match tra JBL e Big Show per No Way Out. Nella puntata successiva di \"SmackDown!\", Big Show sconfisse i Basham Brothers in un handicap match. Nelle settimane successive, JBL e il Cabinet attaccarono Big Show, quest'ultimo fece la stessa cosa a JBL e al Cabinet.\nPer poter determinare il primo sfidante al WWE Championship per WrestleMania 21, venne indetto un torneo ad otto uomini. Il primo match del torneo fu The Undertaker contro Ren\u00e9 Dupr\u00e9e. Il match si concluso in un doppio count out a causa dell'interferenza di Luther Reigns che imped\u00ec a Undertaker di rientrare nel ring. Reigns fece ci\u00f2 su richiesta di Kurt Angle, il quale avrebbe affrontato il vincitore del match. Il prossimo match fu quello tra Eddie Guerrero e Booker T. Booker vinse il match per schienamento, dopo che Guerrero aveva finto un infortunio al ginocchio per portarsi in vantaggio. Il seguente match fu tra John Cena e Orlando Jordan, vinto da Cena. L'ultimo match del primo turno fu tra Kurt Angle e Rey Mysterio, vinto da Angle per sottomissione. A causa della sua vittoria e del match conclusosi in doppio count out, Angle avanz\u00f2 direttamente in finale. La settimana seguente, Cena sconfisse Booker T dopo averlo colpito con la \"FU\". Nella stessa puntata, venne annunciato che Cena e Angle si sarebbero affrontati a No Way Out nella finale del torneo.\nLa rivalit\u00e0 predominante dell'undercard fu quella tra The Undertaker e Luther Reigns. Il match fu annunciato in seguito all'interferenza di Reigns ai danni di The Undertaker durante il torneo per decretare il primo sfidante al WWE Championship. La settimana successiva, Reigns fece un promo nei confronti di The Undertaker e disse di non essere spaventato quest'ultimo. Nella puntata di \"SmackDown!\" del 17 febbraio, The Undertaker affront\u00f2 il compagnio di coppia di Reigns, Mark Jindrak, subito dopo la vittoria di Reigns ai danni di Nunzio per poi fare un altro promo nei confronti di Undertaker. The Undertaker schien\u00f2 Jindrak dopo aver eseguito la \"Chokeslam\" e il \"Tombstone Piledriver\". Reigns colp\u00ec poi Undertaker con una telecamera.\nEvento.\nPrima della messa in onda dell'evento, Charlie Haas e Hardcore Holly sconfissero Kenzo Suzuki e Ren\u00e9 Dupr\u00e9e a \"Sunday Night Heat\". Haas e Holly vinsero il match dopo che Holly esegu\u00ec l\"'Alabama Slam\" ai danni di Suzuki.\nMatch preliminari.\nIl primo match dell'evento fu quello per il WWE Tag Team Championship tra la coppia campione dei Basham Brothers (Doug Basham e Danny Basham) contro quella sfidante formata da Eddie Guerrero e Rey Mysterio. I Basham Brothers dominarono per lunghi tratti di match, fino a quando Mysterio non esegu\u00ec un moonsault su entrambi. Mysterio diede poi il cambio a Guerrero, il quale colp\u00ec Doug al volto con un titolo di coppia mentre l'arbitro fu distratto. In seguito all'esecuzione della \"619\" di Mysterio nei confronti di Doug, Guerrero schien\u00f2 quest'ultimo per vincere il titolo di coppia.\nIl match successivo fu tra Heidenreich e Booker T. Per quasi tutto il match, Heidenreich domin\u00f2 Booker. Heidenreich venne squalificato dopo aver colpito Booker T con una sedia d'acciaio. Dopo il match, Heidenreich tent\u00f2 di schienare Booker T.\nIl terzo match fu il Cruiserweight Open valevole per il Cruiserweight Championship tra il campione Funaki e gli sfidanti Akio, Chavo Guerrero, Paul London, Shannon Moore e Spike Dudley. I primi a iniziare il match furono il campione Funaki e Paul London. London schien\u00f2 Funaki con l'aiuto di Spike Dudley, il quale era entrato in precedenza. Con l'aiuto dell'eliminato Funaki, London schien\u00f2 Dudley. Il successivo partecipante fu Shannon Moore, il quale fall\u00ec nell'eseguire corkscrew moonsault, permettendo a London di colpirlo con il \"450\u00b0 Splash\" per poi eliminarlo. Il quinto entrante fu Akio, che fu eliminato per countout. L'ultimo partecipante fu Chavo Guerrero. Guerrero prese il controllo della contesa, mentre London stava cercando di schienarlo con un roll-up, Guerrero schien\u00f2 London facendo leva sulle corde conquistando il titolo.\nIl match che segu\u00ec fu tra The Undertaker e Luther Reigns. Mark Jindrak accompagn\u00f2 Reigns al ring, ma venne bandito da bordo ring prima che il match potesse iniziare. Durante il match, Reigns colp\u00ec The Undertaker con il gong per poi applicare varie prese di sottomissione. The Undertaker esegu\u00ec il \"Tombstone Piledriver\" ai danni di Reigns per poi schienarlo e vincere il match.\nMatch principali.\nIl quinto match fu la finale del torneo per decretare il primo sfidante al WWE Championship tra Kurt Angle e lo United States Champion John Cena. Angle si port\u00f2 in vantaggio dopo aver indirizzato Cena all'angolo con un german suplex. In seguito, Angle applic\u00f2 l\"'Ankle Lock\" su Cena, ma quest'ultimo usc\u00ec dalla presa per poi eseguire la \"F-U\" su Angle, che gli valse un conto di due. Angle sottomise ancora una volta Cena nell'Ankle Lock, il quale riusc\u00ec a liberarsi dalla sottomissione dopo aver toccato le corde. Angle continu\u00f2 a dominare il match finch\u00e9 l'arbitro non venne colpito. Angle tent\u00f2 di colpire Cena con la sua catena d'acciaio, ma Cena schiv\u00f2 l'attacco ed esegui un'altra F-U su Angle vincendo il match e ottenendo l'opportunit\u00e0 titolata per WrestleMania 21.\nPrima del \"main event\", si svolse il terzo evento del Rookie Diva of the Year 2005. Le partecipanti furono Michelle McCool, Joy Giovanni, Lauren Jones e Rochelle Loewen, il contest fu presentato da Torrie Wilson e Dawn Marie. Il primo contest fu un \"Evening Gown\", che si svolse dopo il match per il WWE Tag Team Championship. Il contest successivo fu un \"Talent Contest\", e l'ultimo fu un \"Swimsuit Competition\". La vincitrice con il 65% delle votazioni fu Joy Giovanni.\nIl main event fu il Barbed Wired Steel Cage match per il WWE Championship tra il campione John \"Bradshaw\" Layfield e lo sfidante Big Show. JBL si port\u00f2 presto in vantaggio per poi cercare di evadere dalla gabbia, ma fu fermato dal filo spinato presente sulla sommit\u00e0 di essa. JBL lanci\u00f2 poi Big Show contro la gabbia, causandogli una ferita. In seguito, Big Show prese il controllo dell'incontro, incoraggiando il Cabinet di JBL a interferire. Orlando Jordan tent\u00f2 di scalare la gabbia, mentre i Basham Brothers usarono un paio di tenaglie per tagliare un piccolo buco della gabbia. Il general manager Theodore Long band\u00ec il Cabinet da bordo ring, ma Jordan pass\u00f2 le tenaglie a JBL attraverso la gabbia. JBL le us\u00f2 per colpire Big Show, che gli valse un conto di due. Big Show esegu\u00ec una chokeslam dalla terza corda ai danni di JBL, rompendo una parte del ring. Show ruppe la porta della gabbia, ma JBL usc\u00ec per primo dalla gabbia e mantenne il titolo. Dopo il match, Big Show attacc\u00f2 JBL fino all'arrivo del Cabinet. Il Cabinet attacc\u00f2 Show fino all'arrivo di Batista che lo salv\u00f2, e di John Cena che attacc\u00f2 JBL.\nConseguenze.\nNella successiva puntata di \"SmackDown!\", Eddie Guerrero e Rey Mysterio difesero con successo il WWE Tag Team Championship contro i precedenti campioni, i Basham Brothers. I due continuarono a difendere il titolo contro altre coppie, tra ci\u00f2 Mark Jindrak e Luther Reigns, John \"Bradshaw\" Layfield (JBL) e Orlando Jordan, e Hardcore Holly e Charlie Haas. Tuttavia, Guerrero sfid\u00f2 Mysterio in un match a WrestleMania 21, per scorprire chi tra i due sarebbe stato il miglior wrestler, che Mysterio accett\u00f2. La settimana seguente a \"SmackDown!\", Guerrero affront\u00f2 Danny Basham, ma Mysterio gli cost\u00f2 accidentalmente il match. Pi\u00f9 tardi quella sera, Guerrero cost\u00f2 il match di Mysterio contro Doug Basham. A WrestleMania 21, Mysterio sconfisse Guerrero. Mysterio e Guerrero persero il titolo di coppia il 21 aprile contro gli MNM, dopo che Mysterio era stato schienato mentre Guerrero era distratto dalla manager degli MNM, Melina.\nBooker T e Jon Heidenreich continuarono la loro rivalit\u00e0, i due si affrontarono in una rivincita qualche settimana pi\u00f9 tardi a \"SmackDown!\", vinta da Heidenreich per squalifica dopo essere stato colpito con una DDT da Booker T sulla sedia d'acciaio. La settimana successiva, Booker sconfisse Heidenreich in un No Disqualification match dopo averlo colpito con la sedia. In seguito Booker T inizi\u00f2 una rivalit\u00e0 con Luther Reigns, e inizi\u00f2 a essere accompagnato dalla sua nuova moglie, Sharmell.\nNella puntata di \"SmackDown!\" del 24 febbraio, Chavo Guerrero difese con successo il Cruiserweight Championship contro Funaki. Dopo il match, Paul London attacc\u00f2 Guerrero. Successivamente in una puntata di \"Velocity\", London sconfisse Akio diventando il primo sfidante al Cruiserweight Championship. La settimana successiva, London sconfisse Billy Kidman. Nella puntata di \"SmackDown!\" del 31 marzo, London vinse il Cruiserweight Championship in una battle royal.\nNella puntata di \"Raw\" del 7 marzo, Randy Orton sfid\u00f2 The Undertaker in un match per WrestleMania 21. Orton venne ispirato da \"Superstar\" Billy Graham, che lo incoraggi\u00f2 \"dove nessun altro wrestler \u00e8 mai stato prima\". Nella puntata di \"SmackDown!\" del 10 marzo, The Undertaker accett\u00f2 la sfida. La settimana successiva a \"SmackDown!\", ebbe luogo la firma del contratto per il match con la presenza del general manager di \"SmackDown!\" Theodore Long e quello di Raw Eric Bischoff. The Undertaker firm\u00f2 il contratto; tuttavia prima che potesse firmare il contratto, Orton fece un promo nei confronti di The Undertaker, per poi schiaffegiarlo. Orton fugg\u00ec dal ring dopo che Undertaker aveva iniziato a riempire l'arena con del fumo, senza aver firmato il contratto. Orton schern\u00ec The Undertaker nelle settimane a seguire, The Undertaler rispose attaccando altri wrestler. Nell'ultima puntata di \"SmackDown!\" prima di WrestleMania, il padre di Orton, \"Cowboy\" Bob Orton, il quale preg\u00f2 Undertaker di aver piet\u00e0 per Orton. Ci\u00f2 si rivel\u00f2 essere un piano, in quanto Orton colp\u00ec Undertaker con l\"'RKO\". A WrestleMania, \"Cowboy\" Bob Orton interfer\u00ec nel match di Orton, senza successo in quanto The Undertaker sconfisse Orton dopo l'esecuzione del \"Tombstone Piledriver\".\nKurt Angle inizi\u00f2 una rivalit\u00e0 con Shawn Michaels, su chi tra i due fosse il migliore in WWE. La rivalit\u00e0 ebbe inizi\u00f2 alla Royal Rumble, quando Michaels elimin\u00f2 Angle. Angle torn\u00f2 poi sul ring eliminando Michaels, prima di attaccarlo. Qualche settimana pi\u00f9 tardi, Michaels sfid\u00f2 Angle in un match per WrestleMania. Nella puntata di \"Raw\" del 28 febbraio, Angle attacc\u00f2 Michaels e in seguito accettare la sfida. Nella successiva puntata di \"SmackDown!\", Michaels tese un'imboscata a Angle nel ring, scaturendone una rissa tra i due, che venne fermata all'arrivo della sicurezza. Angle afferm\u00f2 di essere migliore di Michaels, e disse che lo avrebbe dimostrato raggiungendo tutto quello che Michaels aveva, ma pi\u00f9 velocemente. In seguito Angle vinse un ladder match, imitando il match di Michaels di WrestleMania X. Successivamente, Angle sfid\u00f2 in un match Marty Jannetty, ex compagno di coppia di Michaels, che vinse per sottomissione. Angle persuase l'ex manager di Michaels, Sensational Sherri per fare una parodia della musica d'ingresso di Michaels, \"Sexy Boy\", con la sua versione chiamata \"Sexy Kurt\". Tuttavia, Michaels fece mostrare un video che mostrava i suoi riconoscimenti. Quando Sherri si emozion\u00f2 dopo aver guardato il video, Angle la sottomise nell\"'Ankle Lock\". A WrestleMania, Angle vinse sottomendo Michaels all'Ankle Lock.\nNella puntata di \"SmackDown!\" successiva a No Way Out, John Cena e Big Show sconfissero JBL e Orlando Jordan. La settimana successiva, JBL esegu\u00ec un promo nei confronti di Cena insultandolo, mentre quest'ultima stava difendendo lo United States Championship contro Jordan. Jordan vinse il titolo dopo che i Basham Brothers avevano distratto l'arbitro e JBL aveva colpito Cena con il WWE Championship. Il Cabinet fece esplodere il disegno personalizzato dello United States Championship di Cena, sostituendolo con quello originale. Pi\u00f9 tardi quella sera, Cena attacc\u00f2 il General Manager Theodore Long e venne bandito dall'arena. Quella sera durante il match di JBL, Cena torn\u00f2 per attaccare il Cabinet di JBL. La settimana successiva, Long annunci\u00f2 che se Cena avesse messo le mani addosso a JBL, all'infuori dei match, avrebbe perso la sua opportunit\u00e0 per WrestleMania. Nel six-man tag team match di quella sera, il team di Cena vinse, e si dovette fermare nell'attaccare JBL dopo il suono della campana. Nella puntata di \"SmackDown!\" del 24 marzo, Long chiar\u00ec che se JBL avesse fisicamente provocato Cena, quest'ultimo avrebbe potuto reagire. Cena tent\u00f2 poi di provocare JBL, vandalizzando la sua limousine e vernicando la sua camicia con la scritta \"FU\". Nell'ultima puntata di \"SmackDown!\" prima di WrestleMania, JBL fece arrestare Cena per vandalismo, e dopo che quest'ultimo era stato ammanettato, JBL lo attacc\u00f2. A WrestleMania, Cena sconfisse JBL per vincere il WWE Championship per la prima volta."}
{"id": "4841869", "revid": "1573940", "url": "https://it.wikipedia.org/wiki?curid=4841869", "title": "Araneus gemma", "text": "Araneus gemma () \u00e8 un ragno appartenente alla famiglia Araneidae.\nDistribuzione.\nLa specie \u00e8 stata rinvenuta in USA, Canada e Alaska.\nTassonomia.\nNon sono stati esaminati esemplari di questa specie dal 2003\nAttualmente, a dicembre 2013, non sono note sottospecie"}
{"id": "4841872", "revid": "486946", "url": "https://it.wikipedia.org/wiki?curid=4841872", "title": "Akio", "text": ""}
{"id": "4841876", "revid": "729019", "url": "https://it.wikipedia.org/wiki?curid=4841876", "title": "Galeotto di Campofregoso", "text": "Biografia.\nNato a Genova intorno al 1417, figlio di Giovanni (1397-1442) e di Orsetta Fieschi, appartiene alla numerosa famiglia dei dogi genovesi Fregoso o Campofregoso. Condottiero militare, spesso in contrasto con la famiglia stessa e con l'azione politica dei dogi della met\u00e0 del XV secolo, dopo le battaglie operate dalla repubblica genovese contro i marchesi Malaspina di Lunigiana a cui prese parte, ricopr\u00ec vari titoli e fu signore di Virgoletta ove costru\u00ec la sua residenza nobiliare e visse fino al suo assassinio nel 1471.\nL'invasione della Lunigiana e la presa di Virgoletta.\nNel mese di giugno del 1449 Galeotto di Campofregoso comand\u00f2 l'invasione del marchesato di Villafranca in Lunigiana per conto dei Genovesi su mandato del cugino doge Lodovico Fregoso. L'invasione, dopo alterne vicende, lo port\u00f2 ad insediarsi presso il castello di Virgoletta dal quale governava le operazioni. Fu nominato co-signore di Sarzana e signore di Montevignale, Bastia, Panicale, Licciana oltre che di Virgoletta. Negli anni successivi oper\u00f2 importanti ristrutturazioni all'antico castello dei Malaspina trasformandolo in un moderno palazzo rinascimentale.\nIl mantenimento del potere.\nNel 1452 ratific\u00f2, con altri nobili del territorio, l'accordo tra Milano, Genova e Firenze che per qualche anno avrebbe dato stabilit\u00e0 alla zona e si mise al servizio del nuovo doge, il cugino Pietro, con il quale aveva avuto in precedenza contrasti e da cui ora riceveva protezione sia personale sia per il suo feudo di Virgoletta. Per conto del cugino \u00e8 coinvolto nei contrasti con la famiglia Fieschi, signori del Levante Ligure. Galeotto viene catturato mentre \u00e8 su un leudo in armi al largo di San Fruttuoso a Portofino e poi liberato dai Fieschi. Nel 1453, mentre era temporaneamente castellano di Savona, \u00e8 al centro di una lite con alcuni cittadini di Levanto divenuta poi la causa e il pretesto di una forte rottura tra il doge Pietro Campofregoso e Giovanni Filippo Fieschi, desideroso, quest'ultimo, di prendere il potere a Genova. Nel 1462 Galeotto spos\u00f2 la contessa ferrarese Maria de Costabili che divenne castellana di Virgoletta sotto la protezione dell'amico Borso d'Este, signore di Ferrara, che tutelava formalmente la presenza del Campofregoso nel cuore delle terre malaspiniane. Dalla nobile ebbe due figlie: Lucrezia e Isabella.\nComplotti e assassinio.\nNel 1455, mentre era di ruolo come capitano a Chiavari sub\u00ec un primo complotto da parte di alcuni uomini fedeli ai Malaspina che ebbe come esito la cattura e la condanna a morte dei complottatori. Nel 1471 il marchese Cristiano Malaspina di Bagnone e il connestabile Corrado di Buono detto Fantauzzo di Filattiera lo assassinarono con l'inganno nel suo castello di Virgoletta per tentare di dare il feudo ai Fiorentini. L'azione port\u00f2 alla destabilizzazione temporanea dei rapporti tra Firenze e Milano, che si risolse, dopo forti tensioni, con la restituzione nel 1474 di Virgoletta a Teodorina Malaspina di Villafranca. La tentata rivalsa del fratello di Galeotto, Giovanni di Campofregoso, non ebbe nessun successo.."}
{"id": "4841878", "revid": "1573940", "url": "https://it.wikipedia.org/wiki?curid=4841878", "title": "Irena (zoologia)", "text": "Irena \u00e8 un genere di uccelli passeriformi, l'unico ascritto alla famiglia Irenidae .\nEtimologia.\nIl nome scientifico del genere, \"Irena\", deriva dal greco \"E\u1f30\u03c1\u03ae\u03bd\u03b7\" (\"Eir\u00e9ne\", una delle Ore nonch\u00e9 dea della pace).\nDescrizione.\nLe specie ascritte alla famiglia sono uccelli robusti di medie dimensioni (21\u201327\u00a0cm, coi maschi pi\u00f9 grandi delle femmine a parit\u00e0 d'et\u00e0), muniti di grossa testa allungata con becco robusto e dalla punta leggermente ricurva, zampe corte, ali arrotondate e coda squadrata.\nIl piumaggio presenta dimorfismo sessuale evidente, coi maschi neri con aree di colore blu o azzurro brillante pi\u00f9 o meno estese (generalmente la nuca, le ali ed il dorso sono di questo colore, con variazioni nelle specie e sottospecie), mentre le femmine sono pi\u00f9 scialbe ma con riflessi azzurri su tutto il corpo anzich\u00e9 localizzati.\nL'azzurro del corpo \u00e8 dato dalla particolare conformazione delle barbe delle punte delle penne: la colorazione \u00e8 ben visibile quando l'animale \u00e8 al sole, mentre non lo \u00e8 (risultando uguale a quella nera o bruna del resto del corpo) quando esso si muove nell'ombra.\nDistribuzione e habitat.\nIl genere \"Irena\" ha diffusione asiatica, con le due specie che popolano un areale che va dal sud dell'India alle Grandi Isole della Sonda (\"I. puella\") ed alle Filippine (delle quali \u00e8 endemica \"I. cyanogastra\"): questi uccelli sono abitatori della foresta pluviale, della quale occupano la canopia.\nBiologia.\nSi tratta di uccelli diurni che vivono in coppie o in gruppetti, passando la maggior parte della giornata alla ricerca di cibo (principalmente frutta, ma anche insetti) fra gli alberi, tenendosi in contatto fra loro mediante richiami liquidi e schioccanti.\nLe irene sono uccelli monogami: il maschio corteggia la femmina con richiami melodiosi, ai quali essa risponde cominciando la costruzione del nido (che consiste in una rozza piattaforma di bastoncini e ramoscelli alla biforcazione di un ramo, foderata internamente di muschio). La costruzione del nido \u00e8 opera della femmina, mentre l'accudimento della prole \u00e8 a carico di entrambi i sessi.\nTassonomia.\nAl genere vengono ascritte due specie:\nClassificati di volta in volta fra i Coraciiformes, i Pycnonotidae o gli Oriolidae, a seguito di analisi genetiche pi\u00f9 accurate gli Irenidi sono oggi riconosciuti come una famiglia facente parte di un clade basale dei Passeroidei, vicino ai Chloropseidae."}
{"id": "4841880", "revid": "1935652", "url": "https://it.wikipedia.org/wiki?curid=4841880", "title": "Stefano Manetti", "text": "Biografia.\nNasce a Firenze, citt\u00e0 capoluogo di provincia e sede arcivescovile, il 20 aprile 1959.\nFormazione e ministero sacerdotale.\nFrequenta la parrocchia di Ges\u00f9 Buon Pastore a Casellina di Scandicci, dove segue il percorso dell'iniziazione cristiana.\nDopo aver frequentato il liceo scientifico di Scandicci, entra nel Seminario Maggiore Arcivescovile di Firenze nel 1978.\nViene ordinato presbitero a Firenze il 19 aprile 1984 dall'arcivescovo Silvano Piovanelli (poi cardinale).\nDal luglio 1984 al settembre 1987 \u00e8 vicario parrocchiale di Santa Maria a Coverciano. \u00c8 poi assistente ecclesiastico della comunit\u00e0 giovanile San Michele (1987-1995) e successivamente parroco di San Tommaso a Certaldo, incarico che lascia nel 2002, quando \u00e8 nominato direttore spirituale del Seminario maggiore arcivescovile di Firenze. Contemporaneamente, dal 1995 \u00e8 membro del Consiglio Presbiterale e assistente ecclesiastico dell'Azione Cattolica dapprima per i giovani, e poi, dal 1999, per gli adulti.\nCanonico della basilica di San Lorenzo di Firenze tra il 2002 e il 2009, emerito dopo la nomina a canonico della cattedrale di Santa Maria del Fiore, nel settembre 2005 \u00e8 nominato rettore del Seminario maggiore e responsabile del Centro diocesano vocazioni. Dal 2009 \u00e8 membro del Collegio dei consultori.\nMinistero episcopale.\nIl 31 gennaio 2014 papa Francesco lo nomina vescovo di Montepulciano-Chiusi-Pienza; succede a Rodolfo Cetoloni, precedentemente nominato vescovo di Grosseto. Riceve l'ordinazione episcopale il 25 marzo successivo, nella cattedrale di Santa Maria del Fiore a Firenze, dal cardinale Giuseppe Betori, co-consacranti i cardinali Silvano Piovanelli e Gualtiero Bassetti e i vescovi Rodolfo Cetoloni e Claudio Maniago. Prende possesso della diocesi, nella cattedrale di Montepulciano, nel pomeriggio del 13 aprile successivo, domenica delle Palme.\n\u00c8 delegato per i seminari d'Italia, membro della Commissione episcopale per il clero e la vita consacrata e della Commissione mista vescovi-istituti di vita consacrata e societ\u00e0 di vita apostolica presso la Conferenza Episcopale Italiana e delegato per il clero, i seminari e le vocazioni della Conferenza episcopale toscana.\nGenealogia episcopale.\nLa genealogia episcopale \u00e8:"}
{"id": "4841890", "revid": "182291", "url": "https://it.wikipedia.org/wiki?curid=4841890", "title": "Scandalo Inail", "text": ""}
{"id": "4841891", "revid": "21880", "url": "https://it.wikipedia.org/wiki?curid=4841891", "title": "Irenidae", "text": ""}
{"id": "4841893", "revid": "6923", "url": "https://it.wikipedia.org/wiki?curid=4841893", "title": "William Courtenay, II conte di Devon", "text": "Biografia.\nEra il figlio di George Courtenay (?-1533), e di sua moglie, Catherine St Ledger, figlia di Sir George St Ledger.\nCarriera.\nRiusc\u00ec suo nonno Sir William Courtenay (1477-1535), nel 1535. Fu nominato cavaliere nel 1553 ed eletto al Parlamento per Plympton nel 1555.\nMatrimonio.\nSpos\u00f2, il 28 novembre 1545, Elizabeth Paulet (1536-4 novembre 1576), figlia di John Paulet, II marchese di Winchester. Ebbero due figli:\nMorte.\nMor\u00ec il 18 agosto 1557 durante la Battaglia di San Quintino."}
{"id": "4841895", "revid": "1884099", "url": "https://it.wikipedia.org/wiki?curid=4841895", "title": "Reichsgau Tirol-Vorarlberg", "text": "Il Reichsgau Tirol-Vorarlberg fu una divisione amministrativa del partito nazista, e conseguentemente della Germania, composta dai vecchi lander austriaci del Vorarlberg e del Tirolo Settentrionale, con l'esclusione quindi di quello orientale. Il Reichsgau fu istituito immediatamente dopo l'Anschluss del 1938 e dur\u00f2 fino al crollo del nazismo nel 1945. Per tutti i sette anni della sua esistenza, fu affidato al gauleiter Franz Hofer.\nNel 1943, in seguito alla capitolazione italiana e all'occupazione nazista del Nord Italia, al Reichsgau furono politicamente incorporati i territori dell'OZAV, ossia la Venezia Tridentina (ovvero le attuali province autonome di Trento e Bolzano) e la provincia di Belluno, divenendo di fatto parte del Terzo Reich."}
{"id": "4841897", "revid": "1718925", "url": "https://it.wikipedia.org/wiki?curid=4841897", "title": "Jean Ch\u00e2tel", "text": "Biografia.\nFiglio di un mercante di stoffe, Jean Ch\u00e2tel aveva solo 19 anni quando, il 27 dicembre 1594, riusc\u00ec a farsi ricevere nel palazzo di Gabrielle d'Estr\u00e9es, in cui si trovava anche il re. Quando Enrico IV si chin\u00f2 per aiutare ad alzarsi due funzionari che si erano inginocchiati davanti a lui, Ch\u00e2tel lo aggred\u00ec con un coltello, colpendolo sul labbro.\nAttentando alla vita del re, del quale non riteneva sincera l'abiura, era persuaso di compiere una buona azione che avrebbe ridotto il suo tempo in purgatorio, come disse di aver appreso dai gesuiti. Enrico IV era incline all'indulgenza, ma il Parlamento giudic\u00f2 diversamente.\nFu subito arrestato e condannato per il reato di lesa maest\u00e0: come prevedeva la legge, la mano con cui l'aspirante regicida aveva colpito il monarca venne bruciata con zolfo fuso, piombo e cera. Condannato alla pena di morte, venne giustiziato due giorni dopo, il 29 dicembre, tramite squartamento, ossia il supplizio che veniva applicato a chi attentasse alla vita del sovrano transalpino. Sebbene orribile, il suo calvario non raggiunse l'abominio di quello di Ravaillac.\nLa casa che suo padre aveva sull'\u00cele de la Cit\u00e9 venne distrutta e rimpiazzata, nel 1595, da una \"piramide\" commemorativa, ma essa ebbe vita breve, poich\u00e9 venne distrutta nel 1605, dopo il richiamo della compagnia di Ges\u00f9, in accordo alle disposizioni antigesuitiche che tale gesto prevedeva, e sostituita dalla \"fontana dei Barnabiti\".\nNel suo interrogatorio, Ch\u00e2tel rivel\u00f2 di essere stato educato dai gesuiti del Collegio di Clermont (oggi Lyc\u00e9e Louis-le-Grand): dato il clima che si respirava all'epoca, con le guerre di religione ancora in corso, era inevitabile che i seguaci di Ignazio di Loyola furono accusati di essere i suoi mandanti.\nDue dei suoi ex docenti, Padre Hay e Padre Gu\u00e9ret, furono esiliati. Essi furono particolarmente fortunati, giacch\u00e9 un terzo insegnante, padre Guignard, fu impiccato e bruciato sul rogo per il suo presunto coinvolgimento nella vicenda. Il Collegio di Clermont venne chiuso, l'edificio confiscato e i suoi mobili venduti all'asta. Addirittura si arriv\u00f2 al bando dell'Ordine dei Gesuiti dalla Francia, ma, a seguito delle proteste del Papa, questo ordine venne rapidamente revocato.\nLa Lega cattolica ricord\u00f2 Jean Ch\u00e2tel nel suo martirologio e il teologo Jean Boucher gli dedic\u00f2 un'\"Apologia\"."}
{"id": "4841898", "revid": "182291", "url": "https://it.wikipedia.org/wiki?curid=4841898", "title": "Presidenza", "text": ""}
{"id": "4841899", "revid": "1005847", "url": "https://it.wikipedia.org/wiki?curid=4841899", "title": "Vincenzo Mungari", "text": "Biografia.\nNato nel 1934 a Crotone, ottiene la laurea in Giurisprudenza e comincia ad esercitare la professione di avvocato.\nNel 1996 viene eletto alle elezioni politiche come senatore della XIII Legislatura nelle file di Forza Italia.\nCessata l'attivit\u00e0 politica, nel 2002 viene nominato commissario straordinario dell'INAIL dal Ministro del Welfare Roberto Maroni in seguito alle dimissioni dell'ex presidente Gianni Billia in merito allo scandalo tangenti dell'INAIL, le cui indagini erano condotte dal sostituto procuratore Henry John Woodcock. Nel 2003 ne diviene presidente e manterr\u00e0 la carica fino al 2008. Gli succede alla presidenza dell'ente Marco Fabio Sartori.\n\u00c8 scomparso a Roma, dove risiedeva da molti anni, il 16 novembre 2015. Le sue esequie hanno avuto luogo il successivo 18 novembre nella chiesa di San Roberto Bellarmino a Roma."}
{"id": "4841902", "revid": "123008011", "url": "https://it.wikipedia.org/wiki?curid=4841902", "title": "Oscar Fernandes", "text": "Biografia.\nDi fede cattolica, era sposato con Blossom Fernandes dal 1981 e aveva due figli. Rappresent\u00f2 la sua citt\u00e0 natale Udupi dal 1980 al 1996 nel Lok Sabha."}
{"id": "4841904", "revid": "63894473", "url": "https://it.wikipedia.org/wiki?curid=4841904", "title": "Emigramma incandescente", "text": ""}
{"id": "4841907", "revid": "63894488", "url": "https://it.wikipedia.org/wiki?curid=4841907", "title": "Tetra zonato", "text": ""}
{"id": "4841908", "revid": "124834715", "url": "https://it.wikipedia.org/wiki?curid=4841908", "title": "Calisto Bertramo", "text": "Biografia.\nDopo aver conseguito la licenza liceale, nel 1895 ad appena vent'anni inizi\u00f2 a recitare nella Compagnia di Pia Marchi Maggi; nel 1898 fu con Italia Vitaliani, insieme alla quale comp\u00ec tourn\u00e9e in Russia e in Romania. Nei primi anni del XX secolo recit\u00f2 con grandi nomi dell'epoca quali Virgilio Talli, Emma ed Irma Gramatica, Oreste Calabresi, Vittorio Zampieri, Leo Orlandini e Ruggero Ruggeri. Allo scoppio della prima guerra mondiale lavor\u00f2 insieme ad Ermete Novelli. In seguito fond\u00f2 compagnie in proprio con Alda Borelli, fu dirigente della Compagnia del Teatro del Popolo, viaggi\u00f2 con Eleonora Duse accompagnandola in una serie di recite a Londra e nel 1923 fu nella compagnia di Tatiana Pavlova. Nel 1924 insieme a Umberto Casilini form\u00f2 una compagine destinata a durare diversi anni. Nel 1929 si un\u00ec ancora con una compagni teatrale, quella con Sandro Ruffini, Franco Becci e Lina Tricerri. \nSul grande schermo debutt\u00f2 gi\u00e0 nel 1922, in periodo muto, quando fu tra gli interpreti principali di \"Messalina\", diretto da Enrico Guazzoni.\nCon l'avvento del sonoro inizi\u00f2 ad apparire come caratterista dal 1932: lavor\u00f2 complessivamente in venti pellicole (risulta essere anche nel cast del film \"I due barbieri\", diretto da Duilio Coletti e rimasto incompiuto). \nUnitosi in matrimonio con Ernestina Bardazzi, ebbe da lei una figlia, Maria Letizia Bertramo, che assunse il nome d'arte di Letizia Bonini.\nMor\u00ec a Viareggio all'et\u00e0 di 66 anni: si era ritirato in una villa della citt\u00e0 versiliese dopo una rappresentazione de \"La figlia di Jorio\".\nEra fratello dell'attrice teatrale drammatica Maddalena Bertramo,"}
{"id": "4841914", "revid": "943288", "url": "https://it.wikipedia.org/wiki?curid=4841914", "title": "Release Me (album Barbra Streisand)", "text": ""}
{"id": "4841918", "revid": "767487", "url": "https://it.wikipedia.org/wiki?curid=4841918", "title": "Stati di alterazione progressiva", "text": "Stati di alterazione progressiva (\"Trouble in Mind\") \u00e8 un film del 1985 di Alan Rudolph.\nTrama.\nNella citt\u00e0 di fantasia Rain City, un ex poliziotto, Hawk, esce di prigione dopo una condanna a otto anni per omicidio durante una rapina. Ritorna a vivere nella zona della citt\u00e0 dove aveva una relazione con Wanda, proprietaria del Wanda's Cafe.\nIn citt\u00e0 arriva una coppia con un figlio, in cerca di lavoro: Coop, la moglie Georgia e il piccolo Spike. Coop diventa un criminale alla ricerca di denaro.\nHawk, intanto cerca una relazione con Georgia. Coop cerca di diventare il boss in citt\u00e0, al posto di Hilly Blue, ma non riuscendoci perde poi la moglie.\nProduzione.\n\"Rain City\" \u00e8 in realt\u00e0 Seattle.\nLa musica di Marianne Faithfull, con arrangiamenti e accompagnamento di Mark Isham."}
{"id": "4841925", "revid": "63894746", "url": "https://it.wikipedia.org/wiki?curid=4841925", "title": "Mara Landi", "text": ""}
{"id": "4841943", "revid": "599013", "url": "https://it.wikipedia.org/wiki?curid=4841943", "title": "Ray Brown (giocatore di football americano)", "text": "Carriera professionistica.\nBrown fu scelto nel corso dell'ottavo giro (201\u00ba assoluto) del Draft NFL 1986 dai St. Louis Cardinals. Nel 1989 pass\u00f2 ai Washington Redskins con cui nel 1991 vinse il Super Bowl XXVI battendo i Buffalo Bills. Successivamente gioc\u00f2 con San Francisco 49ers (1996-2001) e Detroit Lions (2002-2003), prima di fare ritorno ai Redskins per le ultime due stagioni della carriera. Il 14 gennaio 2006, lo stesso giorno in cui part\u00ec come titolare in una partita di playoff, annunci\u00f2 il suo ritiro dopo venti stagioni. Brown, all'et\u00e0 di 43 anni, \u00e8 uno dei pi\u00f9 vecchi giocatori della storia ad essere stato schierato come titolare nei playoff."}
{"id": "4841947", "revid": "1718925", "url": "https://it.wikipedia.org/wiki?curid=4841947", "title": "Invisible (U2)", "text": "Invisible \u00e8 un singolo del gruppo musicale irlandese U2, pubblicato il 2 febbraio 2014 dalla Island Records.\nDescrizione.\nEseguito per la prima volta in occasione del Super Bowl XLVIII, \"Invisible\" \u00e8 stato descritto da Bono come una canzone d'amore non convenzionale.\nIl brano \u00e8 stato successivamente inserita nell'edizione limitata dell'album \"Songs of Innocence\" come traccia fantasma.\nVideo musicale.\nIl videoclip, diretto da Mark Romanek e pubblicato il 12 febbraio 2014, mostra il gruppo eseguire il brano e giocando con le luci su ci\u00f2 che \u00e8 visibile e non; durante l'assolo di The Edge, Bono si lancia verso il pubblico eseguendo un crowd surfing."}
{"id": "4841958", "revid": "1442080", "url": "https://it.wikipedia.org/wiki?curid=4841958", "title": "Conte di Hardwicke", "text": "Conte di Hardwicke \u00e8 un titolo nella Paria di Gran Bretagna. \u00c8 stato creato nel 1754 per Philip Yorke, I barone di Hardwicke, Lord Cancelliere della Gran Bretagna (1737-1756). Era gi\u00e0 stato creato barone di Hardwicke, nel 1733, e visconte Royston, allo stesso tempo.\nGli succedette suo figlio maggiore, il secondo conte. Egli rappresent\u00f2 Reigate e Cambridgeshire nella Camera dei Comuni e serv\u00ec come Lord Luogotenente del Cambridgeshire. Lord Hardwicke spos\u00f2 Lady Jemima Campbell, unica figlia di John Campbell, III conte di Breadalbane, e nipote ed erede di Henry Grey, I duca di Kent.\nA Lord Hardwicke succedette suo nipote, il terzo conte. Era il figlio di Charles Yorke, secondo figlio del primo conte. Era un politico di primo piano e serv\u00ec come Lord Luogotenente d'Irlanda (1801-1805). Lord Hardwicke mor\u00ec senza eredi maschi superstiti e gli succedette il nipote, il quarto conte. Era il figlio del viceammiraglio Sir Joseph Sidney Yorke, terzo figlio del gi\u00e0 citato Charles Yorke.\nSuo figlio, il quinto conte, fu un politico conservatore e serv\u00ec sotto Derby come Comptroller of the Household e sotto Benjamin Disraeli come Maestro della Buckhounds. Gli succedette il figlio, il sesto conte. Ha inoltre ricoperto cariche politiche e serv\u00ec nelle amministrazioni conservatrici di Lord Salisbury e Arthur Balfour come sottosegretario di Stato per le Colonie e Sottosegretario di Stato per la Guerra. Tuttavia, mor\u00ec celibe e gli succedette suo zio, il settimo conte. Era un capitano della Royal Navy. Suo figlio maggiore, l'ottavo conte, succedette a suo nipote, il nono conte. A partire dal 2010 i titoli sono detenuti dal nipote del nono conte, il decimo conte, che gli succedette nel 1974."}
{"id": "4841962", "revid": "767487", "url": "https://it.wikipedia.org/wiki?curid=4841962", "title": "Marcella Valeri", "text": "Biografia.\nHa interpretato alcune pellicole dirette da registi come Renato Castellani, Valerio Zurlini, Elio Petri e Mauro Bolognini. Tra i ruoli pi\u00f9 significativi, il suo debutto cinematografico in \"Nella citt\u00e0 l'inferno\" (1959) di Castellani, quello di Beppa in \"La viaccia\" (1961) di Bolognini nel quale comunque risulta doppiata da Lydia Simoneschi e infine quello di Euriclea nello sceneggiato \"Odissea\" (1968), diretto da Franco Rossi, Mario Bava e Piero Schivazappa. Ha partecipato anche allo sceneggiato \"Mastro Don Gesualdo\" (1964).\nAnche la figlia Giusy Valeri svolge la professione di attrice.\nDoppiatrici.\nNei film da lei interpretati, Marcella Valeri \u00e8 stata doppiata da:"}
{"id": "4841964", "revid": "1310927", "url": "https://it.wikipedia.org/wiki?curid=4841964", "title": "Poh\u00e1r FA\u010cR 2013-2014", "text": "La Coppa della Repubblica Ceca 2013-2014 di calcio (in ceco \"Poh\u00e1r FA\u010cR\") \u00e8 stata la 21\u00aa edizione del torneo. La competizione \u00e8 iniziata il 13 luglio 2013 ed \u00e8 terminata il 18 maggio 2014. Lo Sparta Praga ha vinto il trofeo per la sesta volta nella sua storia."}
{"id": "4841967", "revid": "123235780", "url": "https://it.wikipedia.org/wiki?curid=4841967", "title": "Male/Sciocco", "text": "Male/Sciocco \u00e8 il tredicesimo 45 giri della cantante pop italiana Raffaella Carr\u00e0, pubblicato a maggio del 1975 dall'etichetta discografica CGD e distribuito dalle Messaggerie Musicali di Milano.\nIl disco.\nSingolo che anticipa due brani contenuti nell'album \"Forte forte forte\" (1976) e che raggiunger\u00e0 la 22\u00aa posizione nella classifica dei dischi pi\u00f9 venduti nel 1975.\nArrangiamenti e direzione d'orchestra di Shel Shapiro.\nVenduto sul mercato ispanico con i due brani in italiano (stesso catalogo); esiste anche in edizione promozionale con il solo brano \"Sciocco\", che diventa \"Tonto\" (\"Vida\" in qualche altro paese), cantato in castigliano (CBS SSP-2).\n\"Male\".\nCover di \"Honey Bee\", incisa da Gloria Gaynor nel 1974, ne riprende l'arrangiamento con una linea melodica differente rielaborata in stile italo-disco da Shel Shapiro su un testo di Gianni Boncompagni e Andrea Lo Vecchio.\nCanzone utilizzata come sigla di raccordo nella 34\u00aa edizione della trasmissione radiofonica \"Gran variet\u00e0\", di cui la Carr\u00e0 era tra gli ospiti fissi.\nIn tutte le edizioni internazionali dell'album il brano \u00e8 cantato in spagnolo."}
{"id": "4841968", "revid": "599013", "url": "https://it.wikipedia.org/wiki?curid=4841968", "title": "Joe Johnson (giocatore di football americano)", "text": "Carriera professionistica.\nDopo non essere stato scelto nel Draft NFL 1989, Johnson firm\u00f2 coi Washington Redskins, con cui disput\u00f2 tre stagioni e nel 1991 vinse il Super Bowl XXVI battendo i Buffalo Bills. L'ultima stagione della carriera la pass\u00f2 l'anno successivo coi Minnesota Vikings."}
{"id": "4841971", "revid": "298229", "url": "https://it.wikipedia.org/wiki?curid=4841971", "title": "Sidney Johnson (giocatore di football americano)", "text": "Carriera professionistica.\nDopo non essere stato scelto nel Draft NFL 1988, Johnson firm\u00f2 coi Kansas City Chiefs, con cui rimase una sola stagione. Dopo un anno di inattivit\u00e0, firm\u00f2 coi Washington Redskins, con cui disput\u00f2 tre stagioni e nel 1991 vinse il Super Bowl XXVI battendo i Buffalo Bills."}
{"id": "4841972", "revid": "125139066", "url": "https://it.wikipedia.org/wiki?curid=4841972", "title": "Episodi di Dragons (seconda stagione)", "text": "La seconda stagione della serie animata Dragons, sottotitolata I paladini di Berk, \u00e8 stata trasmessa in prima visione, negli Stati Uniti d'America, su Cartoon Network dal 19 settembre 2013 al 5 marzo 2014. \nIn Italia la stagione \u00e8 stata trasmessa su Cartoon Network, dal 3 febbraio al 28 luglio 2014.\nVivi e lascia volare.\nTrama.\nStoick vieta a tutti gli abitanti dell'isola di cavalcare i draghi e, di conseguenza, Hiccup deve chiudere temporaneamente la sua Accademia. Preoccupato sempre pi\u00f9 per un nuovo attacco da parte di Alvin e degli Esiliati, Hiccup decide di cavalcare segretamente il suo drago di notte per pattugliare l'isola. In realt\u00e0, anche Stoik cavalca continuamente il suo drago Tornado per\u00f2 nasconde la cosa perch\u00e9, altrimenti, sarebbe costretto a eliminare il divieto. Una notte, Hiccup viene scoperto da Astrid e decide di fondare una societ\u00e0 segreta che cavalca i draghi di notte. L'organizzazione viene chiamata Clan dei Draghi e tutti i ragazzi ne fanno parte. Una sera, il Clan vede Stoik volare su Tornado ma anche i ragazzi vengono avvistati dal padre di Hiccup. Una notte, il Clan avvista una piccola truppa degli Esiliati e, chiarita la situazione con Stoik, il Clan/Accademia dei Draghi attacca le piccole navi e porta via da loro dei Cambia-ala che li usavano. Grazie ad un intenso addestramento fatto di notte, i nemici vengono sconfitti e vedendo di cosa sono capaci i ragazzi Stoik elimina il divieto. A fine episodio, una piccola truppa di Esiliati guidati da Savage e da Mildew, grazie al diversivo della loro sconfitta, liberano dei cuccioli di Morte Sussurrante proprio sotto Berk, poi scappano.\nIl ferro di Gronkio.\nTrama.\nUna nave degli Esiliati comandati da Savage \u00e8 tornata a controllare i cuccioli di Morte Sussurrante ma, tra le tante uova schiuse, ne trovano una di enormi dimensioni. Nonostante ci\u00f2, scappano via e vengono avvistati da Hiccup e dagli altri. La lentezza di Gambedipesce e Muscolone impedisce alla squadra di trovare la nave e Moccicoso, estremamente arrabbiato, rimprovera i due. Hiccup chiede a Gambedipesce di restare ma, offeso, il ragazzo scappa via con il suo drago. Rifugiatosi su una scogliera rocciosa lui e il drago iniziano a mangiare bacche e rocce per far passare il mal umore, in seguito Muscolone rigurgita della lava particolare. Con essa, Skaracchio crea una spada molto leggera, capace di spezzare qualsiasi altro metallo. Il nuovo materiale viene chiamato \"ferro di Gronkio\" e tutti gli abitanti di Berk ne chiedono grandi quantit\u00e0. Muscolone ha per\u00f2 finito la lava e Gambedipesce non ricorda quale sia la pietra che produce lo speciale materiale. Nel frattempo, la squadra si accorge di aver bisogno di un membro capace di guardare attentamente tutti i particolari o le caratteristiche di un luogo o altro. Decidono perci\u00f2 di riconvocare il loro compagno ed il suo drago. Ma Gambedipesce e Skaracchio continuano a cercare di ricreare il Ferro di Gronkio, ma per errore Muscolone ingurgita una serie di pietre che trasforma il drago in una vera e propria calamita. Spaventata per l'attrazione di ferro verso di lei, Muscolone fugge via, attaccandosi ogni cosa fatta di metallo, finch\u00e9 Hiccup non la conduce nella foresta, ma alla fine anche lui si ritrova attaccato a Muscolone, per via della sua protesi. Tuttavia, Gambedipesce, a cavallo di Sdentato, riesce a raggiungerli, ma vengono intercettati dalla nave di Savage e degli Esiliati. In quel momento Hiccup riesce ad utilizzare la capacit\u00e0 di Muscolone di attrarre i metalli a suo vantaggio disarmando gli Esiliati, e Gambedipesce riesce a far rigurgitare al suo drago le pietre che lo rendeva una calamita, di modo che tutte le armi finiscano sulla nave degli Esiliati, affondandola. Ritornati a Berk, Hiccup reintegra nel Clan dei Draghi Gambedipesce e Skaracchio gli dona la prima spada forgiata con il ferro di Gronkio, come ricompensa per aver battuto gli Esiliati.\nLa notte e la furia.\nTrama.\nAstrid propone al Club dei Draghi una missione, in una notte dovranno percorrere da una spiaggia all'altra l'Isola dei Draghi a piedi, senza l'aiuto dei propri draghi. Cos\u00ec facendo, saranno pi\u00f9 furtivi ed in grado di cavarsela anche senza l'aiuto dei draghi. Tutto va bene, fino a quando Hiccup incontra Dagur. Egli \u00e8 il capo della trib\u00f9 dei Grandi Guerrieri, comparso nella prima stagione e poi scappato via, dopo un attacco dei draghi messo in scena dai ragazzi per farlo fuggire. Dopo quell'esperienza \u00e8 venuto sull'Isola dei Draghi con lo scopo di conoscerli meglio, per quando si presenter\u00e0 l'occasione di affrontarli in futuro. Da allora Dagur sembra avere una grande stima per Hiccup, ed \u00e8 ossessionato dall'uccidere il famoso Furia Buia che vide per la prima volta durante la sua visita a Berk, e pensa che insieme a ci riusciranno. Quel Furia Buia \u00e8 ovviamente Sdentato che, insieme agli altri draghi, cerca i ragazzi per paura che possa succeder loro qualcosa. Hiccup decide di assecondare Dagur perch\u00e9, se scoprisse che a Berk si cavalcano i draghi, dichiarerebbe guerra agli abitanti del villaggio. Quando vede il suo drago in pericolo, Hiccup decide di fermare Dagur anche se, facendolo, il pazzo ragazzo capisce la verit\u00e0 e giura di vendicarsi di Hiccup.\nMinaccia sotterranea.\nTrama.\nIl pozzo di Berk \u00e8 stranamente asciutto e Hiccup e Sdentato, nel tentativo di scendere per controllare, ci cadono dentro. Il cunicolo \u00e8 per\u00f2 troppo piccolo per uscire, quindi i due devono esplorare le caverne sotto Berk. Camminando, trovano uno scrigno degli Esiliati e poco distanti delle uova schiuse di Morte Sussurrante. Poco dopo, gli ultimi tre esemplari di quella nidiata attaccano prima Sdentato ed Hiccup, poi (essendo la giornata molto nuvolosa, e perci\u00f2 senza luce) scavano dei tunnel verso Berk. Usciti dal sottosuolo, Sdentato ed Hic cacciano via i Morte Sussurrante insieme agli altri ragazzi. Dal sottosuolo, spunta poi una specie di Morte Sussurrante gigantesco, completamente bianco, con occhi rosso sangue e capace di emettere urla che stordiscono gli altri draghi. Il nuovo drago viene nominato Morte Urlante ed Hiccup, pensando che sia come ogni altro Morte Sussurrante, prova a sconfiggerlo con la luce. Essa ha invece l'effetto contrario, infatti il Morte Urlante segue Hiccup. Astutamente, Hiccup fa urtare il drago gigante contro dei fariglioni, finch\u00e9 non si schianta contro una solida parete di roccia; e mentre le rocce cadono, una di loro ferisce il Morte Urlante all'ala destra, impossibilitandogli di volare. Il morte Urlante, allora, richiama i tre Morte Sussurrante e viene trasportato via. Hiccup \u00e8 per\u00f2 preoccupato perch\u00e9 i Morte Sussurrante tornano sempre nel luogo di nascita, e pensa che il Morte Urlante far\u00e0 lo stesso. Infatti, in un'isola i Morte Sussurrante curano con del pesce il loro capo furioso e ardente di vendetta, che, non accontentandosi del magro pasto, divora i tre draghi.\nDraghi sotto sforzo.\nTrama.\nDopo l'attacco del Morte Urlante, Moccicoso allena intensamente il suo drago, Zannacurva. Un giorno, durante l'allenamento quotidiano, Zannacurva atterra sfinito ed in pi\u00f9 non \u00e8 capace di emettere fiamme, sia dal corpo che dalla bocca. In poco, diventa molto pallido e senza forze; Gambedipesce avverte gli altri che un qualsiasi drago di classe Stoker, come Zannacurva, senza fiamme non pu\u00f2 difendersi. Inoltre, sembra non esserci una cura, ma un appunto sul Libro dei Draghi, sembra dire che dei minuscoli draghi sono capaci di guarirlo. Essi sono i Mangia-Fiamme, chiamati dai ragazzi \"mini draghi di fuoco\". Su tutta Berk ne esistono pochissimi e non bastano a curare il drago, i ragazzi cercano perci\u00f2 la misteriosa Isola dei mini draghi. Giunti li, scoprono che questi draghi si comportano un po' come le api: formano dei nidi, vivono in grandi gruppi, bevono un gel caldissimo che producono da loro, immagazzinato in celle a nido d'ape, e sono comandati da un esemplare pi\u00f9 grande, detto Regina di Fuoco. Questa si avvicina a Zannacurva e gli inietta un veleno; esso lo rinvigorisce, gli dona nuovamente le forze e gli permette di emettere fiamme come non mai. Da quest'occasione, Moccicoso ha imparato a prendersi cura meglio del suo drago.\nLa vendetta di Astrid.\nTrama.\nOgni dieci anni, a Berk arriva l'aurora e, con essa, giunge sempre un drago spaventoso che distrugge il villaggio; nessuno \u00e8 mai riuscito a sconfiggerlo. Esso \u00e8 l'Incubo Volante, un drago misterioso che emana luce da tutto il corpo. A Berk, tutti hanno paura e aspettano con ansia l'arrivo del drago per mettersi al riparo. Astrid \u00e8 particolarmente arrabbiata perch\u00e9 l'Incubo Volante, molto tempo fa, infang\u00f2 il nome della famiglia Hofferson paralizzando temporaneamente lo zio della ragazza. Gambedipesce si accorge poi che prima di giungere a Berk il drago luminoso si ferma in una palude vicina; Hiccup ed Astrid partono allora volando entrambi su Sdentato. Giunti alla palude, i due si accorgono che il drago si ciba delle alghe che, solo nel periodo dell'aurora, rendono luminoso qualunque corpo. Sdentato mangia per sbaglio un po' di alghe e, di conseguenza, comincia ad emanare luce; l'Incubo Volante lo nota e lo attacca. A quanto pare, la nebbia che emana dalla bocca \u00e8 in grado di paralizzare chiunque momentaneamente ed \u00e8 cos\u00ec che paralizz\u00f2 lo zio di Astrid. Deviando il corso del fiume e perci\u00f2 delle alghe, Hiccup allontana l'Incubo Volante per sempre e, tornato a Berk, rid\u00e0 onore agli Hofferson.\nZuppa di lische.\nTrama.\nGambedipesce e Moccicoso litigano su chi sia il miglior addestratore del gruppo ma, non avendo un nuovo drago da addestrare, non possono instaurare una competizione. Gambedipesce trova la soluzione: ogni ragazzo addestrer\u00e0 come secondo drago un Terribile Terrore e chi gli insegner\u00e0 l'abilit\u00e0 pi\u00f9 utile vincer\u00e0. Nonostante sia molto contrariato dal fatto che i ragazzi prendano tutto come una gara, Hiccup decide di partecipare e chiama il suo piccolo drago Cecchino. Gambedipesce, molto impegnato nell'addestrare il suo drago Iggy, trascura Muscolone ed il drago \u00e8 molto triste. Alla fine, Moccicoso non insegna niente al suo drago, Astrid gli insegna a nascondersi, i due gemelli insegnano ai loro cuccioli come sbattere la testa, Gambedipesce fa s\u00ec che il suo drago sappia riportare gli oggetti ed Hiccup insegna a Cecchino come sparare colpi precisi e veloci allo stesso tempo. Nel frattempo, Alvin, Mildew e Savage rapiscono Muscolone e partono su di una nave. In un primo scontro, i ragazzi devono ritirarsi ma, subito dopo, ordinano ai loro Terribili Terrori di usare al meglio le loro abilit\u00e0; cos\u00ec facendo, liberano Muscolone e distruggono la nave. La competizione finisce con una specie di pareggio.\nFame di distruzione.\nTrama.\nHiccup, Astrid ed i gemelli si sono allontanati da Berk per marcare i draghi selvatici; in pratica, li macchiano con vernici di colori diversi per sapere da quali isole provengono. Su un'isola trovano per\u00f2 dei draghi con colori diversi e volano a controllare le possibili cause dell'allontanamento di quei draghi. Giunti nel luogo in cui dovrebbe esserci l'isola, i ragazzi non trovano nulla e decidono di controllare anche un'altra isola. Quest'ultima \u00e8 molto pi\u00f9 piccola e sta anche sprofondando. Molte isole fanno la stessa fine e, seguendo una sorta di traiettoria immaginaria, scoprono che anche Berk potrebbe sprofondare. Tutti i draghi delle varie isole si sono stabiliti sull'Isola dei Draghi e quello \u00e8 l'ultimo bersaglio prima di Berk. Hiccup e Astrid scoprono che a distruggere le isole \u00e8 il Morte Urlante, molto cresciuto e desideroso di tornare a Berk. Quando questo attacca l'Isola dei Draghi, tutti i draghi selvatici cercano di difenderla e sconfiggono il grande drago bianco. Il Morte Urlante scava un grande tunnel sotto l'isola e poi vola via infuriato. Il tunnel fa collassare l'isola ed essa inizia a sprofondare; tutti gli esemplari di Gronkio, preoccupati, gettano della lava bollente nei crateri e stabilizzano cos\u00ec l'Isola dei Draghi.\nTorcia della vittoria.\nTrama.\nSkaracchio insegna ai ragazzi come disattivare le trappole anti-drago sparse sull'isola; i ragazzi devono neutralizzarle per evitare che i draghi selvatici si facciano del male. I gemelli decidono di controllare una foresta poco lontana dal villaggio e, mentre lo fanno, TestadiTufo rimane intrappolato in una rete appesa ad un albero. Mentre TestaBruta cerca aiuto, Vomito e Rutto emettono una piccola fiammata; poich\u00e9 in quei giorni il vento \u00e8 caldo e molto afoso, quel piccolo colpo appicca un incendio. Ad infastidire Testa di Tufo, arriva poi un Typhoomerang selvatico; Vomito e Rutto vengono colpiti da una trappola, perci\u00f2 il ragazzo deve ricorrere alle sue doti di addestratore. Il drago selvatico sembra familiare ed \u00e8 molto gentile con Testa di Tufo. Hiccup \u00e8 preoccupato per i gemelli e volando si accorge anche dell'incendio. Arrivato da TestaBruta e da TestadiTufo, Hiccup si accorge che il gigantesco Typhoomerang non \u00e8 altro che Torcia, il piccolo cucciolo allevato dai ragazzi nella prima stagione. Grazie al grande drago, i ragazzi spengono l'incendio e tornano al villaggio. L\u00ec, Torcia saluta a modo suo i ragazzi perch\u00e9 deve volare via da Berk.\nIl drago nel ghiaccio (prima parte).\nTrama.\nDurante un volo, i Cavalieri vengono avvertiti della scomparsa di Bucket e Mulch, e si precipitano a trovarli. Raggiuntili, i ragazzi scoprono che sono sotto attacco dei Grandi Guerrieri. Una volta sconfitti scoprono la causa per cui i Grandi Guerrieri avevano attaccato Bucket e Mulch: intrappolato nel ghiaccio, si trova uno Skrill, pericolosissimo drago con la capacit\u00e0 di emettere, anzich\u00e9 fuoco, scariche elettriche, e i Grandi Guerrieri da sempre lo utilizzano come loro simbolo. Cos\u00ec Hiccup e gli altri lo portano a Berk per decidere cosa fare. Ma purtroppo Moccicoso e i gemelli causano la liberazione accidentale del drago, che fugge. Subito Hiccup e gli altri lo inseguono, ma lo Skrill riesce a rispondere colpi su colpi contro di loro; e come se non bastasse si ritrovano a dover affrontare anche la temibile armata del loro vecchio nemico, Dagur lo Squilibrato. Durante la battaglia, mentre Astrid, Moccicoso, Gambedipesce, Testa di Tufo e Testa Bruta si occupano di Dagur e della sua armata, Hiccup e Sdentato, inseguiti dallo Skrill, riescono a generare dallo scontro dei due colpi dei draghi una grande esplosione che stordisce lo Skrill e i gemelli. Questi ultimi vedono che il drago viene preso da Alvin e dagli Esiliati, cos\u00ec decidono di seguirlo.\nIl drago nel ghiaccio (seconda parte).\nTrama.\nHiccup e Sdentato tornano sul luogo dello scontro con i Grandi Guerrieri per ritrovare Testa Bruta e Testa di Tufo. Il ragazzo li ritrova sull'Isola degli Esiliati, insieme allo Skrill, imprigionato da Alvin il Traditore. Questi ha stretto un'alleanza con Dagur per poter distruggere Berk con il suo aiuto, in cambio Alvin avrebbe dato a Dagur lo Skrill. Tuttavia, Dagur, nella sua pazzia e voglia di combattere contro Hiccup, libera lo Skrill, e riesce a controllarlo da terra con due funi. Scoperto l'inganno, Alvin combatte contro Dagur sulla sua nave; inizialmente Dagur \u00e8 in svantaggio, ma usando lo Skrill riesce a sconfiggere e, apparentemente, uccidere Alvin, nominandosi cos\u00ec nuovo capo degli Esiliati. A quel punto Hiccup scende in campo e riesce ad attirare Dagur su delle pozzanghere, di modo che lo Skrill, quando carica il suo colpo elettrico, fulmina Dagur, liberandosi. A questo punto Hiccup e Sdentato devono vedersela con lo Skrill: dato che non possono riuscire ad addestrarlo, n\u00e9 a sconfiggerlo, decidono di intrappolarlo di nuovo nel ghiaccio in una caverna di un'isola ghiacciata, e grazie all'aiuto di Testa di Tufo e Testa Bruta lo Skrill finisce di nuovo ibernato.\nDragon trainer.\nTrama.\nMoccicoso, convinto di essere prossimo alla morte, avendo visto i cinque segni del Valhalla, decide di nominare come suo successore il piccolo Gustav, il bambino apparso nella prima stagione come suo aiutante, che considera Moccicoso il suo eroe. Hiccup e gli altri non sono molto d'accordo e cercano di far ragionare Moccicoso, ma quest'ultimo comincia ad insegnare a Gustav tutto sui draghi e sui loro cavalieri. Alla fine, Gustav riesce a farsi accettare da un Incubo Orrendo che chiama Curvazanna (in onore di Zannacurva, il drago di Moccicoso) e riesce quasi a diventare un vero e proprio Dragon Trainer; se non che Hiccup capisce che Testa di Tufo e Testa Bruta hanno fatto credere con degli stratagemmi la futura morte di Moccicoso, cos\u00ec Gustav viene espulso dall'Accademia. In quel momento arriva Stoik il quale li informa che il mercante Johann ha sentito che Dagur ha preparato una potentissima arma segreta. Hiccup e gli altri decidono cos\u00ec di fermarlo; ma Gustav, sentendoli, decide di seguirli di nascosto insieme a Curvazanna. Arrivati sull'isola degli Esiliati, Hiccup e gli altri scoprono a loro spese che la potente arma era solo un diversivo per poter catturare Hiccup e Sdentato, e alla fine ci riescono. Tuttavia, Moccicoso e Zannacurva, insieme all'arrivo di Gustav e Curvazanna, riescono a liberarli e a fuggire. Ritornati a Berk, Hiccup ammette che Gustav potrebbe diventare un perfetto sostituto di Moccicoso, ma, purtroppo, deve dire addio a Curvazanna. Tuttavia, quando Hiccup e Moccicoso se ne vanno, Gustav richiama Curvazanna, dimostrandosi gi\u00e0 un perfetto Dragon Trainer.\nOlio di pesce, olio di gomito.\nTrama.\nDurante la ricerca del Morte Urlante, Hiccup, Gambedipesce e i gemelli trovano uno Scalderone spiaggiato e bloccato all'ala destra sull'Isola dei Cambia-Ala. Il drago rischia di morire disidratato, ma non vuole farsi aiutare. Quando Testa Bruta si avvicina, per\u00f2, lo Scalderone non la attacca: il perch\u00e9 \u00e8 nei capelli della ragazza che sono unti con olio di pesce, e cos\u00ec lo Scalderone la vede come un'amica; la ragazza, in segno di riconoscenza lo chiama Scaldy. Intanto, per\u00f2, arrivano i Cambia-Ala, ma vengono respinti facilmente anche insieme a Astrid e Moccicoso. A questo punto, i ragazzi (grazie a Testa Bruta che distrae Scaldy) liberano l'ala del drago ma scoprono che \u00e8 anche spezzata. Per fare in modo che Scaldy possa di nuovo nuotare costruiscono una fasciatura con dei tronchi e delle liane, ma queste ultime sono troppo corte; a quel punto, Testa Bruta decide di tagliarsi le trecce dei suoi capelli in modo da completare la fasciatura. Scaldy pu\u00f2 finalmente tornare a nuotare in mare aperto e la ragazza lo saluta amichevolmente.\nPungirapido.\nTrama.\nDurante una gelida nottata, una delle peggiori, Stoik incarica Hiccup di trovare il mercante Johann. Hiccup lo ritrova in mezzo al mare gelato. Una volta tornati a Berk, fanno una scoperta agghiacciante: il villaggio \u00e8 abbandonato, mentre met\u00e0 dei suoi abitanti \u00e8 rimasta congelata. Con l'aiuto di Gambedipesce, Hiccup scopre che la responsabilit\u00e0 \u00e8 di un vorace branco di draghi notturni simili a Velociraptor noti come Pungirapido, il cui veleno paralizza temporaneamente le loro vittime, che sono arrivati dalla loro isola a Berk grazie ad un ponte di ghiaccio. Secondo Gambedipesce i Pungirapido sono guidati da un capo, proprio come un esercito: pertanto devono trovarlo e poi attirare i Pungirapido lontani da Berk. Rintracciato il branco in una grotta, Hiccup, Gambedipesce, i gemelli, Astrid e Moccicoso (in realt\u00e0 guidato da Gustav) prendono il capo, ma proprio in quel momento il sole tramonta e i Pungirapido si svegliano. Fortunatamente riescono a mettere in una gabbia il capo e a trasportarlo lontano da Berk, e a una certa distanza dal villaggio Zannacurva scioglie il ponte di ghiaccio e la normalit\u00e0 ritorna al villaggio.\nLa radice di drago.\nTrama.\nDurante un'esercitazione per un eventuale attacco del Morte Urlante, Astrid e Moccicoso litigano per l'ennesima volta e grazie ai loro draghi distruggono la Grande Sala. Hiccup, su consiglio di suo padre, cerca di farli lavorare insieme nei campi da semina di Mildew; tutto va bene, fino a quando Tempestosa e Zannacurva, inspiegabilmente litigano, facendo s\u00ec che Astrid e Moccicoso litigano di nuovo. Hiccup, allora, decide di far scambiare ai due i loro draghi, di modo che si sarebbero conosciuti meglio: l'idea ha successo, tanto che Astrid si affeziona subito a Zannacurva e lo stesso per Moccicoso e Tempestosa. Ma la mattina dopo i draghi si ritrovano a litigare sul campo da semina. Gambedipesce spiega a tutti che la causa \u00e8 la radice di drago che, differentemente dall'erba draga, fa litigare per il suo possesso i draghi, e purtroppo anche Rutto e Vomito finiscono sotto il suo effetto e ostacolano l'estrazione. A quel punto Astrid e Moccicoso decidono di risalire rispettivamente su Zannacurva e Tempestosa - di modo che il drago da loro cavalcato non avrebbe fatto del male all'altro per via del suo cavaliere in sella - e tengono occupato il Bizzippo dando il tempo a Muscolone (che \u00e8 immune alla radice per via della sua dieta a base di rocce) di estrarla e gettarla in mare. Alla fine Astrid e Moccicoso imparano finalmente a rispettarsi l'un l'altra.\nL'isola delle anguille.\nTrama.\nBerk \u00e8 colpita da una terribile febbre. Pochi non sono ancora stati colpiti da essa, come Hiccup, Astrid, Gambedipesce e Gothi. Quest'ultima rivela che per preparare la cura, oltre ad una serie di ingredienti, serve l'anguilla sanguigna, presente sull'isola delle anguille. Hiccup si dirige l\u00e0 con Sdentato, ma quando cerca di catturare un'anguilla questa viene mangiata dallo stesso Sdentato, e proprio in quel momento comincia a vedere in modo distopico e a sparare in continuazione colpi al plasma scarlatti. Quando giunge anche Gambedipesce Hiccup finalmente capisce perch\u00e9 i draghi non possano tollerare le anguille: se le mangiano possono prendersi l'influenza e perdono il controllo; e a peggiorare la situazione arriva un Typhoomerang, l'unico drago a nutrirsi delle anguille. Gambedipesce e Muscolone mettono subito in fuga il drago, mentre Hiccup, dopo molto tempo, fa cadere Sdentato in una trappola. Per guarire Sdentato Hiccup propone di utilizzare gli ingredienti che hanno raccolto (ovviamente senza l'anguilla) e infatti Sdentato sputa l'anguilla e guarisce. Ritornati a Berk con tutti gli ingredienti gli abitanti guariscono.\nFumo negli occhi.\nTrama.\nJohann fa nuovamente scalo a Berk, portando una grande quantit\u00e0 di metallo con s\u00e9. Tutti fanno felici acquisti, ma durante la notte il metallo scompare. La notte seguente, Hiccup scopre che a rubare tutti gli oggetti di metallo sono stati i draghi Soffiafumo Soffocante, arrivati a Berk grazie a Johann perch\u00e9 un membro dei Grandi Guerrieri gli ha dato il loro nido di metallo pieno di uova. Hiccup capisce cos\u00ec che c'\u00e8 di nuovo lo zampino di Dagur, che si prepara ad attaccare Berk, ormai indifesa. Di notte, per\u00f2, Hiccup riesce a trovare il nido dei Soffiafumo Soffocante, e quando l'armata di Dagur \u00e8 alle porte di Berk, insieme ai suoi amici, attira i piccoli draghi con il metallo rimasto fino alla flotta di Dagur, dove la smantellano completamente. In seguito, con l'aiuto di Johann, Hiccup riconduce i Soffiafumo Soffocante sull'Isola della Paura.\nI tre cuccioli.\nTrama.\nHiccup inventa uno speciale corno, da lui chiamato \"Orecchio Tuonante\", grazie al quale si possono sentire i suoni a chilometri di distanza - utile per prevenire gli attacchi del Morte Urlante o dell'armata di Dagur. Durante una prova con Stoik i due sentono degli strani richiami: arrivati nel punto esatto scoprono tre cuccioli di Tamburo Furente, la stessa razza di Thornado, il drago cavalcato da Stoik, su un isolotto. Hiccup decide di portarli a Berk, dove per\u00f2 cominciano a causare danni. Per questo, Hiccup e i suoi amici si ritrovano cos\u00ec ad accudire le tre piccole pesti, chiamati Bing, Bam, Boom, ma la cosa si riveler\u00e0 pi\u00f9 difficile del previsto. Solo in presenza di Thornado i tre cuccioli riescono a calmarsi, ma Thornado \u00e8 occupato insieme a Stoik, e per questo Bing, Bang e Boom riescono a scappare e a combinare di nuovo disastri. A questo punto Stoik decide di lasciarli sull'Isola dei Draghi, ma una volta lasciatili scopre che gli altri draghi non vogliono i piccoli tra i piedi: Hiccup capisce cos\u00ec perch\u00e9 i tre cuccioli erano soli sull'isolotto dato che infastidivano anche i draghi, e insieme ai loro draghi e a Thornado riescono a respingerli momentaneamente. Ma Stoik, finalmente, capisce qual \u00e8 il modo migliore per la loro sopravvivenza, cos\u00ec, a malincuore, toglie la sella da Thornado che \u00e8 pronto per diventare il padre adottivo di Bing, Bam e Boom.\nIl re in catene (prima parte).\nTrama.\nMoccicoso compie l'ennesima bravata durante un allenamento, che si rivela quasi fatale per Astrid. Hiccup cos\u00ec si vede costretto ad espellerlo dall'Accademia. Il ragazzo scappa, e con Zannacurva si reca su un'isoletta disabitata. Ma presto scopre che su quell'isola c'\u00e8 il Morte Urlante che arriva quasi ad ucciderlo, prima di essere salvato da un misterioso individuo. Ritornati a Berk si scopre che l'individuo \u00e8 Alvin il traditore, sopravvissuto dopo la ribellione organizzata da Dagur, e anche se ha salvato Moccicoso viene subito imprigionato. Di notte per\u00f2 si scatena il caos: i draghi sono impazziti perch\u00e9 Dagur, arrivato di nascosto con la sua flotta, ha posizionato una radice del drago nell'arena e ordina a Hiccup di consegnargli Sdentato o i suoi amici avrebbero fatto una brutta fine proprio per mano dei loro draghi. Ma in quel momento intervengono Stoik con tutti gli abitanti di Berk e sorprendentemente Alvin (liberato da Moccicoso, il quale a causa del passato di Alvin si \u00e8 reso conto che i due una volta erano simili) che sconfiggono i Grandi Guerrieri, e Gambedipesce e Muscolone portano via la radice del drago, ma nel farlo urtano Stoik che sviene e viene fatto prigioniero da Dagur. Ora Hiccup dovr\u00e0 dare il massimo se vorr\u00e0 recuperare suo padre. E mentre i Dragon Trainer partono per l'isola degli Esiliati, anche il Morte Urlante comincia a fare la sua mossa.\nIl re in catene (seconda parte).\nTrama.\nGambedipesce, durante un giro di ricognizione, scopre che il Morte Urlante sta per arrivare a Berk e corre subito ad avvertire gli altri. Hiccup, per raggiungere l'isola degli Esiliati e salvare Stoik dalle grinfie di Dagur libera Alvin per mostrargli la via. Durante il volo Alvin racconta perch\u00e9 fu esiliato da Berk: lui e Stoik erano buoni amici fin dalla nascita, ma Stoik era il figlio del capo, mentre Alvin era solo un soldato; e durante un attacco di un Incubo Orrendo Alvin non esegu\u00ec appieno gli ordini e fece di testa sua, cosa che port\u00f2 il drago a causare diversi feriti; una volta che Stoik fu diventato il capo lo band\u00ec da Berk. Arrivati all'isola degli Esiliati si infiltrano in un tunnel subacqueo che li porta in una caverna dove Hiccup scopre Mildew, l'unico che non ha tradito appieno Alvin, ancora vivo e vegeto, e che si sta occupando dei Morte Sussurrante. Tra di loro Hiccup scopre una femmina, la quale \u00e8 colei che produce le uova, ed \u00e8 quindi la mamma del Morte Urlante: Hiccup capisce cos\u00ec che il Morte Urlante non distrugge le isole a caso, ma perch\u00e9 sta cercando sua madre. Ci\u00f2 gli fa venire un'idea e spedisce un Terribile Terrore con un messaggio all'Accademia: i ragazzi dovranno attirare il Morte Urlante sull'isola degli Esiliati con la radice del drago. Hiccup si rivela e combatte contro i Grandi Guerrieri ma viene subito fermato e Sdentato finisce in gabbia. Proprio mentre Dagur sta gongolando per la vittoria Alvin scatena i Morte Sussurrante sui suoi guerrieri, cosa che porta alla distruzione dell'arena. Proprio in quel momento arrivano i ragazzi e Gambedipesce con alle calcagna il Morte Urlante che riconosce la madre, ma Dagur, capendo la situazione, la cattura per salvarsi dal figlio, e proprio in quel momento Moccicoso lo sbaraglia liberando la madre che si ricongiunge insieme agli altri suoi figli e il Morte Urlante, che \"ringrazia\" Hiccup e se ne va con la sua famiglia, mentre Dagur viene preso da Alvin. Pi\u00f9 tardi Stoik e Alvin riescono finalmente a chiarirsi, Hiccup reintegra nell'Accademia Moccicoso e tutto ritorna alla normalit\u00e0; anche se \u00e8 solo l'inizio di una nuova serie di responsabilit\u00e0 di Hiccup verso Berk."}
{"id": "4841987", "revid": "1573940", "url": "https://it.wikipedia.org/wiki?curid=4841987", "title": "Hipposideros marisae", "text": "Hipposideros marisae () \u00e8 un pipistrello della famiglia degli Ipposideridi diffuso nell'Africa occidentale.\nDescrizione.\nDimensioni.\nPipistrello di piccole dimensioni, con la lunghezza totale tra 61 e 66\u00a0mm, la lunghezza dell'avambraccio tra 38 e 42\u00a0mm, la lunghezza della coda tra 19 e 22\u00a0mm, la lunghezza del piede tra 6 e 8\u00a0mm, la lunghezza delle orecchie tra 15 e 17\u00a0mm.\nAspetto.\nLe parti dorsali sono bruno-grigiastre, con la punta dei peli pi\u00f9 chiara, mentre le parti ventrali sono pi\u00f9 chiare. \u00c8 presente una fase interamente arancione. Le orecchie sono relativamente corte, triangolari, larghe e con una concavit\u00e0 sul bordo posteriore appena sotto la punta arrotondata. La foglia nasale presenta una porzione anteriore allungata e con una foglietta supplementare rudimentale su ogni lato, un setto nasale leggermente ingrandito, ovale e che copre parzialmente le narici, una porzione posteriore con il margine superiore leggermente curvato e con tre setti verticali che la dividono in quattro celle. \u00c8 presente una sacca frontale in entrambi i sessi. Le membrane alari sono grigio scure. La coda \u00e8 lunga e si estende leggermente oltre l'ampio uropatagio. Il primo premolare superiore \u00e8 molto piccolo e leggermente disposto fuori la linea alveolare.\nBiologia.\nComportamento.\nSi rifugia in piccole grotte all'interno di ammassi rocciosi.\nAlimentazione.\nSi nutre di insetti dal corpo molle.\nDistribuzione e habitat.\nQuesta specie \u00e8 diffusa nella Guinea sud-orientale, Liberia settentrionale e Costa d'Avorio occidentale.\nVive nelle foreste pluviali fino a 650 metri di altitudine.\nStato di conservazione.\nLa IUCN Red List, considerato l'areale limitato e seriamente frammentato e il declino nella qualit\u00e0 del proprio habitat cavernicolo, classifica \"H.marisae\" come specie vulnerabile (VU)."}
{"id": "4841997", "revid": "543975", "url": "https://it.wikipedia.org/wiki?curid=4841997", "title": "Episodi di Rake (prima stagione)", "text": "__notoc__\nLa prima stagione della serie televisiva Rake \u00e8 stata trasmessa sul canale australiano ABC1 dal 4 novembre al 23 dicembre 2010.\nIn Italia la serie \u00e8 ancora inedita."}
{"id": "4842004", "revid": "287204", "url": "https://it.wikipedia.org/wiki?curid=4842004", "title": "Pusk\u00e1s", "text": ""}
{"id": "4842009", "revid": "1573940", "url": "https://it.wikipedia.org/wiki?curid=4842009", "title": "Araneus grossus", "text": "Araneus grossus () \u00e8 un ragno appartenente alla famiglia Araneidae.\nDistribuzione.\nLa specie \u00e8 stata rinvenuta in diverse localit\u00e0 della regione compresa fra l'Europa e l'Asia centrale.\nTassonomia.\nNon sono stati esaminati esemplari di questa specie dal 2009.\nAttualmente, a dicembre 2013, non sono note sottospecie."}
{"id": "4842010", "revid": "71433", "url": "https://it.wikipedia.org/wiki?curid=4842010", "title": "Madre aiutami", "text": ""}
{"id": "4842012", "revid": "543975", "url": "https://it.wikipedia.org/wiki?curid=4842012", "title": "Episodi di Rake (seconda stagione)", "text": "__notoc__\nLa seconda stagione della serie televisiva Rake \u00e8 stata trasmessa sul canale australiano ABC1 dal 6 settembre al 25 ottobre 2012.\nIn Italia la serie \u00e8 ancora inedita."}
{"id": "4842013", "revid": "767487", "url": "https://it.wikipedia.org/wiki?curid=4842013", "title": "Berlitz", "text": ""}
{"id": "4842018", "revid": "1494169", "url": "https://it.wikipedia.org/wiki?curid=4842018", "title": "Byron Zappas", "text": "Laureato in economia presso l'Universit\u00e0 di Atene, segu\u00ec un corso di perfezionamento in contabilit\u00e0 aziendale presso la London School of Economics. Nel 1960 si trasfer\u00ec a Cipro, dove lavor\u00f2 come insegnante in una scuola cipriota. Negli anni '70 torn\u00f2 ad Atene, dove divent\u00f2 professore di contabilit\u00e0 aziendale presso la Universit\u00e0 tecnica nazionale di Atene, carica che mantenne fino al pensionamento. \nNel 1988 la PCCC lo nomin\u00f2 Giudice internazionale della composizione e nel 1993 fu il primo greco a ricevere il titolo di Grande Maestro della composizione.\nCon l'aiuto della Federazione scacchistica greca fond\u00f2 L'Associazione greca per la composizione scacchistica. La sua influenza fu determinante per far entrare la Grecia, nei primi anni '80, nella PCCC (\"Permanent Commission for Chess Composition\"). Fu il delegato della Grecia ai congressi PCCC per 25 anni, e nel 2006 fu nominato membro onorario.\nHa composto circa 500 problemi, ottenendo circa 100 primi premi e 200 altri premi. Negli Album FIDE 1977-79, 1983-85 e 1986-88 \u00e8 stato il compositore con il maggior numero di punti nella sezione due mosse.\nZappas \u00e8 stato anche un forte giocatore a tavolino: negli anni '60, quando viveva a Cipro, vinse tre volte il campionato dell'isola. Con la nazionale cipriota partecip\u00f2 alle olimpiadi degli scacchi di Tel Aviv 1964, ottenendo 3,5 punti in 9 partite."}
{"id": "4842020", "revid": "123352460", "url": "https://it.wikipedia.org/wiki?curid=4842020", "title": "Felicit\u00e0 t\u00e0 t\u00e0/Il guerriero", "text": "Felicit\u00e0 t\u00e0 t\u00e0/Il guerriero \u00e8 il dodicesimo 45 giri della cantante pop italiana Raffaella Carr\u00e0, pubblicato a ottobre del 1974 dall'etichetta discografica CGD e distribuito dalle Messaggerie Musicali di Milano.\nIl disco.\nA settembre \u00e8 stato preceduto da un singolo promozionale (CGD 2693), che contiene la stessa incisione di \"Felicit\u00e0 t\u00e0 t\u00e0\" (matrici con identico numero), ma un diverso lato B: \"Ma che sera\" proveniente dall'album finto live \"Raffaella... Senzarespiro\" del 1972.\nComplessivamente il disco, grazie al successo del lato A, ottiene al massimo la quarta posizione nella classifica settimanale dei pi\u00f9 venduti nel 1974.\nFotografia di copertina di Chiara Samugheo.\n\"Felicit\u00e0 t\u00e0 t\u00e0\".\nSigla iniziale dell'ultima edizione di \"Canzonissima\", condotta da Raffaella su RAI 1 la domenica pomeriggio, il cui balletto era accompagnato da una famosa coreografia creata da Don Lurio. Il video \u00e8 disponibile sul DVD nel cofanetto \"Raffica Carr\u00e0\" del 2007.\nLa canzone d\u00e0 il titolo all'album \"Felicit\u00e0 t\u00e0 t\u00e0\", pubblicato subito dopo.\nVersioni internazionali.\nNei diversi singoli destinati ai mercati latini e stranieri pubblicati tra il 1974 e il 75, il brano \u00e8 stato usato come lato B del 45 giri \"Rumore\" (lato principale) e con entrambe le canzoni eseguite in italiano (CBS 2984).\nAnaloga sorte \u00e8 toccata all'incisione in spagnolo con titolo \"Felicidad da da\" o \"Felicidad\" (testo di Carmo), sul singolo con le due canzoni in quella lingua (CBS 3426, 1975).\nUniche eccezioni: il singolo \"Felicitad da da/El guerrilero\" (CBS 4140, 1975) e un promo con lo stesso numero di catalogo del 1976, in cui, nonostante i titoli, solo \"El guerrilero\" \u00e8 cantata in italiano.\n\"Il guerriero\".\n\u00c8 il lato b del disco e traccia dell'album \"Felicit\u00e0 t\u00e0 t\u00e0\", mai cantata in spagnolo da Raffaella.\nBrano utilizzato da Raffaella in uno spot di Carosello per promuovere le stazioni di servizio BIG BON dell'Agip.\nTracce.\nEdizioni musicali Sugar Music."}
{"id": "4842023", "revid": "984922", "url": "https://it.wikipedia.org/wiki?curid=4842023", "title": "John Krokidas", "text": "Biografia.\nApertamente omosessuale, \u00e8 nato da padre greco, discendente da una famiglia italiana, e madre ebrea. Ha studiato all'Universit\u00e0 di Yale, iniziando dalla recitazione. Ha ottenuto un \"Bachelor of Arts\", con una laurea in teatro e studi americani. In seguito si \u00e8 laureato presso l'Universit\u00e0 di New York, dove ha frequentato il \"Graduate Film program\".\nHa diretto il lungometraggio \"Giovani ribelli - Kill Your Darlings\" (titolo originale \"Kill Your Darlings\"), presentato al Sundance Film Festival nel gennaio 2013 e selezionato nelle \"Giornate degli Autori\" alla 70\u00aa Mostra internazionale d'arte cinematografica di Venezia. La pellicola, tratta dal romanzo \"E gli ippopotami si sono lessati nelle loro vasche\" degli scrittori di Jack Kerouac e William Burroughs, \u00e8 incentrata sull'omicidio di David Kammerer da parte di Lucien Carr e di come questo coinvolga tre grandi poeti della \"Beat Generation\": Allen Ginsberg, Jack Kerouac e William Burroughs."}
{"id": "4842028", "revid": "28592", "url": "https://it.wikipedia.org/wiki?curid=4842028", "title": "Chiesa di Santa Maria in campis", "text": ""}
{"id": "4842031", "revid": "1442080", "url": "https://it.wikipedia.org/wiki?curid=4842031", "title": "Augusto nell'eredit\u00e0 storica culturale", "text": "La figura di Augusto nell'eredit\u00e0 storica culturale ha sviluppato una variet\u00e0 di interpretazioni, ricordi e miti, sviluppatisi in pi\u00f9 di duemila anni intorno al fondatore dell'Impero romano.\nAugusto \u00e8 considerato un personaggio di fondamentale importanza per la storia d'Europa e del Mondo occidentale e il fondatore di un regime politico che ha controllato e governato per secoli il bacino del Mediterraneo e buona parte dell'Europa. Fu probabilmente il pi\u00f9 importante tra gli imperatori romani. Michael H. Hart lo posiziona al diciottesimo posto nella classifica dei pi\u00f9 importanti personaggi della Storia.\nUna parte della storiografia moderna peraltro ha analizzato criticamente la personalit\u00e0 e l'operato politico di Augusto; a partire soprattutto dagli studi dello storico neozelandese Ronald Syme, Augusto \u00e8 stato duramente criticato per il suo comportamento spietato e opportunistico prima dell'assunzione del potere, per la sua ipocrisia e la sua evidente ambizione egemonica e per la sua decisione irreversibile di organizzare un reale regime dittatoriale personale, chiudendo l'epoca della Repubblica romana.\nL'immagine di Augusto si \u00e8 modificata pi\u00f9 volte nel corso dei secoli ed \u00e8 stata spesso strumentalizzata per scopi che con la persona e la politica del \"Princeps\" hanno poco o nulla a che fare. Gi\u00e0 Augusto stesso si \u00e8 mosso per lasciare ai posteri una immagine di s\u00e9 il pi\u00f9 possibile positiva. La sua autobiografia (\"Commentarii de vita sua\") \u00e8 andata persa, ma l'elenco delle imprese, il cosiddetto \"Res gestae divi Augusti\", d\u00e0 una buona idea di come il principe volesse essere visto. Una trascrizione delle \"res gestae\" \u00e8 ancora oggi visibile sul lato est del basamento del museo dell'Ara Pacis a Roma, unico elemento rimasto della pre-esistente costruzione, la teca del Morpurgo.\nCi\u00f2 che meglio ricorda questo imperatore nella cultura occidentale quotidiana \u00e8 l'ottavo mese dell'anno, Agosto, che fu rinominato in suo onore dal Senato romano, nell'anno 8 a.C., quando l'imperatore entr\u00f2 nel pantheon delle divinit\u00e0 adorate dai Romani. E sempre da Ottaviano Augusto prende il nome anche il ferragosto (\"feriae Augusti\"). Sempre il senato aggiunse un giorno alla durata, togliendolo a febbraio, per renderlo uguale a luglio (dedicato a Cesare).\nUn mito che dura da due millenni.\nIl regno di Augusto coincide con la fondazione di un regime che dur\u00f2 circa quindici secoli attraverso il declino dell'Impero romano d'Occidente e la caduta di Costantinopoli nel 1453. Entrambi i suoi nomi, il primo adottivo di \"Caesar\", ereditato da Gaio Giulio Cesare, il secondo di \"Augustus\" divennero titoli permanenti degli Imperatori romani dopo la sua morte. In molte lingue, \"Caesar\" divenne sinonimo di imperatore, come il tedesco Kaiser, il bulgaro e poi russo Zar. Il culto del \"Divus Augustus\" continu\u00f2 fino a quando la religione di Stato divenne il Cristianesimo nel 391 con Teodosio I. Di conseguenza molte sue statue e busti vennero prodotti nei secoli successivi. Copie delle sue \"Res gestae divi Augusti\" furono scritte e poste ovunque dopo la sua morte L'iscrizione in latino venne tradotto in greco e posto su molti pubblici edifici come il tempio di Ankara (\"Monumentum Ancyranum\"), chiamato dallo storico Theodor Mommsen la \"regina delle iscrizioni\".\nNell'Antichit\u00e0.\nNelle Res gestae divi Augusti Augusto fornisce egli stesso la base per la sua gloria futura. Cos\u00ec l'imperatore trasfigura la sua presa del potere (con la sua vittoria con un esercito privato della guerra civile contro Marco Antonio) e presenta come restaurazione della Repubblica la fondazione del suo principato assoluto:\nLo storico Luciano Canfora commenta questa versione ufficiale di Augusto evidenziandone l'illegalit\u00e0 della presa del potere da parte di Augusto:\nNicola di Damasco ha cercato, nella sua biografia (frammentaria) di Augusto, di presentarlo solo nella luce migliore.\nTrenta anni dopo la morte di Cesare Augusto, il filosofo ebreo Filone di Alessandria scrive un elogio di Augusto e, nonostante il suo monoteismo, gli conferisce titoli divini. Il personaggio che ne esce \u00e8 un eroe dalle doti sovrumane, salvatore del mondo, vittorioso sulla violenza e sulla guerra civile. Il testo, in greco, \u00e8 rivolto ai lettori orientali e risente delle concezioni politiche orientali. Non deve sorprendere una cos\u00ec smaccata celebrazione se si contestualizza questa apoteosi alle sciagure che avevano colpito Alessandria d\u2019Egitto dopo la sconfitta di Azio e alle violenze perpetrate contro il giudaismo da Caligola, assassinato proprio in quegli anni. Filone e gli ambienti dei dotti e dei funzionari statali alessandrini vedono la monarchia augustea, e la sua discendenza, come la garanzia pi\u00f9 sicura della stabilit\u00e0 politica e della fine del terrore. Anche dal punto di vista dottrinale Filone, seguace del Platonismo, d\u00e0 per scontata l'imperfezione della realt\u00e0 sensibile e quindi la doppiezza, la venalit\u00e0 e la sete di potere dei politici. Da ci\u00f2 la grande devozione e l'onore tributati ad un imperatore nella Lettera a Gaio::\nTuttavia si trovano nella storiografia antica anche testimonianze molto critiche, sia in Tito Livio, che era nel circolo di Mecenate e protetto da Augusto, sia in storici successivi, Seneca il Vecchio, Lucio Anneo Seneca, Sallustio, Svetonio, Tacito.\nLucio Anneo Seneca nel \u2018\u2019De brevitate vitae\u2019\u2019, dialogo scritto nel 55 d.C., probabilmente ispirandosi alle \u2018\u2019Historiae\u2019\u2019 del padre Seneca il Vecchio, coevo di Augusto, esprime un giudizio particolarmente severo sul principato di Augusto, ripreso da autori contemporanei:\nSvetonio, partigiano della tradizione repubblicana e senatoriale, ancora all'inizio del II secolo d.C., descrive la crudelt\u00e0 e l'odio che guidava le azioni di Augusto. Nelle Vite dei Cesari, attingendo dagli archivi imperiali e da fonti non ufficiali, cos\u00ec descrive la vittoria a Filippi, sottolineando che Augusto non era soddisfatto finch\u00e9 non vedeva il cadavere del rivale:\nLo storiografo Tacito, sostenitore della tradizione repubblicana, scrive agli inizi del II secolo, nei suoi Annales sulla fondazione del Principato augusteo\nDopo un passaggio critico sull'eredit\u00e0 postuma di Augusto vista con i propri occhi, Tacito riassume il dibattito sul principe stesso iniziando dalle argomentazioni a favore, che proponevano come inevitabile il passaggio del potere nelle mani di un unico Principe essendo superata la possibilit\u00e0 storica della repubblica:\nTacito prosegue poi riassumendo tutte le accuse che venivano mosse ad Augusto a partire dalla crudelt\u00e0 e dall'astuzia\nLe descrizioni di Tacito e quelle dello del senatore Cassio Dione, che scrive nel II secolo, hanno alcune somiglianze. Ma mentre Tacito registra un quadro piuttosto negativo del primo Princeps, perch\u00e9 deplora la caduta della Repubblica e la politica di potenza di Augusto, la rappresentazione di Dione \u00e8 positiva.\nCome la maggior parte degli storiografi antichi, anche Tacito nomina solo raramente le proprie fonti.\nSono note diverse opere di storiografi senatori che hanno scritto prima di lui, tra cui quella di Aulo Cremuzio Cordo, che apparentemente ha rappresentato Bruto e Cassio molto positivamente. Anche Aufidio Basso ha descritto almeno in parte il principato di Augusto; tuttavia, non \u00e8 noto a che punto inserire la sua \"Historiae\". Anche Servilio Noniano probabilmente scrisse sulla signoria del Princeps. Svetonio elabor\u00f2 materiale da queste opere perdute di questo periodo nelle sue vite dei Cesari. Ma Tacito potrebbe essere stato il primo storico la cui valutazione complessiva su Augusto era negativa.\nLetterati e una parte della storiografia latina considerarono Augusto come il pi\u00f9 grande degli imperatori romani. Le sue politiche certamente estesero i confini e la durata della vita dell'Impero e avviarono la celebrazione della \"Pax romana\" o \"Pax Augusta\". In questo modo si d\u00e0 credito alla visione idilliaca di pace e prosperit\u00e0 raffigurata dallo stesso Augusto nelle Res gestae divi Augusti. Ma Tacito, nonostante la vulgata storiografica ufficiale definir\u00e0 \"cruenta\" questa pace:\nTacito cita non solo i massacri delle guerre esterne (che furono rimproverati anche a Giulio Cesare), come Teutoburgo ma anche, nella stessa Roma, la repressione delle congiure e del dissenso politico, che era iniziata con la Proscrizione. Il Senato romano non poteva fare altro che augurare ai successivi imperatori che fossero \"pi\u00f9 fortunati di Augusto e migliori di Traiano\" (\"Felicior Augusto, melior Traiano\").\nNel II secolo d.C. San Cesareo di Terracina oper\u00f2 la cristianizzazione del culto pagano di Augusto.. Fin dalla prima et\u00e0 cristiana, Cesario di Terracina fu il santo scelto, per il suo nome, a consacrare alla fede di Cristo i luoghi che gi\u00e0 appartennero ai Cesari pagani. Il nome del santo richiama quello degli ambienti degli edifici pubblici romani detti \"Caesareum\" o \"Augusteum\", riservati al culto degli imperatori: ci\u00f2 esprime la volont\u00e0 della Chiesa di soppiantare la devozione per i defunti sovrani di Roma con quella verso un martire cristiano. Il nome Cesario infatti \u00e8 infatti legato a Gaio Giulio Cesare, al suo figlio adottivo, Gaio Giulio Cesare Ottaviano e all'appellativo \"Caesar\" degli imperatori romani.\nIl Palatino divenne in epoca romana la residenza ufficiale degli imperatori; il primo fu Cesare Ottaviano Augusto che fece edificare la sua \"domus\" sul versante sud-occidentale del Colle. Nel Medioevo il Palatino divenne uno spazio cerimoniale, raramente abitato dall'imperatore, dove Cesario era l'unico santo raffigurato. Secondo lo storico Hartmann Grisar, il titolo di San Cesario anche da solo annunciava il nuovo carattere cristiano della potenza dei Cesari.\nIl culto di San Cesario nacque e si svilupp\u00f2 sulla via Appia, la strada romana che collegava Roma a Brindisi: lungo il percorso della \"regina viarum\" si trovava la sua primitiva tomba a Terracina e, nel tratto iniziale della via Appia nei pressi delle terme di Caracalla, era la Chiesa di San Cesareo \nIn Campania esistono diverse epigrafi lungo la Via Appia (sulla facciata del Palazzo Messore a Marcianise; nella Cattedrale di Terracina), a Capua, presso la Chiesa di San Bartolomeo Apostolo. Questa stessa iscrizione si trova anche su altri cippi, come quello del Museo Archeologico Nazionale di Napoli e quello del campanile del Duomo di Capua.\nSulle estreme propaggini dei Colli Albani, vicino a Velletri, si estendono, sul colle detto San Cesareo, i ruderi di una grande villa romana, ritenuta per tradizione propriet\u00e0 della famiglia degli Ottavi, la \"Gens Octavia\", di origine veliterna. Durante il Medioevo, sui resti di questa antica villa nacque un insediamento cristiano, dedicato a San Cesareo di Terracina, come attestato da un battistero costruito riutilizzando un ambiente in laterizi. Attualmente i ruderi di questo edificio sono identificati con il nome \"Villa di San Cesareo\".\nA Napoli l'antico culto pagano dell'imperatore Cesare Augusto fu sostituito e cristianizzato dal diacono Cesario. Il culto del santo terracinese a Napoli \u00e8 antichissimo: in uno strumento rogato il 16 giugno del 1288, ai tempi di Carlo I d'Angi\u00f2, si fa memoria di un luogo fuori le mura di Napoli, vicino al casale di San Giovanni a Teduccio, che si chiamava \"S. Cesarei ad Susurram\", nei pressi della chiesa di S. Arcangelo all'Arena. Nella Chiesa di Santa Brigida si conserva un busto reliquiario ligneo del martire San Cesario, nel quale \u00e8 incastonato un frammento osseo del santo. Vicino a Piazza Municipio, dalla terrazza che fiancheggia la via Cesario Console si eleva, dominando il mare, una statua di Augusto donata Benito Mussolini alla Citt\u00e0 di Napoli nel 1936, riproduzione in bronzo dell'Augusto di Prima Porta, conservata nei Musei Vaticani. A Napoli nel 2 d.C. fu proprio Augusto a far edificare il tempio dei giochi Isolimpici e ad indire gli \"agoni quinquennali\", una grande festa sportiva che ricordava i fasti delle gare con le fiaccole in onore di Partenope. Lo stesso imperatore vi assistette nel 14 d.C., poco prima di morire, a Nola, il 19 agosto. Da Nola part\u00ec il corteo funebre diretto a Roma lungo la via Appia.\nL'imperatore Giuliano l'Apostata (331-363), ultimo imperatore pagano, nel dialogo satirico \"I Cesari\" o \"Saturnalia\" irride Augusto chiamandolo \u00abcamaleonte\u00bb. Giuliano racconta a un amico la favola di una festa data da Romolo nella casa degli d\u00e8i, alla quale vengono invitati gli imperatori romani: \u00e8 un pretesto per delineare di ciascuno i molti vizi e le poche virt\u00f9. Il corteo degli invitati \u00e8 aperto dall'\u00abambizioso\u00bb Giulio Cesare, al quale segue il \u00abcamaleontico\u00bb Ottaviano:\nMedioevo.\nAugusto e il suo tempo ebbero una significativa reinterpretazione dopo la cristianizzazione dell'Impero Romano. Dalla tarda antichit\u00e0 e dal Medioevo letterati e teologi cristiani hanno cercato di mettere in relazione la \"pax Augusta\" con la \"pax Christiana\": la volont\u00e0 di Dio avrebbe fatto nascere Ges\u00f9 di Nazaret in periodo augusteo.\nNel Basso Medioevo questa argomentazione fu anche usata politicamente dai re romano-germanici; durante il servizio natalizio si evidenziava indirettamente, che al tempo della nascita di Ges\u00f9, c'\u00e8 stato un imperatore romano, ma non un papa..\nUn gran numero di fonti medievali considerano positivamente Augusto seguendo Tommaso d'Aquino, che lo descrive tra i \u00abboni reges\u00bb e scrive \u00abOctavianus, etiam Augustus, qui modestissime Imperio usus est\u00bb, in \"De Regimine principum\", lib.I, opusculum XX.\nPaolo Orosio, storico e discepolo di Agostino d'Ippona, attribuisce la felicit\u00e0 del periodo augusteo non alla grandezza di Ottaviano, ma alla potenza del figlio di Dio che nacque durante il suo principato: \u00abnon magnitudine Caesaris sed potestate filii Dei, qui in diebus Caesaris apparuit, extitisse\u00bb (Hist. III, XIII, 8). Queta interpretazione influenz\u00f2 la tradizione successiva durante il Medioevo. Orosio scrive: \u00abopportune compositis rebus Augusti Caesaris natus est Dominus Christus\u00bb, \u00abIgitur eo tempore, id est eo anno quo firmissimam verissimamque pacem ordinatione Dei Caesar composuit, natus est Christus, cujus adventui pax ista formulata est, in cuius ortu audientibus hominibus exsultantes angeli cecinerunt: Gloria in excelsis deo, et in terra pax hominibus bonae voluntatis\u00bb. Inoltre, nascendo al tempo del censimento ordinato da Augusto, ufficializz\u00f2 la sua venuta tra gli uomini anche per l'amministrazione romana, \u00abinveniri hominem adscribique inter homines voluit\u00bb (Hist. VI XXII 7) e \u00abcivis Romanus census professione Romani\u00bb (Hist.VI XXII 8)\nNel Medioevo la coincidenza tra il principato augusteo e la nascita di Cristo veniva quindi interpretrato come \u00abil momento privilegiato nella storia del mondo, in cui si realizzano le condizioni lungamente preparate da Dio per l'avvento del Redentore\u00bb. Dante Alighieri, sia nel \"Convivio\" sia nella \"Monarchia\" declina tale concezione secondo la sua visione storico-politica.\nDante intanto giudica positivamente la personalit\u00e0 di Augusto quando Virgilio nell\"'Inferno\" (Inf., I, 71) afferma di essere vissuto \u00aba Roma sotto 'l buono Augusto\u00bb.\nNei versi 73-81 del VI canto del \"Paradiso (Divina Commedia)\" Dante, con le parole di Giustiniano, cos\u00ec sintetizza le imprese di Augusto:\nIn quel momento storico la volont\u00e0 di Dio avrebbe creato il presupposto essenziale per legare la pace augustea alla nascita di Cristo: \u00abLa 'scelta' divina \u00e8 addotta a garantire la necessit\u00e0 e la legittimit\u00e0 degl'istituti imperiali riconosciuti da Cristo stesso quando si sottopose all'editto del censimento approvandolo come giusto, giacch\u00e9 \"cum ad iuste edicere iurisdictio sequatur, necesse est ut qui iustum edictum persuasit iurisdictionem etiam persuaserit\" (\"Monarchia\", II, X, 8). In tal modo \u00e8 rivendicata ad Augusto una funzione altissima e autonoma, sotto il segno dell'approvazione divina: quella di deuteragonista nella vicenda capitale della salvazione alla quale la potest\u00e0 civile concorre esercitandosi liberamente nella propria sfera\u00bb.\nEpoca moderna fino alla rivoluzione francese.\nNegli anni venti del 1500 Ludovico Ariosto mette in guardia i poeti e scrittori esemplificando come la letteratura sia stata al servizio della politica culturale e sostegno del loro potere (nel caso di Augusto grazie a Mecenate), corrompendo i letterati con favori e con la loro protezione. Tra gli esempi, i versi su Augusto nel Canto XXXV dell\u2019Orlando Furioso mostrano come Virgilio e altri letterati abbiano potuto occultare le sanguinose proscrizioni di cittadini romani e senatori:\nLo scrittore anglo-irlandese Jonathan Swift (1667\u20131745), nel suo \"Discourse on the Contests and Dissentions in Athens and Rome\", \u00e8 critico nei confronti di Augusto per aver instaurato la tirannia a Roma, e paragon\u00f2 la Repubblica romana del II secolo a.C. alle virt\u00f9 della monarchia costituzionale della Gran Bretagna. L'ammiraglio e storico Thomas Gordon (1658\u20131741) paragon\u00f2 Augusto al tiranno puritano Oliver Cromwell (1599\u20131658). Thomas Gordon e il filosofo e politico francese Montesquieu (1689\u20131755), entrambi sostenevano che Augusto fosse un vigliacco in battaglia. Nelle sue \"Memoirs of the Court of Augustus\", lo studioso scozzese Thomas Blackwell (1701\u20131757) ritiene Augusto un \"princeps\" del Machiavelli, \"un usurpatore vendicativo e assetato di sangue\", \"malvagio e senza valore\", \"di medio livello\", e un \"tiranno\".\nLo storico inglese del \u2018700 Edward Gibbon, in una visione personale della storia romana, commenta cos\u00ec la geniale astuzia politica di Augusto:\nGli ideali giacobini della Rivoluzione francese non si accordavano con la figura di Augusto, identificato con l\u2019istituzione imperiale e considerato tiranno e contrario ai volori repubblicani Maggiori simpatie riscuoteva la figura di Cesare, visto come \"dictator\", ma rivoluzionario e vicino al popolo: veniva considerato oppositore della oligarchia senatoria, assimilata alla nobilt\u00e0 dell\"ancien r\u00e9gime\". Le preferenze dei giacobini erano contraddittorie: da una parte esaltavano Bruto tirannicida e celebravano Vercingetorige come eroe nazionale, ma, dall'altra parte Cesare veniva rivalutato per esaltare le origini latine della Francia contro il nemico impero tedesco.\nAl tempo di Napoleone.\nNapoleone Buonaparte preferir\u00e0 identificarsi con Giulio Cesare sia come geniale generale, sia come uomo amato dal popolo. D\u2019altra parte il termine cesarismo, coniato in Francia a met\u00e0 del 1800, ha significato simile a bonapartismo, per indicare uno stato autoritario.\nAntonio Canova venne scelto e designato dall'imperatore Napoleone Bonaparte quale suo ritrattista ufficiale. Egli esegu\u00ec numerosi ritratti, tra i tanti anche il Monumento a Napoleone I in bronzo che attualmente si trova all'Accademia di Brera (copia delle statua di Napoleone da Apsley House a Londra). A proposito di questa opera \u00e8 da ricordare l'aneddoto che riferisce di un Napoleone irritato per l'audacia dell'artista, al punto da rifiutare la statua perch\u00e9 si vergognava di essere stato ritratto nudo, nella personificazione di \"Marte il Pacificatore\". Secondo Eugenio La Rocca, curatore della mostra su Augusto, tenutasi nel 2014 presso le \"Scuderie del Quirinale\", il Canova si sarebbe rifatto all'immagine del primo imperatore romano nel ritrarre Napoleone.\nDurante il fascismo di Mussolini.\nNel XX secolo di nuovo il fascismo italiano accese una vera e propria febbre di Augusto. Anche in Germania durante il nazismo diversi storici dell'antichit\u00e0 misero in relazione l'imperatore Augusto con la dittatura di Adolf Hitler, lo storico Ernest Kornemann defin\u00ec il principato di Augusto come il primo \"F\u00fchrerstaat\". Lo storico Wilhelm Weber nel suo \"Princeps\" tent\u00f2 di rappresentare il principato di Augusto come modello per la cosiddetta \"nationale Erneuerung Deutschlands\" (rinnovamento nazionale della Germania) attraverso il \"F\u00fchrerprinzip\" (principio di supremazia del capo), le Res Gestae come \u0351\u03b9\u03b5\u03c1\u00f2\u03c2 \u03bb\u03cc\u03b3\u03bf\u03c2 (discorso sacro) del princeps e di Augusto come \u03c3\u03c9\u03c4\u03ae\u03c1 (salvatore), instauratore di un nuovo ordine cosmico.\nInizialmente l'eroe in cui Mussolini si identificava come condottiero fu Giulio Cesare, solo con la fondazione dell'impero l'interesse si spost\u00f2 su Augusto, fondatore dell'impero romano. Il 9 maggio 1936 dal balcone di Palazzo Venezia Mussolini annunciava alla \u201coceanica\u201d folla:\nLa propaganda fascista cominci\u00f2 cos\u00ec a identificare il duce con Augusto. Furono pubblicati saggi e organizzati convegni. Le distorsioni storiografiche e interpretative sulla storia romana introdotte da molti intellettuali per riuscire a trovare analogie tra i due sistemi politici e adulare il dittatore \u00abconcorsero tutte a formare nella cultura storica successiva una visione distorta, fortemente ideologizzata, della storia romana\u00a0\u2013 e di Augusto in particolare\u00bb. Tra i molti nel 1937 il \"mistico\" fascista Emilio Balbo esalt\u00f2 i due come protagonisti dei due imperi nel libro \"Protagonisti di due imperi di Roma: Augusto e Mussolini\".\nEmilio Bodrero, professore di filosofia e rettore dell'Universit\u00e0 di Padova, ader\u00ec con passione al fascismo e fu chiamato nel 1940 alla cattedra di Storia della Dottrina del fascismo all'Universit\u00e0 di Roma. A proposito della politica romana del fascismo, nel libro \"Roma e il fascismo\", scrive:\nCos\u00ec il passato augusteo giustificava la pretesa nascita mistica dell\"'uomo nuovo\" fascista e il suo diritto di supremazia. A conferma di ci\u00f2 il liberale, ex Presidente del Consiglio del Regno d'Italia, Francesco Saverio Nitti:\nIl volto di Roma nel ventennio fascista cambi\u00f2 profondamente con le estese demolizioni dei vecchi quartieri cinquecenteschi la creazione della Via dell'Impero (oggi Via dei Fori Imperiali), dove venivano organizzate le parate militari fasciste, e con la fondazione del nuovo quartiere, l'EUR, in vista dell'Esposizione Universale del 1942. L'EUR doveva fondere la concezione razionalista dell'architettura moderna con la grandiosit\u00e0 monumentale e il classicismo. Un gruppo di archeologi fu incaricato di restaurare l'area del Mausoleo di Augusto e l'Ara Pacis.\nGli archeologi furono particolarmente coinvolti nella propaganda di regime. In particolare Giulio Quirino Giglioli si occup\u00f2 dell'opera strategica di riportare alla luce il Mausoleo di Augusto\nL'EUR fu concepito come una rappresentazione dell'idea di una Roma eterna che riappariva nella modernit\u00e0. L'architetto Marcello Piacentini aveva avuto direttive perch\u00e9 la nuova architettura dell'Esposizione Universale di Roma caratterizzasse \u00abla grande epoca di Mussolini in uno stile che non poteva definirsi n\u00e9 razionalista n\u00e9 neoclassicista perch\u00e9 era \"littorio \"\u00bb.\nIn occasione del bimillenario della nascita di Augusto nel settembre 1937 una grandiosa esposizione, la Mostra Augustea della Romanit\u00e0, fu organizzata a Roma: Mussolini vi partecip\u00f2 in divisa da comandante della Milizia fascista insieme a molti gerarchi\nLa mostra suscit\u00f2 grande interesse. Fu deciso di istituire un museo che esponesse permanentemente i materiali in essa presentati. Nacque cos\u00ec l'idea di un Museo della Civilt\u00e0 Romana che sar\u00e0 allestito all'EUR\nNel 1939 lo storico Arnaldo Momigliano aveva paragonato la conquista del potere di Augusto con il colpo di Stato di Mussolini, mettendo in relazione la marcia su Roma del duce con quella dell'imperatore (in seguito sar\u00e0 ripreso da Luciano Canfora)\nStoriografia contemporanea.\nAbbastanza diverso avuto il giudizio dello storico Theodor Mommsen che aveva interpretato il l'organizzazione del Principato di Augusto non come una monarchia, ma come una diarchia, in cui il potere sarebbe stato diviso tra Senato e Princeps.\nContro questa visione si \u00e8 opposto Ronald Syme, la cui \"The Roman Revolution\", del 1939, \u00e8 la base della moderna ricerca su Augusto, prima di tutto per la ricchezza del suo materiale. Syme, la cui rappresentazione \u00e8 stata segnata dalla diffusione dei movimenti fascisti in Europa, considerava Augusto un semplice dittatore.\nSyme adotta un paradigma diverso per interpretare la storia di Roma, non pi\u00f9 come lotta tra nobili e plebei, interpretazione iniziata da Tito Livio e ripresa dall'ideologia dalla rivoluzione francese, ma come lotta all'interno della sua classe dirigente per la conquista di potere, ricchezza e gloria. \u00abLa repubblica romana era in mano a patrizi e nobili che controllavano il senato, il consolato, la magistratura pi\u00f9 importante perch\u00e9 militare, e perfino il tribunato. Le elezioni venivano vinte con accuse di ogni tipo ai rivali, giochi, feste, donazioni di grano e denaro al popolo. Gli uomini nuovi accedevano alle cariche solo se cooptati da qualche famiglia nobile per farsi difendere\u00bb. I membri di questa oligarchia erano all'origine dele guerre civili. Cos\u00ec anche Syme ritiene che \u00abl\u2019abilit\u00e0 di Augusto fu di trasformare Roma in una monarchia senza eliminare le magistrature repubblicane, limitandosi a depotenziarle, accentrando ogni carica nelle sue mani e il comando di tutte le legioni dell\u2019impero. Soprattutto, la trasformazione avvenne celebrando la repubblica, sottolineando la continuit\u00e0 del nuovo regime col precedente\u00bb.\nIn modo simile a Mussolini \u2013 solo con una valutazione opposta, negativa\u00a0\u2013 Syme ha visto nella sua ascesa paralleli al fascismo emergenti: il regime di Augusto era emerso da una rivoluzione, egli stesso era un uomo di partito che con il denaro e le armi aveva messo da parte la vecchia classe dirigente e l'aveva sostituita con una nuova. Come uomo di potere aveva portato alla tomba la vecchia cadente repubblica per fondare, sotto una facciata apparentemente repubblicana, una autocrazia.\nLo storico Jochen Bleicken (1926-2005) giudica criticamente ma non in senso peggiorativo Ottaviano: nella storia antica solo Alessandro Magno e Giulio Cesare fecero prestazioni paragonabili a quelle di Augusto. Tuttavia, non lo si pu\u00f2 equiparare con questi \"grandi\", che in fondo hanno lavorato in direzione fondamentalmente distruttiva. Augusto \u00e8 stato prima di tutto il \"costruttore dell'impero romano\" e l'\"educatore\" della nuova \u00e9lite del Principato. Non ci possono essere dubbi sull'ipocrisia di Augusto o sul carattere di facciata del suo regime.\nLo storico tedesco Dietmar Kienast (1925-1912) ha visto in Augusto il governante pi\u00f9 disinteressato di tutta la storia. Anche un altro storico tedesco Klaus Bringmann ha richiamato, nella sua biografia di Augusto pubblicata nel 2007, una valutazione complessiva positiva del regno del primo imperatore romano: a differenza di Ronald Syme ha visto nelle sue azioni la prova che il possesso del potere per Augusto non era fine a se stesso.\nLo storico Werner Dahlheim, in \" Augustus. Ribelle, sovrano, salvatore. Una biografia\" (2010), giustappone la \u201em\u00f6rderischen Winkelz\u00fcge der ersten Jahre\u201c (prevaricazione omicida dei primi anni) del giovane Ottaviano un parere positivo sulla seconda parte della vita. Augusto gli appare, considerando la durata della sua azione di statista, come un \"grande uomo\".\nPer quanto riguarda la storiografia francese Augusto non \u00e8 stato studiato fino alla seconda met\u00e0 del \u2018900; la lacuna \u00e8 stata colmata dalle opere di Jean-Pierre N\u00e9raudau (1996) e di Pierre Cosme (2005) e dal volume di Fr\u00e9d\u00e9ric Hurlet e Bernard Mineo del 2009 \"Le Principat d\u2019Auguste, r\u00e9alit\u00e9s et repr\u00e9sentations du pouvoir autour de la 'Res publica restituta' \".\nLo storico Claude Nicolet nel 1988 pubblica uno studio sulla storia economica e sociale di Roma tra la fine della repubblica e la fondazione dell\u2019Impero. Nel 2003 approfondisce la storia sull\u2019antichit\u00e0 romana e su Augusto tra Repubblica e Impero e riprende il dibattito dal punto di vista della cultura francese sull\u2019origine della nazione Francia: Germani o Galli romanizzati? (\"Germains ou Gaulois romanis\u00e9s?\").\nLo storico Luciano Canfora mette in evidenza l\u2019abilit\u00e0 di Augusto nel mostrare di voler \u201crestaurare la Repubblica nell\u2019atto stesso di archiviarla per sempre\u201d. Augusto, dopo essere stato testimone dell'assassinio di Cesare, di cui era figlio adottivo, visse per tutto il quarantennio del suo principato nel sospetto di complotti, spesso reali. Annotava sempre le sue parole prima di parlare di argomenti importanti, anche con la moglie Livia; in Senato indossava la corazza sotto la toga. Scrisse la sua autobiografia, manipolando gli avvenimenti e mascherando le sue intenzioni, i \"Commentarii\" (oggi perduti), contribuendo cos\u00ec al mito della \"pax augustea\", Egli si presentava come difensore degli ideali della repubblica e dell'antica tradizione romana, mentre invece andava creando, in modo geniale e rivoluzionario, il regime imperiale di Roma:\nDal 18 ottobre 2013 al 9 febbraio 2014 alle Scuderie del Quirinale \u00e8 stata organizzata la mostra \"Augusto\" in occasione del bimillenario della morte. L'esposizione di circa 200 opere disegnava il percorso della vita e della carriera dell'imperatore.\nSubito dopo la mostra al Quirinale in Francia al Grand Palais di Parigi \u00e8 stata allestita la mostra \"Moi, Auguste, empereur de Rome\", in occasione delle celebrazioni del bimillenario della morte di Augusto nel 2014.\nL'eredit\u00e0 di Augusto nell'arte.\nIl contributo di Augusto all'arte \u00e8 stato enorme, come riconosce il pur critico Svetonio:\nIn parte il sostegno alla poesia e alla letteratura, operato grazie al suo ricchissimo amico Mecenate con Virgilio e Orazio, e l'arricchimento di Roma con grandiose realizzazioni architettoniche per adeguarla al ruolo di centro del mondo, erano operazioni di propaganda personale e politica, anche se egli stesso celebrando la sobriet\u00e0 e l'austerit\u00e0 della tradizione, neg\u00f2 sempre ogni tentativo di autocelebrazione. Inaugur\u00f2 comunque la tradizione di splendore e magnificenza continuata dai suoi successori. In particolare Virgilio collabor\u00f2 alla costruzione del mito della discendenza della \"Gens Julia\", alla quale Augusto vantava di appartenere, da Enea e quindi da Venere.\nNei primi anni di principato port\u00f2 a compimento le opere iniziate in precedenza soprattutto da Cesare e cur\u00f2 la nuova immagine che doveva avere il principe\nL'immagine dell'imperatore.\nL'immagine personale dell'imperatore era particolarmente curata tanto da stabilire implicitamente delle regole formali di ritrattistica ufficiale. Questi schemi iconografici diventeranno simboli della classicit\u00e0. Cos\u00ec l'Augusto di via Labicana lo rappresenta sereno, \u00abcon un lembo della toga sul capo, Augusto esprime il tipico atteggiamento romano della pietas, la devozione filiale nei confronti degli dei\u00bb. Nell'Augusto di Prima Porta, statua in bronzo ispirata al Doriforo di Policleto, Augusto vuole essere raffigurato com condottiero vittorioso, inaugurando la tradizione \u00abdi statue loricate romane: il principe con il braccio levato per chiedere il silenzio, \u00e8 vestito di una corazza riccamente decorata da una elaborata simbologia [\u2026] L\u2019immagine del principe era dovunque, a Roma e in ogni angolo dell\u2019impero, in qualunque luogo la gratitudine dei sudditi o la riconoscenza del senato si fossero rese tangibili con la realizzazione di un monumento celebrativo, fosse esso una statua, un altare, una colonna, un arco trionfale o addirittura un tempio\u00bb.\nIl Tempio del Divo Giulio, costruito da Augusto per celebrare Giulio Cesare, fu completato nel 29 a.C.: mai prima di allora un tempio era stato dedicato a Roma a un mortale divinizzato. Augusto aveva fondato la sua propaganda e la sua legittimazione sul fatto di essere figlio (adottivo) di Cesare; dato che questo subito dopo la morte era stato divinizzato, era implicito che poteva essere considerarsi divi filius, pur avendo rifiutato Augusto, astutamente, ogni titolo divino o rappresentazione come un dio. Si dovr\u00e0 attendere la sua morte, quando, alla cerimonia solenne del funerale.\nLa divinizzazione fu ufficializzata dal Senato nell'8 a.C.\nOpere architettoniche ed edilizie.\nNelle \"Res gestae\" Augusto elenca le opere realizzate: la ristrutturazione edilizia e urbanistica di gran parte della citt\u00e0, la costruzione della Curia Iulia e del Tempio di Apollo sul Palatino, il restauro del Campidoglio e del Teatro di Pompeo, la riparazione degli acquedotti, il completamento del Foro di Cesare, il restauro di ottantadue templi (per dimostrare la volont\u00e0 di rinnovare il culto degli dei della tradizione), la costruzione del Tempio del Divo Giulio (Cesare). Le opere pi\u00f9 significative per le istituzioni romane furono il Foro di Augusto e il tempio di Marte Ultore (cio\u00e8 vendicatore, per celebrare la vendetta sui congiurati cesaricidi).\nLe novit\u00e0 introdotte da Augusto furono non solo gli elementi classicheggianti, fusione di stilemi tradizionali arcaici e di elementi ellenistici, oltre all'impiego copioso del marmo (al posto dei tradizionali mattoni e travertino), ma anche l'intuizione che questi modelli potevano essere replicati in ogni angolo dell'impero come simboli che immediatamente riconoscevano e celebravano il potere imperiale. Infatti anche gli imperatori successivi, fino a Nerone, si faranno raffigurare con le stesse caratteristiche anche a scapito della verosimiglianza fisica. L'utilizzo di marmi bianchi e di elementi marmorei policromi fu consentita dall'inizio dello sfruttamento dell cave di \"marmor lunensis\" di Carrara e dall'importazione di alabastro, porfido e granito dall'Egitto dopo la sua annessione con la vittoria di Azio\nNel 29 a.C. Augusto, colpito dalla tomba di Alessandro Magno ad Alessandria, inizi\u00f2 la costruzione del suo Mausoleo in Campo Marzio, tra la via Flaminia e il Tevere, un'opera grandiosa che doveva essere il sepolcro suo e della sua dinastia. Cos\u00ec completava l'opera di propaganda autocelebrativa e di rifondazione politica. Sui pilastri ai lati dell'ingresso erano affisse le tavole di bronzo delle Res Gestae, la sua autobiografia."}
{"id": "4842043", "revid": "21880", "url": "https://it.wikipedia.org/wiki?curid=4842043", "title": "Tetrao parvirostris", "text": ""}
{"id": "4842061", "revid": "287204", "url": "https://it.wikipedia.org/wiki?curid=4842061", "title": "Berlitz (disambigua)", "text": ""}
{"id": "4842074", "revid": "21880", "url": "https://it.wikipedia.org/wiki?curid=4842074", "title": "Gallus lafayetii", "text": ""}
{"id": "4842075", "revid": "1793900", "url": "https://it.wikipedia.org/wiki?curid=4842075", "title": "Loyola Marymount University", "text": "La Loyola Marymount University \u00e8 un'universit\u00e0 statunitense privata con sede a Los Angeles, in California.\nStoria.\nL'universit\u00e0 fu fondata nel 1911 sulle basi della Loyola University (nato come St. Vincent's College nel 1865) e del Marymount College. L'ateneo \u00e8 la pi\u00f9 grande universit\u00e0 cattolica della costa Ovest della nazione con oltre 9000 studenti iscritti.\nSport.\nI Lions, che fanno parte della NCAA Division I, sono affiliati alla \"West Coast Conference\". La pallacanestro e il softball sono gli sport principali, le partite interne vengono giocate al \"George C. Page Stadium\" e indoor al \"Gersten Pavilion\".\nPallacanestro.\nI Loyola Marymount Lions non hanno molta tradizione nella pallacanestro, contano soltanto 5 apparizioni nella post-season, riuscendo ad arrivare alle \"Elite Eight\" nel torneo del 1990.\nLa squadra \u00e8 tristemente famosa per la morte in campo di Hank Gathers che per\u00ec nel 1990 nella semifinale della West Coast Conference contro Portland; il torneo fu sospeso e LMU fu invitata al torneo nazionale in cui i Lions, guidati da Bo Kimble, vinsero tre partite raggiungendo il miglior risultato di sempre dell'universit\u00e0'.\nOltre a Kimble, gli altri Lions che hanno giocato in NBA sono Corey Gaines e Rick Adelman."}
{"id": "4842091", "revid": "28592", "url": "https://it.wikipedia.org/wiki?curid=4842091", "title": "Vescovo di Foligno", "text": ""}
{"id": "4842096", "revid": "767487", "url": "https://it.wikipedia.org/wiki?curid=4842096", "title": "Manuel Turchi", "text": "Biografia.\nDal 3 luglio 2009 \u00e8 sposato con Valentina Maio, ex presidente del Lanciano, da cui ha poi avuto i figli Francesco e Ginevra.\nCarriera.\nGiocatore.\nCresciuto nella Roma, debutta tra i professionisti nel 2000 con il Lanciano, con cui nella sua prima stagione da professionista vince un campionato di Serie C2. Successivamente milita nei dilettanti con Fregene e Ostia Mare. Torna tra i professionisti nel 2005 venendo ingaggiato dal Padova. Con i biancoscudati gioca tre stagioni prima di approdare al Pescara.\nDal 2008 gioca nuovamente con la Virtus Lanciano, squadra con la quale nel 2012 ottiene la promozione in Serie B, categoria nella quale milita nelle quattro stagioni seguenti, fino alla retrocessione maturata dopo i play-out al termine della stagione 2015-2016.\nProcuratore.\nIl 9 novembre 2016, fonda a Bologna, assieme a Guglielmo Maio, la \"Football Players Agency\", societ\u00e0 di intermediazione sportiva."}
{"id": "4842098", "revid": "916580", "url": "https://it.wikipedia.org/wiki?curid=4842098", "title": "Chromodoris macfarlandi", "text": ""}
{"id": "4842101", "revid": "76963", "url": "https://it.wikipedia.org/wiki?curid=4842101", "title": "Camillo I Gonzaga", "text": "Biografia.\nEra figlio di Alessandro I Gonzaga, conte di Novellara e di Costanza da Correggio.\nVenne inviato a Roma affinch\u00e9 il patriarca Giulio Cesare Gonzaga gli facesse intraprendere la carriera ecclesiastica, ma ben presto si accorse che quella non era la strada da percorrere e nel 1545 intraprese la carriera della armi. Milit\u00f2 sotto la bandiera dell'Impero e, col grado di colonnello, nel 1547 fu a fianco di Carlo V.\nNel 1533 ottenne l'investitura della Contea di Novellara, unitamente ai fratelli Francesco ed Alfonso.\nCombatt\u00e9 nella Fiandre e in Germania e venne eletto governatore della citt\u00e0 di Borgo San Donnino.\nAl termine della carriera militare si ritir\u00f2 a Novellara, dove si dedic\u00f2 alle opere religiose e ai poveri.\nNel 1570 fece erigere dai Gesuiti un collegio ed oper\u00f2 per l'abbellimento del paese.\nMor\u00ec nel 1595 a Novellara.\nDiscendenza.\nCamillo spos\u00f2 nel 1555 Barbara Borromeo (1538 \u2013 1572), figlia del conte Camillo Borromeo di Arona, governatore di Como e Pavia, ma non ebbero figli."}
{"id": "4842106", "revid": "104458", "url": "https://it.wikipedia.org/wiki?curid=4842106", "title": "Maja Vti\u010d", "text": "Biografia.\nIn Coppa Continentale, la massima competizione femminile di salto prima dell'istituzione della Coppa del Mondo nella stagione 2012, ha esordito il 23 luglio 2004 a Park City (31\u00aa), ha ottenuto il primo podio il 12 febbraio 2005 a Baiersbronn (2\u00aa) e la prima vittoria il 17 febbraio 2008 a Breitenberg.\nIn Coppa del Mondo ha esordito nella gara inaugurale del 3 dicembre 2011 sul trampolino Lysg\u00e5rdsbakken di Lillehammer (42\u00aa), ha ottenuto il primo podio il 1\u00ba febbraio 2014 a Hinzenbach (3\u00aa) e la prima vittoria il 13 febbraio 2016 a Ljubno.\nIn carriera ha partecipato a un'edizione dei Giochi olimpici invernali, (6\u00aa nel trampolino normale), e a quattro dei Campionati mondiali (5\u00aa nel trampolino normale a Oslo 2011 e nella gara a squadre mista dal trampolino normale a Falun 2015 i migliori piazzamenti)."}
{"id": "4842108", "revid": "287204", "url": "https://it.wikipedia.org/wiki?curid=4842108", "title": "Maja Vtic", "text": ""}
{"id": "4842109", "revid": "124339384", "url": "https://it.wikipedia.org/wiki?curid=4842109", "title": "Ospedale psichiatrico Santa Maria della Piet\u00e0", "text": "L'ospedale psichiatrico Santa Maria della Piet\u00e0 era un'istituzione sanitaria dell'ex provincia di Roma che fino al 2000 fu destinata al trattamento delle malattie mentali.\nDalla sua fondazione nel XVI secolo fino al 1907, ebbe varie sedi; la pi\u00f9 recente struttura presso cui era ubicato si trova a Monte Mario, area nel settore nord-occidentale di Roma, in cui nel 1907 furono edificati i padiglioni dell'istituto. I locali, di propriet\u00e0 della Regione Lazio, consistono in un corpo centrale e circa quaranta padiglioni. Il primo \u00e8 adibito a sito museale, mentre i padiglioni sono in uso all'Azienda sanitaria locale Roma 1, che ivi ospita propri ambulatori, e al XIV Municipio di Roma Capitale.\nFacendo seguito alle riforme dell'ordinamento sanitario e, in particolare, del trattamento psichiatrico iniziato dalla legge Basaglia, la struttura perse la sua funzione di manicomio giudiziario e venne gradualmente ridimensionato fino alla chiusura definitiva avvenuta il 14 gennaio 2000.\nOrigini e sedi.\nL'istituzione del \"Santa Maria della Piet\u00e0\" ha origini antiche risalenti al XVI secolo. Fu fondato nel 1548 per volont\u00e0 e opera del sacerdote sivigliano Ferrante Ruiz e dei due laici Angelo Bruno e il figlio Diego, legati a Ignazio di Loyola. \nLa prima sede, nei pressi di Piazza Colonna a Roma, fu inizialmente preposta all'accoglienza dei numerosi pellegrini attesi per l'Anno Santo del 1550, mentre in seguito si specializzer\u00e0 in aiuto ai poveri, vagabondi, ma soprattutto nell'accudimento dei \"folli\".\nInizio del testo del primo regolamento adottato dalla allora struttura di ricovero e assistenza: \"Ordinamento elaborato dal cardinale Francesco Barberino nel 1635 su ordine di papa Urbano VIII\".\nSegue un capitolato di XV voci che individua nel dettaglio e pienamente responsabilizza le figure preposte agli atti amministrativi, alla sorveglianza a alle mansioni per il corretto funzionamento della struttura ospedaliera tutto ci\u00f2 in data 7 ottobre 1635.\nNel 1725 Papa Benedetto XIII accorp\u00f2 l'ospizio all'arcispedale di Santo Spirito ed il trasferimento a via della Lungara, allora ben lontana dal centro della citt\u00e0: l'isolamento del pazzo dal contesto sociale cominci\u00f2 a richiederne anche l'isolamento fisico dalla societ\u00e0 civile.. L'isolamento ed il numero sempre maggiore di ricoverati portarono ad un periodo di decadenza dell'ospedale. Nei secoli successivi seguirono numerosi dibattiti, provvedimenti per il risanamento, nuovi regolamenti e visite apostoliche che videro annettersi alla struttura principale anche Villa Barberini, per i degenti pi\u00f9 facoltosi, e Villa Gabrielli sul Gianicolo.\nCon l'Unit\u00e0 d'Italia, il Santa Maria della Piet\u00e0 venne riconosciuto come Opera Pia, mentre dal 1907 la sua amministrazione fu affidata completamente alla Provincia.\nIl complesso del 1909.\nNel 1909 per iniziativa del senatore Alberto Cencelli sulla collina di Monte Mario (localit\u00e0 Sant'Onofrio) cominciarono i lavori per il nuovo ospedale psichiatrico progettato da Edgardo Negri e Silvio Chiera e denominato \"Manicomio Provinciale di Santa Maria della Piet\u00e0\" che cominci\u00f2 a funzionare il 28 luglio 1913 e fu inaugurato ufficialmente da Vittorio Emanuele III il 31 maggio 1914. Il complesso concepito con lo spirito del manicomio-villaggio si estendeva su circa centotrenta ettari e comprendeva quarantuno edifici ospedalieri, di cui ventiquattro erano padiglioni di degenza. Gli edifici, immersi in un grande parco di piante a fusto alto e collegati l'un l'altro da una rete stradale di circa sette chilometri complessivi costituivano cos\u00ec il pi\u00f9 grande Ospedale Psichiatrico d'Europa con una capacit\u00e0 di pi\u00f9 di mille posti letto.\nStruttura e internamento.\nIl Santa Maria della Piet\u00e0 si presentava diviso in due sezioni rigidamente separate: l'area maschile e quella femminile che rimarranno ben differenziate nella gestione fino agli anni '70. Era una piccola \"citt\u00e0\" dove i servizi interni erano garantiti dalla presenza di un impianto termico centralizzato, la cucina, la dispensa, lavanderia e in seguito anche una piccola sala operatoria. Vi erano inoltre la fagotteria (dove venivano depositati gli effetti personali dei ricoverati), la chiesa, l'alloggio delle suore, i laboratori dei fabbri e dei falegnami.\nAll'epoca la legge prevedeva il ricovero delle persone sulla base di un certificato attestante uno stato di pericolosit\u00e0 per s\u00e9 o per gli altri o per atteggiamenti di pubblico scandalo e ben presto si giunse ad un sovraffollamento con oltre duemila ricoveri. Nei casi incerti si decideva la dimissione o l'internamento dopo un periodo di osservazione.\nOgni padiglione era una realt\u00e0 a s\u00e9 stante: la ripartizione dei malati non veniva fatta in base alle patologie psichiatriche dei malati stessi, ma esclusivamente in merito al comportamento che questi manifestavano. Il team di infermieri, la suora caporeparto e il medico di ogni padiglione si trovavano cos\u00ec a gestire un insieme disomogeneo di degenti altamente diversi per gravit\u00e0 della patologia, terapia ed et\u00e0. Comuni erano invece l'inattivit\u00e0, l'abbandono e regressione dei pazienti che sviluppavano di conseguenza un carattere aggressivo.\nTra i diversi padiglioni si ricordano: il XVIII dei criminali con mura di cinta di quattro metri; il XIV degli agitati; il XXII dei cronici, il XII dei pericolosi per tentativi di fuga e di suicidio; il VIII e XC dei bambini; il XXX delle lavoratrici e padiglioni specifici per pazienti con TBC, come il XVI. Il padiglione pi\u00f9 grande, il XXII, detto \"il Bisonte\", ospitava pi\u00f9 di trecentoventi pazienti tra epilettici, dementi senili e schizofrenici.\nVita da manicomio.\nLa vita nel manicomio era principalmente scandita dai pasti e dalle rigide disposizioni del regolamento interno. Ad ogni cambio di turno gli infermieri dovevano fare la conta dei pazienti in loro consegna e riportare il tutto su di un registro detto \"vacchetta\": era infatti sotto la loro personale responsabilit\u00e0 l'incolumit\u00e0 di ogni degente. A questo fine nei turni notturni gli elementi pi\u00f9 problematici venivano spesso costretti a letto con fasce di contenzione o sedati con rimedi drastici. Questo contesto segregante e disumanizzante colpiva entrambe le parti come riporta Adriano, infermiere psichiatrico: \nNei momenti vuoti i degenti venivano posti nelle sorveglianze interne od esterne e lasciati a se stessi, in una nullafacenza delirante e controproduttiva. Solo occasionalmente venivano concesse delle passeggiate nel parco del manicomio.\nLa normale routine veniva rotta solo in due occasioni: il primo maggio e il 15 settembre, ricorrenza di Santa Maria della Piet\u00e0 in cui veniva organizzata una grande festa che tramutava il manicomio, anche se per poco, in un ambiente piacevole.\nAlcuni pazienti denominati \"malatini\" per le loro caratteristiche tranquille e servizievoli godevano di maggiori libert\u00e0: aiutavano gli infermieri nella gestione dei degenti pi\u00f9 impegnativi o venivano loro affidati dei lavori \"retribuiti\" all'interno del manicomio stesso. Alcuni di loro infatti lavoravano in una piccola azienda agricola, creata nell'ottica dell'ergoterapia, rendendo quasi autosufficiente la struttura."}
{"id": "4842114", "revid": "118428431", "url": "https://it.wikipedia.org/wiki?curid=4842114", "title": "Collegio San Carlo", "text": "Il Collegio San Carlo \u00e8 una scuola privata paritaria di Milano fondata nel 1869.\nLa sede si trova in corso Magenta 71, di fronte alla basilica di Santa Maria delle Grazie e al Cenacolo Vinciano.\nStoria.\nFondazione.\nNel 1869 il Collegio inizia la sua attivit\u00e0 come liceo classico maschile con soli sei allievi, sotto la direzione di don Giovanni Battista Compagnoni.\nScopo del Collegio \u00e8 \"formare anime ricche di sana cultura e preservarle dall'irreligione\". Nato con l'appoggio arcivescovile, il collegio era estraneo agli ordini che si occupano di istruzione. Studente d'eccezione \u00e8 in quegli anni Achille Ratti, futuro papa col nome di Pio XI, che sostiene l'esame di maturit\u00e0 nell'anno scolastico 1874/75 e supera l'esame a pieni voti.\nFine Ottocento.\nIl collegio incontr\u00f2 poi difficolt\u00e0 finanziarie, superate affidando la Presidenza del consiglio di amministrazione per quarant'anni a Carlo Ottavio Cornaggia Medici Castiglioni che gli impresse il carattere di istituto di \u00e9lite fortemente legato alla Chiesa, ma anche aperto al cattolicesimo liberale.\nAlla fine del secolo si diploma Ludovico Necchi, che assieme a Monsignor Gemelli fonder\u00e0 l'Universit\u00e0 Cattolica del Sacro Cuore.\nLa Grande Guerra.\nDurante la prima guerra mondiale il Collegio San Carlo viene adibito ad ospedale militare, grazie alla generosit\u00e0 dell'allora rettore mons. Ceresani.\nLe lezioni durante questo periodo si tengono presso la vicina Casa degli Oblati e presso l'oratorio della vicina Basilica di Sant'Ambrogio. Sono 54 gli studenti del Collegio che perdono la vita durante il conflitto; i loro nomi sono scolpiti in una lapide nell'atrio della scuola.\nIl Ventennio.\nDurante il Ventennio fascista il Collegio riesce a mantenere la propria missione educativa, grazie all'aiuto del Cardinale Ratti (divenuto papa Pio XI nel febbraio 1922, alcuni mesi prima della marcia su Roma) e del Cardinale Schuster.\nTra gli alunni illustri figura in questo periodo il futuro scrittore Giovanni Testori, del quale sono state recentemente riscoperte alcune vignette realizzate proprio in Collegio.\nUn altro alunno illustre di questo periodo \u00e8 Eugenio Corti, scrittore celebre per \"Il cavallo rosso\".\nLa seconda guerra mondiale.\nDurante il secondo conflitto mondiale 72 alunni cadono in battaglia. Dopo il 1943 il Collegio \u00e8 sede dell'OSCAR, \"Organizzazione Soccorsi Cattolici Antifascisti Ricercati\"\nun movimento ispirato a ideali di giustizia e di libert\u00e0, sorto per aiutare e proteggere l'espatrio di Ebrei, ricercati e renitenti alla leva della Repubblica Sociale.\nAttraverso la rivista \"Il Ribelle\", nata in Collegio per opera di 5 persone, tra cui Giovanni Barbareschi, Carlo Bianchi (ex alunno), Teresio Olivelli, e che veniva distribuita di nascosto, si diffondevano le idee antifasciste.\nMolti degli autori di questa rivista sono studenti del San Carlo, in particolare Giovanni Barbareschi, che tra il 1943 e il 1945 contribu\u00ec a salvare migliaia di ebrei, ricercati, prigionieri e in generale gli oppositori della Repubblica di Sal\u00f2.\nDal dopoguerra al XXI secolo.\nNel dopoguerra vengono riparati i danni dei bombardamenti (che colpirono anche il Cenacolo e Santa Maria delle Grazie).\nNel periodo 1946-48 continu\u00f2 ad essere il punto di riunione degli ex partigiani di ispirazione cattolica, questa volta accomunati dalla militanza politica in contrapposizione alla componente comunista, e la redazione del periodico l'Avanguardia Cattolica Milanese\nNel marzo del 1971 il Collegio abolisce l'internato, del quale non si sentiva pi\u00f9 il bisogno, e nel 1985 iniziano ad essere ammesse all'iscrizione anche le ragazze, in sintonia con l'evoluzione dei tempi.\nDal 1990 \u00e8 rettore don Aldo Geranzani.\nVengono costruiti il Centro Sportivo San Carlo, il cortile d'onore, i laboratori di scienze, la sala multimediale, 3 aule computer, l'atelier, il bar-libreria, la mensa e viene restaurata la cappella, che ospita sei vetrate realizzate da don Domenico Sguaitamatti e la cui inaugurazione \u00e8 avvenuta nel 2003.\nSede.\nIl Collegio San Carlo ha sede presso il palazzo Busca-Arconati-Visconti, residenza della famiglia Busca sin dal XVI secolo. L'edificio attuale presenta forme neoclassiche austere e solenni, mentre all'interno i saloni sono barocchi e alcune decorazioni sono opera di Andrea Appiani.\nBiblioteca.\nNel 2009 terminano i lavori di restauro della biblioteca cinquecentesca, che viene inaugurata in presenza del cardinale Camillo Ruini, in occasione del 140\u00ba compleanno del Collegio.\nIl restauro ha restituito alla citt\u00e0 il loggiato cinquecentesco e ha portato alla luce l'originale conformazione morfologico-materica delle volte a crociera. Sulle pareti del loggiato sono state inoltre ritrovati reperti grafici probabilmente risalenti al periodo cinquecentesco.\nTra i manoscritti si annoverano gli antifonari, tra gli incunabili un \"Plutarco\", tra le cinquecentine gli Elzeviri. Per i secoli successivi c'\u00e8 un \"Teocrito\" del Bodoni.\nScuole.\nLe scuole comprese nel Collegio San Carlo sono:"}
{"id": "4842117", "revid": "16758", "url": "https://it.wikipedia.org/wiki?curid=4842117", "title": "Convocazioni per il campionato mondiale di hockey su ghiaccio maschile 2004", "text": "Ciascuna squadra partecipante al Campionato mondiale di hockey su ghiaccio maschile 2004 consisteva in almeno 15 giocatori (attaccanti e difensori) e 2 portieri, mentre al massimo si poteva disporre di 22 giocatori e 3 portieri.\nGruppo A.\nAllenatore: Hans Zack.\nLista dei convocati aggiornata al 2 maggio 2004.\nAllenatore: Nikolaj My\u0161agin.\nLista dei convocati aggiornata al 30 aprile 2004.\nAllenatore: Curt Lindstr\u00f6m.\nLista dei convocati aggiornata al 27 aprile 2004.\n\nAllenatore: Slavom\u00edr Lener.\nLista dei convocati aggiornata al 3 maggio 2004.\nGruppo B.\nAllenatore: Raimo Summanen.\nLista dei convocati aggiornata al 3 maggio 2004.\nAllenatore: Franti\u0161ek Hossa.\nLista dei convocati aggiornata al 2 maggio 2004.\nAllenatore: Peter Laviolette.\nLista dei convocati aggiornata al 4 maggio 2004.\nAllenatore: Oleksandr Seukand.\nLista dei convocati aggiornata al 1\u00ba maggio 2004.\nGruppo C.\nAllenatore: Mikael Lundstr\u00f6m.\nLista dei convocati aggiornata al 30 aprile 2004.\nAllenatore: Mark Mahon.\nLista dei convocati aggiornata al 7 maggio 2004.\nAllenatore: Viktor Tichonov.\nLista dei convocati aggiornata al 1\u00ba maggio 2004.\nAllenatore: Hardy Nilsson.\nLista dei convocati aggiornata al 7 maggio 2004.\nGruppo D.\nAllenatore: Herbert P\u00f6ck.\nLista dei convocati aggiornata al 30 aprile 2004.\nAllenatore: Mike Babcock.\nLista dei convocati aggiornata al 9 maggio 2004.\nAllenatore: Heikki Leime.\nLista dei convocati aggiornata al 30 aprile 2004.\nAllenatore: Ralph Krueger.\nLista dei convocati aggiornata al 30 aprile 2004."}
{"id": "4842127", "revid": "15756", "url": "https://it.wikipedia.org/wiki?curid=4842127", "title": "Castello di Threave", "text": "Il castello di Threave, collocato nei pressi del Fiume Dee non lontano dalla citt\u00e0 di Castle Douglas nella regione di Dumfries e Galloway, il castello fu una delle dimore dei Black Douglas dal tardo XIV fino alla loro caduta nel 1455.\nStoria.\nIl castello sorge su un isolotto probabilmente abitato fin dal VI secolo ed il suo nome deriva probabilmente dal gallese antico \"Tref\" che significa \"fattoria\". \u00c8 possibile che Fergus di Galloway vi abbia costruito un castello di legno attorno all'anno 1000, ma che questi sia stato poi bruciato da Edward Bruce nel 1318.\nIl castello cos\u00ec come lo si vede oggi fu costruito nel decennio del 1370 da Archibald Douglas che divenne poi terzo conte di Douglas e che era stato nominato Signore di Galloway nel 1396.\nUn piccolo complesso di edifici venne creato intorno al mastio centrale, fra cui una cappella e un salone. Il castello di Threave divenne la fortezza di Archibald che qui mor\u00ec nel 1400, suo figlio Archibald Douglas, IV conte di Douglas divenne genero di Roberto III di Scozia sposandone la figlia Margaret (morta fra il 1450 e il 1456).\nIl maniero segu\u00ec la sorte della famiglia Douglas la cui fortuna sal\u00ec quando Archibald Douglas, V conte di Douglas venne nominato reggente nel 1437 per il giovanissimo Giacomo II di Scozia.\nArchibald mor\u00ec nel 1439 e il grande potere che la famiglia aveva raggiunto fin\u00ec nelle mani del suo primogenito, il sedicenne William Douglas, VI conte di Douglas (1424circa-24 novembre 1440) che venne assassinato nel 1440 insieme al fratello David al castello di Edimburgo per ordine del re che riteneva i Douglas tanto potenti da essere pericolosi.\nThreave, insieme alla Signoria di Galloway, pass\u00f2 cos\u00ec a sua sorella Margaret Douglas (prima del 1435-1475circa) che spos\u00f2 il cugino William Douglas, che divenne l'ottavo conte in modo che il castello rimanesse in seno alla famiglia.\nWilliam cominci\u00f2 una serie di lavori nel 1447, volti a migliorarne la fortificazione, che portarono alla demolizione degli edifici pi\u00f9 vecchi e alla costruzione di mura difensive poste sul lato del maschio pi\u00f9 vicino alle rive del fiume.\nAttorno al 1452 nel castello trov\u00f2 la morte Patrick Mclellan di Bombie, sceriffo del Galloway che si era rifiutato di allearsi con William e altri nobili in una cospirazione contro il re. I conti vennero pareggiati in quello stesso anno quando Giacomo uccise William presso il castello di Stirling.\nIl contado pass\u00f2 a suo fratello James Douglas, IX conte di Douglas (1426-1488) che, alacremente, continu\u00f2 i lavori iniziati da William, venne cos\u00ec innalzata una cinta muraria con tre torri di guardia e un corpo di guardia oltre a un fossato esterno.\nDopo l'omicidio del fratello James inizi\u00f2 a intrattenere rapporti con gli inglesi e ricevette del denaro dal governo di Enrico VI d'Inghilterra perch\u00e9 continuassero i lavori di fortificazione.\nAlla fine James si rivolt\u00f2 contro Giacomo, ma la sua ribellione venne stroncata alla battaglia di Arkinholm del 1\u00ba maggio 1455 e tutte le sue propriet\u00e0 vennero sistematicamente poste sotto assedio. In quello stesso anno anche Threave venne assediato e resistette per due mesi cadendo solo quando la guarnigione venne corrotta con la promessa di un salvacondotto.\nUna volta preso Threave divenne parte dei beni della corona e venne nominata tutta una serie di custodi anche se \u00e8 improbabile che fosse ancora usato come residenza. Nel 1513 Robert Maxwell, V Lord Maxwell ne fu nominato custode a seguito della morte del precedente, John Dumbar di Mochrum, avvenuta alla battaglia di Flodden Field e dal 1526 tale posizione divenne ereditaria per i membri della famiglia Maxwell che vennero insigniti poi del contado di Nithsdale.\nNel 1542 uno dei tanti Robert Maxwell venne catturato alla battaglia di Solway Moss e fu costretto a donarlo agli inglesi e torn\u00f2 alla Scozia solo nel 1545 per opera di James Hamilton.\nDurante le guerre dei Vescovi i Maxwell appoggiarono l'esercito di Carlo I d'Inghilterra, nel castello fu posta una guarnigione di circa 100 uomini, i Covenanti lo posero sotto assedio ed esso capitol\u00f2 dopo 13 settimane di assedio. In seguito alla presa l'edificio venne in parte demolito, anche se il maschio rimase intatto.\nDurante le guerre napoleoniche il castello venne brevemente usato come prigione per i prigionieri di guerra e nel 1913 il proprietario Edward Gordon lo pass\u00f2 allo Stato e il castello \u00e8 sotto la tutela dell'Historic Scotland.\nIl castello, visitabile, \u00e8 raggiungibile tramite una barca.\nCaratteristiche.\nIl maschio \u00e8 una struttura di circa 21 metri che una volta si raggiungeva tramite un ponte semovente che dal corpo di guardia portava al primo piano, questo piano, a volta, era occupato dalle cucine. Sotto c'era uno scantinato con un pozzo e una prigione, una scala a chiocciola si snodava lungo le spesse mura e portava alla grande sala che aveva un secondo ponte di accesso dal corpo di guardia superiore. Sopra di essa c'erano due piani con pavimenti di legno, ora mancanti, con, rispettivamente, i magazzini e al livello pi\u00f9 alto le stanze della servit\u00f9.\nIl maschio era attorniato da una cinta muraria che contava di tre torri, una per ogni lato, con una serie di feritoie per gli arcieri o di postazioni per posizionare l'artiglieria costruite quando questo tipo di armi cominci\u00f2 a giocare un certo ruolo nelle azioni di guerra.\nDi queste torri ne rimane solo una, quella di sud-ovest, insieme al corpo di guardia che era dotato di un ponte levatoio. Le mura di cinta sono a poco pi\u00f9 di 4 metri dal maschio e una volta erano circondate da un fossato con acqua, mentre ad ovest il maschio era circondato dal fiume. Ad oggi sopravvive solo un pezzo della cinta, vicino alla riva del Dee. Un piccolo porto venne costruito per offrire un'alternativa via d'accesso sicura al castello, mentre a nord solo la riva del fiume proteggeva il castello a causa del terreno estremamente paludoso che doveva scoraggiare la maggior parte degli invasori."}
{"id": "4842131", "revid": "599013", "url": "https://it.wikipedia.org/wiki?curid=4842131", "title": "Jos\u00e9 Lopez Rubio", "text": ""}
{"id": "4842132", "revid": "767487", "url": "https://it.wikipedia.org/wiki?curid=4842132", "title": "The Mysterious Desperado", "text": "The Mysterious Desperado \u00e8 un film del 1949 diretto da Lesley Selander.\n\u00c8 un western statunitense con Tim Holt, Richard Martin e Edward Norris.\nProduzione.\nIl film, diretto da Lesley Selander su una sceneggiatura di Norman Houston, fu prodotto da Herman Schlom per la RKO Radio Pictures e girato nelle Alabama Hills a Lone Pine e a Mission Hills, Los Angeles, California, dal 29 marzo all'Aprile 1949. I titoli di lavorazione furono \" Renegade of the Rancho\" e \"In Old Capistrano\".\nDistribuzione.\nIl film fu distribuito negli Stati Uniti dal 10 settembre 1949 al cinema dalla RKO Radio Pictures.\nAltre distribuzioni:\nPromozione.\nLe tagline sono:"}
{"id": "4842135", "revid": "1832335", "url": "https://it.wikipedia.org/wiki?curid=4842135", "title": "Discografia dei The Black Keys", "text": "Questa pagina contiene la discografia del gruppo musicale statunitense The Black Keys."}
{"id": "4842136", "revid": "6923", "url": "https://it.wikipedia.org/wiki?curid=4842136", "title": "Hu\u00e1scar (nave corazzata)", "text": "La Hu\u00e1scar era una nave corazzata costruita nei cantieri Laird Brothers in Inghilterra per la Marina militare peruviana nel 1875, che prendeva il nome dall'omonimo antico imperatore inca.\nStoria.\nLa nave partecip\u00f2 al comando di Miguel Grau Seminario alla Guerra del Pac\u00edfico (1879-1883) e venne sottoposta alla caccia dell'ammiraglia cilena \"Blanco\", senza esito inizialmente tanto che l'incapacit\u00e0 dell'ammiraglio cileno Williams a mettere fine alle cosiddette \"scorrerie dello Hu\u00e1scar\" lo costrinse a dare le dimissioni; in realt\u00e0 la causa principale della mancanza di un combattimento decisivo contro lo \"Hu\u00e1scar\" fu il cattivo stato delle macchine e delle caldaie del \"Blanco\" e alla perizia del comandante della nave peruviana.\nLa \"Hu\u00e1scar\" venne catturata nella battaglia navale di Angamos, l'8 ottobre 1879, e nella circostanza trov\u00f2 la morte Miguel Grau Seminario, eroe nazionale peruviano."}
{"id": "4842137", "revid": "85053", "url": "https://it.wikipedia.org/wiki?curid=4842137", "title": "Hu\u00e1scar (monitore)", "text": ""}
{"id": "4842138", "revid": "767487", "url": "https://it.wikipedia.org/wiki?curid=4842138", "title": "Tim Johnson (giocatore di football americano)", "text": "Carriera professionistica.\nJohnson fu scelto nel corso del sesto giro (141\u00ba assoluto) del Draft NFL 1987 dai Pittsburgh Steelers con cui rimase fino al 1989. Nel 1990 firm\u00f2 coi Washington Redskins, con cui disput\u00f2 sei stagioni e nel 1991 vinse il Super Bowl XXVI battendo i Buffalo Bills. L'ultima stagione della carriera la pass\u00f2 con i Cincinnati Bengals nel 1996."}
{"id": "4842146", "revid": "1632387", "url": "https://it.wikipedia.org/wiki?curid=4842146", "title": "The 100", "text": "The 100 (pronunciato \"The Hundred:\" /\u00f0\u0259\u02c8h\u028cndr\u0259d/) \u00e8 stata una serie televisiva statunitense creata da Jason Rothenberg, liberamente tratta dall'omonima serie di romanzi di Kass Morgan, in onda dal 19 marzo 2014 al 30 settembre 2020 su The CW.. \nIl primo episodio della serie \u00e8 stato trasmesso in italiano per la prima volta il 1\u00ba ottobre 2014 sul canale Premium Action, mentre l'ultimo episodio \u00e8 stato trasmesso l'8 febbraio 2021 sullo stesso canale. In chiaro, le prime due stagioni sono state trasmesse, a partire dal 19 maggio 2015 in seconda serata, su Italia 1, mentre dalla terza stagione la serie viene trasmessa sul 20.\nTrama.\nNel 2149, 97 anni dopo una guerra nucleare globale avvenuta nel 2052 che ha sconvolto il pianeta Terra, del genere umano rimane solo una stazione spaziale, l'Arca, un complesso di 12 stazioni spaziali minori che si trovavano in orbita al momento del disastro. L'Arca ha leggi molto severe per mantenere l'ordine: chi trasgredisce viene punito con la morte per espulsione nel vuoto. Ma ora, l'Arca sta morendo con l'aumento della popolazione e con il rapido deteriorarsi degli impianti di riciclo. I membri del Consiglio decidono di inviare sulla Terra cento delinquenti minorenni per verificare se il pianeta sia nuovamente abitabile. Questi giovani ragazzi intraprenderanno un viaggio molto pericoloso su un pianeta per loro affascinante ma sconosciuto e dovranno trovare un modo per superare le differenze, unire le forze e creare un nuovo inizio sulla Terra che ormai \u00e8 completamente cambiata: \u00e8 selvaggia, primitiva e piena di insidie.\nPrima stagione.\nClarke Griffin \u00e8 una ragazza testarda e determinata di quasi diciotto anni che si trova nel carcere dell'Arca perch\u00e9 avrebbe voluto aiutare il padre a comunicare la sua scoperta: l'imminente esaurimento dell'ossigeno e delle altre risorse. A causa del tradimento della stessa madre di Clarke, Abby, il Cancelliere Jaha viene a sapere delle loro intenzioni e ci\u00f2 porta alla conseguente morte del marito e all'arresto della figlia. Dopo un anno di isolamento, Clarke viene scelta insieme ad altri novantanove detenuti per essere mandata sulla Terra e constatarne le condizioni in modo tale che la razza umana vi possa tornare a vivere. Ai cento si aggiunge Bellamy, fratello di Octavia che fa parte dei 100. Dopo aver scoperto che l'atmosfera non \u00e8 tossica e che la Terra \u00e8 nuovamente abitabile, i Cento devono iniziare a fare i conti con le minacce che incombono in ogni momento. Scopriranno di non essere soli su un pianeta che credevano totalmente disabitato e cercheranno in tutti i modi di restare vivi: saranno messi alla prova dalla Terra, dai segreti che nasconde; ma soprattutto si metteranno alla prova a vicenda, cercando in ogni modo di sopravvivere, lontano dalle leggi dell'Arca, in un luogo in cui non c'\u00e8 legge. Intanto sull'Arca la situazione precipita in fretta; il Cancelliere Jaha e i suoi consiglieri Marcus Kane e Abby Griffin, cominciano a cercare una soluzione che possa salvare la loro gente. Abby invia sulla Terra Raven, una brillante meccanica, per scoprire cosa \u00e8 accaduto ai 100 che dal momento dell'atterraggio sembrano scomparsi. Mentre sulla Terra ha inizio una guerra tra i 100 e i terrestri, nello spazio l'ultima nave Exodus viene rubata durante un colpo di Stato e parte alla volta della Terra lasciando l'Arca in condizioni di energia e ossigeno critiche. Jaha, sacrificando se stesso, riesce a dividere l'Arca e inviare sulla Terra quel che resta del suo popolo. Durante l'atterraggio l'Arca si divider\u00e0 nelle stazioni originarie che atterreranno in punti diversi degli Stati Uniti.\nSeconda stagione.\nIn seguito all'attacco dei terrestri, che viene momentaneamente interrotto dalla pioggia di detriti provenienti dall'Arca, i sopravvissuti dei 100 (48, tra cui Clarke, Jasper e Monty) vengono rapiti e portati a Mount Weather, che avrebbero dovuto raggiungere al loro atterraggio. Le persone che abitano nel bunker di questa montagna si presentano a loro come dei salvatori riuscendo a convincere tutti, tranne Clarke, che riesce a scappare e a raggiungere i sopravvissuti dell'Arca. In realt\u00e0 gli uomini della montagna rapiscono i terrestri e il popolo del cielo e utilizzano il loro midollo osseo per curare le ferite da radiazioni che i loro corpi ricevono quando sono esposti. Clarke, anche se con qualche difficolt\u00e0, riesce a prendere le redini della situazione formando un'alleanza tra il suo popolo e quello dei terrestri, guidato dal comandante Lexa. L'alleanza guidata da Clarke e Lexa attacca Mount Weather grazie al sabotaggio di Bellamy che riesce a infiltrarsi all'interno della montagna. Al culmine della battaglia, per\u00f2, Lexa stringe un patto con gli uomini della montagna, riuscendo a portare in salvo solo il suo popolo e lasciando Clarke e Bellamy disperati per i propri amici ancora prigionieri della montagna. Abbandonati e senza pi\u00f9 un esercito, Clarke e Bellamy, con l'aiuto di Monty e Octavia, riescono a salvare dalla morte gli altri ragazzi imprigionati nella montagna irradiando tutti i suoi abitanti. Sentendosi in colpa per ci\u00f2 che \u00e8 successo, Clarke decide di abbandonare la sua gente. Intanto il cancelliere Jaha riesce a raggiungere la Terra all'interno di un missile e parte con un gruppetto di suoi seguaci alla ricerca della \"Citt\u00e0 della Luce\", che non sar\u00e0 affatto ci\u00f2 che si aspettava.\nTerza stagione.\nTre mesi dopo Mount Weather, Clarke \u00e8 in fuga in quanto ricercata. Catturata da Roan, principe esiliato della nazione del ghiaccio, viene portata al cospetto di Lexa, nella capitale Polis, con la quale stringe nuovamente un'alleanza, facendo entrare Il popolo del cielo nella coalizione dei 12 clan terrestri. Intanto il Campo Jaha, ora rinominato \"Arkadia\", \u00e8 stato riorganizzato. Durante una missione di ricognizione, i membri di Arkadia scoprono che ci sono altri sopravvissuti dell'Arca, provenienti dalla stazione agricola. Uno di questi, Charles Pike, ex-insegnante e mentore dei Cento, riesce a prendere il potere e farsi nominare cancelliere al posto di Kane. Pike d\u00e0 inizio a una nuova politica di ostilit\u00e0 contro i terrestri, mettendo a rischio la tanto agognata alleanza. La coalizione e la vita di tutti viene messa in pericolo dall'accidentale morte di Lexa. Il caos generato favorisce l'ex-cancelliere Jaha e l'intelligenza artificiale A.L.I.E., che riescono con ogni mezzo a convincere tutti a popolare la Citt\u00e0 della Luce. I pochi che non sono stati corrotti da Jaha (Clarke, Bellamy, Octavia, Monty, Raven, Murphy) capiscono quindi di doversi alleare contro A.L.I.E., che sembra essere diventata il nemico comune della razza umana. Trovare un modo per distruggerla non \u00e8 affatto facile. Luna, l'ultima \"Natblida\" (Sanguenero), \u00e8 l'unica a poter utilizzare la chiave per accedere ad A.L.I.E. 2 e cos\u00ec distruggere A.L.I.E. 1. Dietro ad A.L.I.E. si nasconde la verit\u00e0 sulla guerra nucleare che ha distrutto il mondo. La dottoressa Becca, Becca \"Pramheda\" (primo Comandante) per i terrestri, \u00e8 la scienziata che ha creato A.L.I.E. per individuare le cause della progressiva morte del pianeta Terra e studiare le soluzioni a tale infausto evento. A.L.I.E. riteneva che il problema fosse il sovraffollamento globale e perci\u00f2, mentre la dottoressa Becca si trova sulla stazione Polaris a lavorare proprio ad A.L.I.E. 2, A.L.I.E. 1 bombard\u00f2 la Terra. Becca raggiunger\u00e0 la Terra dopo i bombardamenti grazie al sangue nero (di sua invenzione) e diventer\u00e0 appunto il primo Comandante dei sopravvissuti al disastro, con il chip di A.L.I.E. 2 impiantato nella nuca. Il chip sar\u00e0 tramandato al comandante pi\u00f9 forte tra i \"Natblida\" come Lexa, e secondo la tradizione contiene lo spirito di tutti i comandanti che sono succeduti a Becca \"Pramheda.\" Infine, Clarke riesce a distruggere A.L.I.E., ma non prima che questa le abbia svelato il motivo per il quale ha creato la Citt\u00e0 della Luce: i reattori nucleari che hanno resistito alla catastrofe che ha distrutto il mondo si stanno fondendo, e una nuova ondata di radiazioni si abbatter\u00e0 molto presto sul 96% della Terra, distruggendo ogni forma di vita presente.\nQuarta stagione.\nPolis si risveglia dal controllo di A.L.I.E. Nella confusione e nell'incertezza, i guerrieri di Azgeda, guidati provvisoriamente da Echo (ex-prigioniera di Mount Weather e alleata di Bellamy in quel frangente), imprigionano e sono pronti ad uccidere gli Skaikru ancora presenti nella capitale (Clarke, Bellamy, Kane, Abby, Murphy, Jaha, e Octavia). Re Roan viene curato dalle ferite e una volta ripresosi ascolta le motivazioni di Clarke, decidendo di mantenere la Coalizione di Lexa per permettere agli Skaikru di trovare una soluzione. Inoltre, Clarke accresce il suo potere affidandogli la fiamma (il chip di A.L.I.E. 2 che contiene lo spirito dei comandanti) e quindi il controllo sulla futura Ascensione, in attesa di un altro \"natblida\" che possa succedere a Lexa. Kane e Octavia restano nella capitale per proteggere la pace del re, mentre Clarke, Bellamy e gli altri tornano ad Arkadia per cercare una soluzione che possa salvare tutti. Luna arriva con ci\u00f2 che resta del suo popolo decimato dall'esposizione acuta alle radiazioni. L'unica a sopravvivere sar\u00e0 la ragazza stessa, grazie al suo Sanguenero e Clarke e Abby capiscono, quindi, che pu\u00f2 rappresentare la loro salvezza. Seguendo le indicazioni di Jaha e guidati da Emori, la ragazza terrestre di Murphy, Abby, Raven e Luna, con un manipolo di guardie, partono alla volta dell'isola dove \u00e8 ubicato il laboratorio di Becca. Qui Raven scopre come Becca ha creato il Sanguenero e perci\u00f2, dopo aver scoperto che nel laboratorio si trova nascosta una navicella spaziale, decide di adoperarsi per farla partire e raggiungere lo spazio per sintetizzare la sostanza che potrebbe salvare tutti dalle radiazioni. Nel frattempo Clarke e Bellamy portano avanti il piano B: riparare ci\u00f2 che resta dell'Arca per difendersi dall'ondata di radiazioni. Roan scopre di non essere stato informato riguardo a questo progetto e decide di rompere l'alleanza con gli Skaikru e i Trikru loro alleati. \nPiano B che ha per\u00f2 comunque vita breve: Ilian, terrestre appartenente ai \"Trishanakru\", incolpa gli Skaikru delle azioni riprovevoli che ha commesso sotto l'influenza di A.L.I.E. Introdottosi ad Arkadia, Ilian fa esplodere quello che resta dell'Arca, attirando l'ira degli Skaikru, i quali vogliono ucciderlo, e solo grazie all'intervento di Jaha e Kane riuscir\u00e0 a salvarsi. Octavia, a capo della rivolta contro Ilian, decide di lasciare nuovamente gli Skaikru.\nJaha e Kane trovano un bunker sotterraneo in grado di ospitare 1200 persone che verranno scelte dai 12 clan e saranno destinate alla sopravvivenza. A questo punto Roan e gli altri terrestri decidono di stabilire un conclave, in cui i campioni di ognuno dei 13 clan combatteranno tra di loro e l'unico che sopravvivr\u00e0 otterr\u00e0 il bunker per s\u00e9 e per il suo popolo. Octavia, uccidendo anche Luna (la quale ha a sua volta ucciso Roan), esce vittoriosa dal conclave e ottiene il bunker per gli Skaikru, mentre Echo viene esiliata per aver tentato di sabotare il conclave, uccidendo Ilian e cercando di causare la morte di Octavia. Quest'ultima, per\u00f2, decide che il bunker sar\u00e0 condiviso da tutti i clan, ma con un piano architettato da Clarke e Jaha per cui tutti gli Skaikru vengono introdotti di nascosto nel bunker e poi chiuso. Il piano viene sventato da Bellamy, che apre il portellone e facendo entrare Kane, Octavia e i terrestri. \nMentre Clarke, Bellamy, Murphy, Monty, Emori e Harper vanno al laboratorio di Becca per recuperare Raven, il bunker viene definitivamente sigillato: i dodici clan, dai quali sono stati scelti per il bunker 100 persone ciascuno, sono ora sotto la guida di Octavia.\nClarke e gli altri, nel frattempo, recuperata Echo, raggiungono Raven, ma coscienti che non hanno abbastanza tempo per tornare indietro decidono di tornare sull'anello dell'Arca nello spazio. Il rocambolesco piano per\u00f2 subisce un imprevisto e Clarke \u00e8 costretta a rimanere sulla Terra, permettendo infine tramite una parabola l'apertura delle porte dell'anello e salvando i suoi amici. Clarke riesce a rifugiarsi appena in tempo nel laboratorio di Becca, mentre l'ondata mortale inghiotte l'intero pianeta.\nSei anni dopo Clarke \u00e8 in una valle rigogliosa, apparentemente l'unica risparmiata dal Praimfaya, assieme a una ragazzina, quando vede atterrare una nuova navicella spaziale sconosciuta.\nQuinta stagione.\nNella quinta stagione, che si svolge sei anni dopo la fusione dei reattori nucleari, una nave \"trasporto prigionieri\" atterra nell'unico spazio verde rimasto intatto sulla Terra. L\u00ec, Clarke e Madi, una ragazza terrestre sopravvissuta all'ondata di radiazioni che sei anni prima aveva colpito la Terra, avevano stabilito la loro dimora. Nel frattempo Octavia, dopo avere creato un unico clan (il Wonkru), tenta di tenere uniti i sopravvissuti nel bunker. Contemporaneamente, la navicella dei ragazzi scappati in orbita intorno alla Terra approda nella valle. Comincer\u00e0 cos\u00ec la lotta per il possesso dell'unico punto abitabile del pianeta tra Diyoza e i suoi uomini e i protagonisti. Le alleanze cambiano durante la stagione e infine McCreary lancia una bomba sopra l'\"Eden\", distruggendolo. I sopravvissuti si rifugiano sulla navicella Eligius IV e decidono di ibernarsi per dieci anni finch\u00e9 la Terra non sar\u00e0 di nuovo abitabile. 125 anni dopo, Clarke e Bellamy si risvegliano e c'\u00e8 ad aspettarli Jordan Jasper Green, il figlio di Monty ed Harper, i quali non si sono ibernati ma hanno avuto una vita insieme sulla navicella. In un video, Monty spiega che la Terra non sar\u00e0 pi\u00f9 abitabile, e che per\u00f2 ha scoperto un nuovo pianeta. Clarke e Bellamy, abbracciati, guardano il nuovo pianeta.\nSesta stagione.\nUna volta atterrati sul nuovo pianeta, il gruppo formato da Clarke, Bellamy, Murphy, Emori, Echo, Shaw, Jackson e Miller \u00e8 costretto ad affrontare un nuovo pericolo: la tossina rilasciata nell'aria dall'eclissi dei due soli (\"Red Sun Rising\"), che induce alla pazzia, arrivando persino a far uccidere i propri cari. L'unico villaggio \u00e8 Sanctum che, a detta di Russel Lightbourne, il leader, \u00e8 l'unico posto sicuro del pianeta. Ma proprio lui, quando scopre che Clarke \u00e8 una sangue nero, la uccide per riportare in vita sua figlia attraverso l'inserimento di un drive nel quale \u00e8 caricata la mente di Josephine Lightbourne. Intanto Octavia e Diyoza vengono catturate dai Figli di Gabriel, i nemici di Sanctum, il cui scopo \u00e8 uccidere tutti i Primi per evitare loro di rubare vite innocenti e i loro corpi per vivere in eterno, facendogli credere di essere divinit\u00e0 perch\u00e9 hanno il sangue nero. Vengono poi aiutate da uno di loro (che si scoprir\u00e0 essere Gabriel stesso) in quanto Octavia \u00e8 in fin di vita. Lei e Diyoza entrano nella cosiddetta Anomalia, una zona dalla quale nessuno \u00e8 mai riuscito ad uscire dopo esservi entrato. Nessuno eccetto Octavia, che torna guarita. Nel frattempo Clarke \u00e8 sopravvissuta e lotta per riavere il controllo della sua mente. Quando Bellamy lo scopre, manda avanti il progetto di pace ma con un nuovo obiettivo segreto: non lasciare morire Clarke. La porta al di fuori di Sanctum per raggiungere Gabriel, grande amore di Josephine e l'unico dei Primi che ha rinnegato la vita eterna, il solo che pu\u00f2 salvare Clarke che, una volta rientrata in possesso del proprio corpo, decide di fingersi Josephine con Russell per liberare gli amici e sua madre, di fatto prigionieri a Sanctum. Intanto Raven e Gaia fanno di tutto per impedire che il comandante oscuro Sheidheda prenda il controllo della mente di Madi, fallendo. Con l'aiuto di Gabriel e dei suoi \"Figli\" e la complicit\u00e0 interna di Murphy ed Emori, Clarke, Bellamy, Echo e Octavia liberano i compagni, svelando alla popolazione di Sanctum la verit\u00e0 sui Primi, ma questi hanno ormai preso la Eligius e sono pronti a dirigersi verso un nuovo pianeta. Una volta sulla navicella, Clarke riesce ad impedire il disastro ad un caro prezzo: uccidere Simone ospite nel corpo di sua madre, ormai gi\u00e0 morta. Di nuovo sul pianeta, il gruppo si riunisce e Clarke chiede a Bellamy se ne sia valsa davvero la pena, di essere buoni ed imparare a vivere come promesso a Monty. Intanto Raven salva Madi, distruggendo dal chip dei comandanti la mente di Sheidheda, il quale per\u00f2 riesce a caricarsi su un server sconosciuto mentre Gabriel riesce a decifrare il codice della Pietra dell'Anomalia grazie ad Octavia, pugnalata subito dopo da una cresciuta Hope Diyoza, per poi sparire in una nuvola di fumo verde tra le braccia del fratello Bellamy.\nSettima stagione.\nBellamy viene risucchiato dall\u2019anomalia, Gabriel con Echo e Hope inizia a cercarlo. Nel frattempo Clarke ed Indra si trovano impegnate a ripristinare la pace a Sanctum dove iniziano le schermaglie fra fedeli e i figli di Gabriel. Hope, Gabriel ed Echo, arrivati a Skyring tramite l\u2019anomalia, chiedono ad Orlando, l\u2019unico rimasto a Skyring, di poterli allenare per prepararli fino alla fine dei 5 anni di prigionia. Octavia su Bardo, viene sottoposta a delle sedute per entrare nella sua mente, compito assegnato a Levitt. Charmaine Diyoza riesce a fuggire e si riunisce a Gabriel, Echo, Hope ed Octavia su Bardo. Nel frattempo, degenera il caos a Sanctum, con Murphy che si ritrova in una pessima situazione. Clarke, Miller, Jordan e gli altri giungono su Nakara, mentre Echo e Octavia prigioniere insieme hanno tempo di parlare di Bellamy. Callie, figlia del pastore, vuole salvare la razza umana con sufficiente sangue nero. Nel frattempo Octavia, Echo e Diyoza sono state influenzate su Bardo. Echo condanna Hope a 5 anni di prigionia. Mentre Sheidheda semina il panico a Sanctum, viene mostrato ci\u00f2 che \u00e8 successo a Bellamy, il quale finito su un altro pianeta riesce poi a salvarsi, ma torna diverso. Arriva il sole rosso a Sanctum e gli effetti sono letali. Clarke si trover\u00e0 a prendere una decisione difficilissima per difendere Madi. I ragazzi rimasti tornano tutti uniti, ma con Madi che si ritrova su Bardo, che deve sottoporsi a delle sedute su richiesta del pastore. Quando il pastore trova la chiave pu\u00f2 finalmente iniziare l\u2019ultima guerra. Egli si ritrova davanti ad un essere superiore. Quando quest\u2019essere era ormai convinto che gli uomini dovessero essere eliminati, Raven prova a convincerli, e grazie ad una decisione inaspettata, viene presa una scelta riguardo alla trascendenza degli uomini, con stupore da parte di Octavia, che scopre che Bellamy aveva ragione.\nProduzione.\nLa serie \u00e8 basata sulla serie di romanzi \"The 100\" scritta da Kass Morgan. Il progetto fu presentato per la prima volta ai vertici di The CW nell'ottobre 2012. L\u2019episodio pilota \u00e8 stato ordinato a gennaio 2013. La serie fu ordinata ufficialmente il 9 maggio 2013 durante gli upfront e sette giorni pi\u00f9 tardi \u00e8 stata programmata per essere trasmessa a met\u00e0 stagione. L'8 maggio 2014 la serie \u00e8 stata rinnovata per una seconda stagione, formata da 16 episodi. L'11 gennaio 2015 la serie \u00e8 stata rinnovata per una terza stagione, composta sempre da 16 episodi. L'11 marzo 2016 la serie \u00e8 rinnovata per una quarta stagione di 13 episodi. Il 10 marzo 2017 la serie \u00e8 stata rinnovata per una quinta stagione, di 13 episodi, trasmessa dal 24 aprile 2018.. Il 7 maggio 2018 la serie \u00e8 stata rinnovata per una sesta stagione che sar\u00e0 trasmessa a partire dal 30 aprile 2019. Il 24 aprile 2019 la serie \u00e8 stata rinnovata per una settima stagione e il 4 agosto dello stesso anno \u00e8 stato confermato che sar\u00e0 l'ultima della serie. La stagione \u00e8 stata trasmessa dal 20 maggio 2020.\nAccoglienza.\nLa serie \u00e8 stata accolta positivamente dalla critica. La rivista \"Rolling Stones\" l'ha inserita nella classifica delle 40 migliori serie televisive di fantascienza di tutti i tempi. Maureen Ryan di \"HuffPost\" ha scritto: \"Posso affermare con certezza che raramente ho visto un programma dimostrare il tipo di coerenza e dedizione tematica che \"The 100\" ha mostrato nelle sue prime due stagioni. Questo \u00e8 uno show sulle scelte morali e le conseguenze di quelle scelte, ed \u00e8 stato lodevolmente impegnato in tali idee dal primo giorno\". La protagonista Clarke Griffin \u00e8 stata inserita in una classifica di Buzzfeed sui \"29 migliori e coraggiosi personaggi femminili\" e tra i \"primi 5 eroi di cui innamorarsi\" su Tell-Tale.\nRomanzi.\nLa serie \u00e8 basata sull'omonimo romanzo scritto da Kass Morgan, pubblicato il 3 settembre 2013 e in Italia il 28 gennaio 2016. Il 16 settembre 2014 \u00e8 stato pubblicato il secondo romanzo, \"Day 21\", in lingua originale, mentre in Italia il 15 settembre 2016. Il 24 febbraio 2015 \u00e8 stato pubblicato il terzo romanzo, \"Homecoming\", in Italia il 9 febbraio 2017. Il 6 dicembre 2016 \u00e8 stato pubblicato \"Rebellion\", quarto romanzo della serie.\nPrequel.\nNell'ottobre 2019, \u00e8 stato confermato che Rothenberg sta sviluppando una serie prequel di The 100 per The CW. L'episodio pilota \u00e8 andato in onda come ottavo episodio della settima e ultima stagione di The 100. Il nome dell'episodio pilota \u00e8 \"Anaconda\". La serie prequel intitolata \"The 100: Second Dawn avrebbe dovuto mostrare\" gli avvenimenti accaduti 97 anni prima della serie originale, a partire dall'apocalisse nucleare che ha spazzato via quasi tutta la vita sulla Terra. Tuttavia, nonostante l'iniziale avvio dei lavori, nel novembre del 2021 viene annunciato che il prequel della serie \u00e8 stato definitivamente cancellato."}
{"id": "4842147", "revid": "28592", "url": "https://it.wikipedia.org/wiki?curid=4842147", "title": "Bartolomeo di Tommaso da Foligno", "text": ""}
{"id": "4842149", "revid": "28592", "url": "https://it.wikipedia.org/wiki?curid=4842149", "title": "Bartolomeo da Foligno", "text": ""}
{"id": "4842151", "revid": "1632387", "url": "https://it.wikipedia.org/wiki?curid=4842151", "title": "We Are the Mess", "text": "We Are the Mess \u00e8 il secondo album in studio della band tedesca Eskimo Callboy, pubblicato dalla Redfield Records il 10 gennaio 2014."}
{"id": "4842152", "revid": "91792", "url": "https://it.wikipedia.org/wiki?curid=4842152", "title": "Chiesa di Santa Maria Valleverde", "text": "La chiesa di Santa Maria Valleverde \u00e8 una chiesa di Celano, in provincia dell'Aquila. Il suo nome completo \u00e8 \"Santa Maria Valleverde dei Riformati\", dalla omonima famiglia dell'ordine francescano. Ospita il museo e biblioteca di Santa Maria Valleverde.\nStoria.\nLa chiesa venne edificata nel 1508, anno riportato sull'architrave del portale. \nChiamata in origine \"Sanctae Mariae de Valleviridi\" \u00e8 stata affiancata dal convento dei frati minori riformati di San Giovanni da Capestrano. L'atto della sua fondazione risale a qualche anno prima, esattamente al 1504, mentre furono Lionello Accrocciamuro e sua moglie Jacovella da Celano a favorire il suo progetto nella prima met\u00e0 del XV secolo.\nNel 1902 \u00e8 stata dichiarata monumento nazionale.\nFu gravemente danneggiata dal terremoto della Marsica del 1915, ma ricostruita secondo gli schemi originali. Unico elemento di origine che manca \u00e8 la torre imponente delle campane a pianta quadrata. Resta infatti la base sopra cui \u00e8 stato costruito un campanile pi\u00f9 piccolo, con conformazione a vela. Immagini del campanile originale sono visibili in foto del primo Novecento. La torre era suddivisa in tre settori ed era resa ancora pi\u00f9 slanciata da una cuspide piramidale sul tetto.\nDescrizione.\nLa chiesa presenta una facciata tardo gotica, con un portale tardo romanico che reca un bassorilievo con l'Agnello. La facciata \u00e8 suddivisa in due piani da una cornice marcapiano. Nella parte superiore si trova una finestra rinascimentale ad arco a tutto sesto.\nL'interno, ad una sola navata, presenta una volta a crociera e tre cappelle sul lato sinistro, la prima e la terza delle quali presentano affreschi restaurati, anche se in parte mancanti. Sul lato destro, in alto, si trovano due grandi tavole: una raffigura la \"Nativit\u00e0\", con il Bambino che indica dei putti che recano i simboli della Passione, mentre l'altra rappresenta l'\"Andata al Calvario\", attribuita al Sodoma. Affreschi del XVI secolo della Vergine e relativi alle scene della Passione sono stati attribuiti al pittore bresciano Paolo Zoppo.\nA fianco della chiesa si apre il chiostro, dal quale si accede al convento francescano. \nNel piano superiore del convento \u00e8 stata insediata la biblioteca con la collezione intitolata a \"Pietro Antonio Corsignani\", costituita da un migliaio di tomi e volumi antichi, e il contiguo museo che espone le opere sacre."}
{"id": "4842159", "revid": "1305772", "url": "https://it.wikipedia.org/wiki?curid=4842159", "title": "Associazione dei porti italiani", "text": "L'Associazione Porti Italiani, abbreviato in Assoporti, \u00e8 un'associazione senza scopo di lucro che rappresenta i porti nazionali amministrati dalle Autorit\u00e0 di Sistema Portuale (AdSP) istituite in seguito all'entrata in vigore il 15 settembre del 2016 del decreto legislativo n.169 del 2016 (GU 31 agosto 2016). Assoporti \u00e8 membro dell'Organizzazione dei porti marittimi Europei (ESPO).\nHa sede a Roma. In atto il presidente \u00e8 Zeno D\u2019Agostino, eletto nell'aprile 2017.\nFunzioni.\nAssoporti svolge le seguenti funzioni :\nAssociati.\nAutorit\u00e0 di Sistema Portuale.\nAderiscono ad Assoporti le Autorit\u00e0 di Sistema Portuale,istituite ai sensi del decreto legislativo n.169 del 2016 (GU 31 agosto 2016) oppure le Autorit\u00e0 Portuali Legge 84/94, cui viene affidato un ruolo strategico di indirizzo, programmazione e coordinamento del sistema dei porti della propria area.\nI 54 porti sono circoscritti all'interno delle seguenti autorit\u00e0: AdSP del Mar Ligure Occidentale, AdSP del mar Ligure Orientale, AdSP del Mar Tirreno Settentrionale; AdSP del Mar Tirreno Centro-Settentrionale, AdSP del mar Tirreno Centrale, AdSP del Mare di Sardegna, , AdSP del mare di Sicilia Orientale, AdSp dei Mari Tirreno Meridionale, Jonio e dello Stretto (non ancora costituita), AdSP del Mar Ionio, AdSP del Mar Adriatico Centrale, AdSP del Mar Adriatico Centro Settentrionale, AdSP del Mar Adriatico Meridionale, AdSP del Mar Adriatico Orientale, AdSP del Mar Adriatico Settentrionale.\nCamere di commercio, industria, artigianato e agricoltura e Unioncamere.\nSono associati di Assoporti la Camera di commercio, industria, artigianato e agricoltura di Cagliari, Carrara e Sassari, nonch\u00e9 Unioncamere, l'ente pubblico che rappresenta istituzionalmente il sistema camerale italiano, fondato nel 1901 al fine di realizzare e gestire le attivit\u00e0 delle Camere di commercio attraverso il coordinamento delle iniziative e l'attuazione di direttive e indirizzi agli organismi che ne fanno parte .\nOrgani dell'Associazione.\nGli Organi dell\u2019Associazione sono:"}
{"id": "4842161", "revid": "110157", "url": "https://it.wikipedia.org/wiki?curid=4842161", "title": "Grand Canyon University", "text": "La Grand Canyon University \u00e8 un'universit\u00e0 statunitense privata con sede a Phoenix, in Arizona.\nStoria.\nL'universit\u00e0 fu fondata nel 1949 come un college non profit e si stabil\u00ec nell'attuale sede di Phoenix solo nel 1951.\nA causa di gravi problemi economici nei primi anni duemila, l'universit\u00e0 nel 2004 divenne il primo ateneo cristiano statunitense non classificabile come \"non profit\".\nSport.\nGli Antelopes, che fanno parte della NCAA Division I dal 2013, sono affiliati alla \"Western Athletic Conference\". Il baseball e il calcio sono gli sport principali, le partite interne vengono giocate al \"Brazell Stadium\" e indoor al \"GCU Events Center\".\nPallacanestro.\nI Grand Canyon Antelopes hanno militato nella Division II sino al 2013 e nonostante ci\u00f2 non hanno mai raggiunti risultati di prestigio tanto da non riuscire mai a superare il secondo turno nel torneo della Div. II.\nCome nuovo membro della massima division della pallacanestro collegiale la Grand Canyon University non potr\u00e0 partecipare alla \"March Madness\" fino al 2018."}
{"id": "4842162", "revid": "1573940", "url": "https://it.wikipedia.org/wiki?curid=4842162", "title": "Emendamento Teller", "text": "L'emendamento Teller fu un emendamento ad una risoluzione congiunta del Congresso degli Stati Uniti d'America, emanata il 20 aprile 1898, in risposta al messaggio di guerra del presidente William McKinley. L'emendamento poneva una condizione sulla presenza di forze militari statunitensi a Cuba, ovvero che gli Stati Uniti non potevano annettere Cuba, ma solo lasciare \"il controllo dell'isola al suo popolo\". In sostanza, gli Stati Uniti potevano aiutare Cuba ad ottenere l'indipendenza, ma poi avrebbero dovuto ritirare tutte le truppe dal paese. L'emendamento prendeva il nome dal senatore ed ex-Segretario degli Interni Henry Teller.\nMessaggio di guerra di McKinley.\nNel clima politico del 1898, con le rivendicazioni indipendentiste di Cuba e l'affondamento della USS \"Maine\" nel porto de L'Avana, avvenuto il 15 febbraio dello stesso anno, l'11 aprile il presidente William McKinley chiese al Congresso:\nRisposta del Congresso.\nIl Congresso discusse per una settimana una risoluzione congiunta in risposta alla richiesta del presidente. Nella sua forma quasi definitiva, la risposta era articolata in tre parti:\nL'emendamento Teller.\nHenry Teller, senatore democratico del Colorado, in precedenza Segretario degli Interni, propose un emendamento per garantire che gli Stati Uniti non avrebbero assunto il controllo permanente di Cuba in seguito alla cessazione della ostilit\u00e0 con la Spagna . L'amministrazione McKinley, prima di scegliere tra il riconoscimento dell'indipendenza o un'azione militare, voleva aspettare di vedere che tipo di governo sarebbe nato a seguito dell'insurrezione cubana. In mancanza del riconoscimento del governo cubano, i membri del Congresso temevano che McKinley avrebbe tentato l'annessione dell'isola agli Stati Uniti. La clausola proposta da Teller sedava l'ansia relativa ad una possibile annessione. Difatti vi era scritto:\nL'emendamento proposto da Teller ottenne il sostegno di diverse parti:\nIl Senato approv\u00f2 l'emendamento il 19 aprile 1898, con 42 voti favorevoli e 35 contrari, lo stesso giorno fu approvato dalla Camera dei rappresentanti, con 311 voti favorevoli e 6 contrari. Il presidente McKinley firm\u00f2 la risoluzione congiunta il 20 aprile 1898, e l'ultimatum fu poi trasmesso alla Spagna.\nLa guerra ispano-americana dur\u00f2 dal 25 aprile al 12 agosto 1898 e si concluse con il Trattato di Parigi, firmato il 10 dicembre 1898. Come risultato, la Spagna perse il controllo su quanto rimaneva del suo impero d'oltremare, composto da Cuba, Porto Rico, le Filippine, Guam e le altre isole.\nDopo che le truppe spagnole lasciarono l'isola nel dicembre 1898, gli Stati Uniti occuparono Cuba fino al 1902, e come promesso dall'emendamento Teller non si cerc\u00f2 di annettere l'isola. Tuttavia, col successivo emendamento Platt del 1901, voluto dall'allora Segretario alla Guerra Elihu Root per sostituire l'emendamento Teller, importanti decisioni prese dal governo cubano furono scavalcate dagli Stati Uniti. Questa suzerain fu causa di un crescente sentimento di risentimento verso gli Stati Uniti."}
{"id": "4842163", "revid": "767487", "url": "https://it.wikipedia.org/wiki?curid=4842163", "title": "Red Desert", "text": "Red Desert \u00e8 un film del 1949 diretto da Ford Beebe.\n\u00c8 un western statunitense con Don 'Red' Barry, Tom Neal, Jack Holt e Margia Dean.\nProduzione.\nIl film, diretto da Ford Beebe su una sceneggiatura di Daniel B. Ullman e Ron Ormond e un soggetto di Ullman, fu prodotto dallo stesso Ormond per la Lippert Pictures (la produzione \u00e8 accreditata nei titoli come \"A Robert L. Lippert Production\") e girato nei Nassour Studios e a Red Rock Canyon, California, da fine giugno all'inizio di luglio del 1949. Il titolo di lavorazione fu \"Texas Manhunt\".\nDistribuzione.\nIl film fu distribuito negli Stati Uniti dal 17 dicembre 1949 al cinema dalla Screen Guild Productions. \u00c8 stato distribuito anche in Germania Ovest con il titolo \"H\u00e4nde hoch, Old Boy\".\nPromozione.\nLe tagline sono:"}
{"id": "4842165", "revid": "125969763", "url": "https://it.wikipedia.org/wiki?curid=4842165", "title": "Havarti", "text": "L'havarti \u00e8 un formaggio di latte vaccino, a pasta semidura, prodotto e stagionato in Danimarca.\nNel gennaio 2014, a livello europeo, \u00e8 stata pubblicata una domanda di registrazione dell'Havarti nel registro delle indicazioni geografiche protette (IGP).\nL'havarti trova le sue origini nella fattoria sperimentale Havarthigaard gestita da Hanne Nielsen a \u00d8ver\u00f8d, a nord di Copenaghen, nella met\u00e0 del XIX secolo.\nIl suo metodo di produzione si caratterizza nel modo in cui la cagliata viene separata dal siero, collocata nelle forme e poi sottoposta a fusione.\nIl suo interno \u00e8 di colore biancastro con piccoli fori irregolari della dimensione di un chicco di riso. Ha un odore e gusto delicato, acidulo e aromatico. Pu\u00f2 essere di forma sia rotonda che rettangolare.\nIl tenore minimo di materia grassa, come specificato sull'etichetta, \u00e8 di quattro livelli: 30%, 45%, 55% e 60%; con un tenore minimo di materia grassa al 60 %, l'havarti pu\u00f2 essere chiamato \"Fl\u00f8dehavarti\" (Havarti cremoso)."}
{"id": "4842175", "revid": "63897455", "url": "https://it.wikipedia.org/wiki?curid=4842175", "title": "Domenico Maria Gambino", "text": ""}
{"id": "4842178", "revid": "767487", "url": "https://it.wikipedia.org/wiki?curid=4842178", "title": "Bandit King of Texas", "text": "Bandit King of Texas \u00e8 un film del 1949 diretto da Fred C. Brannon.\n\u00c8 un western statunitense con Allan Lane.\nProduzione.\nIl film, diretto da Fred C. Brannon su una sceneggiatura di Olive Cooper, fu prodotto da Gordon Kay, come produttore associato, per la Republic Pictures e girato nell'Iverson Ranch a Chatsworth, nell'area di Burro Flats nelle Simi Hills e nel CBS Studio Center a Studio City, Los Angeles, in California, nella prima met\u00e0 di maggio del 1949.\nDistribuzione.\nIl film fu distribuito negli Stati Uniti dal 29 agosto 1949 al cinema dalla Republic Pictures. \u00c8 stato distribuito anche in Brasile con il titolo \"Piratas de Estrada\".\nPromozione.\nLe tagline sono:"}
{"id": "4842180", "revid": "118656416", "url": "https://it.wikipedia.org/wiki?curid=4842180", "title": "Genova per noi", "text": "Genova per noi \u00e8 un album di Bruno Lauzi, pubblicato dalla Numero Uno nel giugno del 1975."}
{"id": "4842184", "revid": "767487", "url": "https://it.wikipedia.org/wiki?curid=4842184", "title": "Son of a Badman", "text": "Son of a Badman \u00e8 un film del 1949 diretto da Ray Taylor.\n\u00c8 un western statunitense con Lash La Rue, Al St. John, Michael Whalen e Noel Neill.\nProduzione.\nIl film, diretto da Ray Taylor su una sceneggiatura di Ron Ormond e Ira Webb, fu prodotto dallo stesso Ormond per la Western Adventures Productions e girato nell'Iverson Ranch a Chatsworth, Los Angeles, California, nell'ottobre 1948. Il titolo di lavorazione fu \"Son of a Gunman\".\nDistribuzione.\nIl film fu distribuito negli Stati Uniti dal 16 aprile 1949 al cinema dalla Screen Guild Productions.\nAltre distribuzioni:\nPromozione.\nLe tagline sono:"}
{"id": "4842186", "revid": "110157", "url": "https://it.wikipedia.org/wiki?curid=4842186", "title": "Northern Arizona University", "text": "La Northern Arizona University \u00e8 un'universit\u00e0 statunitense pubblica con sede a Flagstaff, in Arizona.\nStoria.\nL'universit\u00e0 fu fondata l'11 settembre 1899 come \"Northern Arizona Normal School\" e la prima classe di laureati del 1901 era costituita da quattro donne che ricevettero le credenziali per poter insegnare nell'Arizona. Prima di assumere l'attuale denominazione l'ateneo cambi\u00f2 nome varie volte (\"Northern Arizona State Teacher's College\" nel 1925 e \"Arizona State Teacher's College\" nel 1929).\nSport.\nI Lumberjacks, che fanno parte della NCAA Division I, sono affiliati alla \"Big Sky Conference\". Il football americano ed il basket sono gli sport principali, le partite interne vengono giocate al \"Walkup Skydome\".\nPallacanestro.\nI Northern Arizona Lumberjacks non hanno molta tradizione nella pallacanestro, contano soltanto 2 apparizioni nella post-season (nel 1998 e nel 2000) senza mai riuscire a vincere un solo incontro.\nGli unici Lumberjacks che sono riusciti a raggiungere l'NBA sono Dan McClintock e Andre Spencer."}
{"id": "4842188", "revid": "767487", "url": "https://it.wikipedia.org/wiki?curid=4842188", "title": "Masked Raiders", "text": "Masked Raiders \u00e8 un film del 1949 diretto da Lesley Selander.\n\u00c8 un western statunitense con Tim Holt, Richard Martin e Marjorie Lord.\nProduzione.\nIl film, diretto da Lesley Selander su una sceneggiatura di Norman Houston, fu prodotto da Herman Schlom per la RKO Radio Pictures e girato nelle Alabama Hills a Lone Pine e nel Jack Garner Ranch a Idyllwild, California, dal 29 aprile a met\u00e0 di maggio 1949. I titoli di lavorazione furono \" Trouble in Texas\" e \"Miss Robin Hood\".\nDistribuzione.\nIl film fu distribuito negli Stati Uniti dal 15 agosto 1949 al cinema dalla RKO Radio Pictures.\nAltre distribuzioni:\nPromozione.\nTra le tagline:"}
{"id": "4842196", "revid": "484362", "url": "https://it.wikipedia.org/wiki?curid=4842196", "title": "Giubileo del 1450", "text": ""}
{"id": "4842198", "revid": "767487", "url": "https://it.wikipedia.org/wiki?curid=4842198", "title": "Death Valley Gunfighter", "text": "Death Valley Gunfighter \u00e8 un film del 1949 diretto da R.G. Springsteen.\n\u00c8 un western statunitense con Allan Lane.\nProduzione.\nIl film, diretto da R.G. Springsteen su una sceneggiatura di Robert Creighton Williams, fu prodotto da Gordon Kay, come produttore associato, per la Republic Pictures e girato nell'Iverson Ranch a Chatsworth, Los Angeles e nelle Alabama Hills a Lone Pine, in California, dal gennaio 1949.\nDistribuzione.\nIl film fu distribuito negli Stati Uniti dal 29 marzo 1949 al cinema dalla Republic Pictures. \u00c8 stato distribuito anche in Brasile con il titolo \"O Vale do Terror\".\nPromozione.\nLe tagline sono:"}
{"id": "4842202", "revid": "767487", "url": "https://it.wikipedia.org/wiki?curid=4842202", "title": "Red Stallion in the Rockies", "text": "Red Stallion in the Rockies \u00e8 un film del 1949 diretto da Ralph Murphy.\n\u00c8 un western statunitense ambientato in Colorado con Arthur Franz, Wallace Ford e Ray Collins.\nProduzione.\nIl film, diretto da Ralph Murphy su una sceneggiatura e un soggetto di Tom Reed, fu prodotto da Aubrey Schenck tramite la Aubrey Schenck Productions e girato a Aspen e a Glenwood Springs, Colorado, da met\u00e0 luglio a met\u00e0 agosto 1948. Il brano della colonna sonora \"Circus Song\" fu composto da Ralph Murphy (parole) e Harold Lewis (musica).\nDistribuzione.\nIl film fu distribuito negli Stati Uniti dal 2 maggio 1949 al cinema dalla Eagle-Lion Films.\nAltre distribuzioni:\nPromozione.\nLe tagline sono:"}
{"id": "4842203", "revid": "28592", "url": "https://it.wikipedia.org/wiki?curid=4842203", "title": "Signoria di Foligno", "text": ""}
{"id": "4842208", "revid": "767487", "url": "https://it.wikipedia.org/wiki?curid=4842208", "title": "Guido Morisi", "text": "Biografia.\nDebutta a teatro nel 1926, a 23 anni, nella Compagnia di Alfredo De Sanctis, dopo alcune esperienze da dilettante in filodrammatiche della sua citt\u00e0 natale. In seguito prosegue una carriera ragguardevole recitando con i maggiori nomi di quell'epoca come Marta Abba, Alda Borelli, Uberto Palmarini, Maria Melato, Emma Gramatica e Sergio Tofano. Coglie due successi personali nel 1938 con le due commedie \"Tovarich\" di Jacques Deval e \"Scuola di perfezionamento\" di Terence Rattigan. Sul grande schermo inizia a lavorare sempre in quell'anno non andando per\u00f2 oltre i ruoli di caratterista. Nel dopoguerra pass\u00f2 al Teatro di rivista, avviando una collaborazione con Renato Rascel che s'interrompe improvvisamente a causa della prematura morte avvenuta a 47 anni."}
{"id": "4842209", "revid": "767487", "url": "https://it.wikipedia.org/wiki?curid=4842209", "title": "Riders of the Pony Express", "text": "Riders of the Pony Express \u00e8 un film del 1949 diretto da Michael Salle.\n\u00c8 un western statunitense con Ken Curtis, Shug Fisher e Cathy Douglas.\nProduzione.\nIl film, diretto e sceneggiato da Michael Salle, fu prodotto da D.A. Anderson e Richard Kay. tramite la Kayson Productions e girato nel Russell Ranch a Thousand Oaks e a Lancaster, California.\nDistribuzione.\nIl film fu distribuito negli Stati Uniti dal 13 maggio 1949 al cinema dalla Screencraft Pictures.\nPromozione.\nLe tagline sono:"}
{"id": "4842216", "revid": "37401", "url": "https://it.wikipedia.org/wiki?curid=4842216", "title": "The Fog of War", "text": ""}
{"id": "4842219", "revid": "1543377", "url": "https://it.wikipedia.org/wiki?curid=4842219", "title": "Christopher Jones (scacchista)", "text": "Nel 2012 \u00e8 diventato il terzo compositore britannico, dopo Comins Mansfield e Norman Macleod, a ricevere dalla WFCC il titolo di Grande Maestro della composizione. Ha composto oltre 800 problemi, per la maggior parte di aiutomatto (\"helpmates\"), ottenendo numerose premiazioni, tra cui molti primi premi.\nFrequent\u00f2 la High school a Dundee e fece parte della squadra che vinse nel 1969 il \"National Schools Team Tournament\", organizzato dal \"Sunday Times\". In seguito studi\u00f2 al Corpus Christi College dell'Universit\u00e0 di Oxford, dove fu capitano della squadra di scacchi dell'universit\u00e0 (1972-73).\nNel 1978 si trasfer\u00ec a Bristol. Dal 1981 al 1986 gioc\u00f2 per la squadra della \"Gloucestershire Chess Association\", della quale fu capitano e per molti anni presidente. Dal 2007 al 2009 \u00e8 stato presidente della \"British Chess Problem Society\". \u00c8 editore sella sezione \"Helpmates\" della rivista della societ\u00e0, \"The Problemist\".\nDue suoi problemi:"}
{"id": "4842224", "revid": "767487", "url": "https://it.wikipedia.org/wiki?curid=4842224", "title": "Grand Canyon (film 1949)", "text": "Grand Canyon \u00e8 un film del 1949 diretto da Paul Landres.\n\u00c8 una commedia a sfondo film western statunitense con Richard Arlen, Mary Beth Hughes e Reed Hadley.\nProduzione.\nIl film, diretto da Paul Landres su una sceneggiatura di Miltan Luban e Jack Harvey e un soggetto di Carl K. Hittleman, fu prodotto dallo stesso Hittleman per la Lippert Pictures e girato nel Grand Canyon National Park, Arizona, da met\u00e0 maggio a fine maggio 1949. Robert L. Lippert appare in una breve prologo insieme al suo assistente Murray Lerner.\nDistribuzione.\nIl film fu distribuito negli Stati Uniti dal 20 maggio 1949 al cinema dalla Screen Guild Productions."}
{"id": "4842225", "revid": "767487", "url": "https://it.wikipedia.org/wiki?curid=4842225", "title": "Square Dance Jubilee", "text": "Square Dance Jubilee \u00e8 un film del 1949 diretto da Paul Landres.\n\u00c8 un film musicale a sfondo western statunitense con Don 'Red' Barry, Mary Beth Hughes e Wally Vernon.\nProduzione.\nIl film, diretto da Paul Landres su una sceneggiatura di Ron Ormond e Daniel B. Ullman e un soggetto di William L. Nolte, fu prodotto da June Carr e da Ormond per la Donald Barry Productions e girato nell'Iverson Ranch a Chatsworth, Los Angeles, California, dal luglio 1949.\nDistribuzione.\nIl film fu distribuito negli Stati Uniti dall'11 novembre 1949 al cinema dalla Screen Guild Productions.\nPromozione.\nLa tagline \u00e8: \"Come on everybody! For the time of your life--get set to enjoy the grandest array of hoe-down entertainment ever assembled in one big happy hit!\"."}
{"id": "4842227", "revid": "124123", "url": "https://it.wikipedia.org/wiki?curid=4842227", "title": "Charles Yorke, V conte di Hardwicke", "text": "Biografia.\nEra il figlio maggiore dell'ammiraglio Charles Yorke, IV conte di Hardwicke, e di sua moglie, Susan Liddell, figlia di Thomas Liddell, I barone di Ravensworth. Studi\u00f2 all'Universit\u00e0 di Cambridge.\nCarriera politica.\nFu deputato per Cambridgeshire (1865) e serv\u00ec sotto il conte di Derby e Benjamin Disraeli come Comptroller of the Household (1866-1868). Nello stesso anno era un membro del consiglio privato.\nNel 1873 successe al padre nella contea ed entr\u00f2 nella Camera dei lord. L'anno successivo fu nominato Maestro di Buckhounds sotto Disraeli, carica che mantenne fino a quando il governo cadde, nel 1880.\nMatrimonio.\nSpos\u00f2, il 16 febbraio 1863, Lady Sophia Wellesley (1840-1923), figlia di Henry Wellesley, I conte Cowley. Ebbero tre figli:\nMorte.\nMor\u00ec il 18 maggio 1897, all'et\u00e0 di 61 anni."}
{"id": "4842237", "revid": "287204", "url": "https://it.wikipedia.org/wiki?curid=4842237", "title": "L'uomo autografo", "text": "L'uomo autografo \u00e8 il secondo libro della scrittrice inglese Zadie Smith, pubblicato nel 2002. \nTrama.\nAlex Li Tandem \u00e8 un ragazzo inglese di origini per met\u00e0 cinesi e per met\u00e0 ebraiche, che vive in un quartiere periferico di Londra dove gran parte dei residenti ha almeno un avo ebreo.\nA 27 anni, dopo aver combinato poco o nulla nella vita, guadagna qualcosa commerciando autografi di persone famose; una passione, quella degli autografi, nata da bambino durante uno spettacolo di wrestling e che lui \u00e8 riuscito a far diventare un lavoro ben remunerato."}
{"id": "4842238", "revid": "203463", "url": "https://it.wikipedia.org/wiki?curid=4842238", "title": "Christopher James Austin Jones", "text": ""}
{"id": "4842242", "revid": "110157", "url": "https://it.wikipedia.org/wiki?curid=4842242", "title": "Universit\u00e0 statale del Nuovo Messico", "text": "L'Universit\u00e0 statale del Nuovo Messico (o \"New Mexico State University\") \u00e8 un'universit\u00e0 statunitense pubblica con sede a Las Cruces, in Nuovo Messico.\nStoria.\nL'universit\u00e0 fu fondata nel 1888 come \"Las Cruces College\" per poi divenire l'anno successivo \"New Mexico College of Agriculture and Mechanic Arts\"; ha assunto l'attuale denominazione solo nel 1960.\nSport.\nGli Aggies, che fanno parte della NCAA Division I, sono affiliati alla \"Western Athletic Conference\". La pallacanestro, il golf e il football americano (di cui la \"statale del Nuovo Messico\" \u00e8 campione NCAA nel 1959 e nel 1960) sono gli sport principali, le partite interne vengono giocate all\"'Aggie Memorial Stadium\" e indoor al \"Pan American Center\".\nPallacanestro.\nNuovo Messico \u00e8 uno dei college pi\u00f9 rappresentativi nella pallacanestro, conta 22 apparizioni nella post-season raggiungendo per\u00f2 le \"Final Four\" sono nel torneo del 1970 (sconfitta in semifinale da UCLA)."}
{"id": "4842243", "revid": "339392", "url": "https://it.wikipedia.org/wiki?curid=4842243", "title": "New Mexico State University", "text": ""}
{"id": "4842244", "revid": "1005847", "url": "https://it.wikipedia.org/wiki?curid=4842244", "title": "Giobbe Giopp", "text": "Biografia.\nI contatti con gli antifascisti.\nNacque da Luigi e da Lucia Melchioretto, poi sposata in seconde nozze con Efisio Melis. Studente di ingegneria all'Universit\u00e0 di Milano, fu membro del partito repubblicano e della Massoneria.\nSecondo la nota di un informatore della polizia, sarebbe dovuto giungere a Milano un inviato del fronte antifascista espatriato in Francia con un pacchetto di piccole dimensioni contenente qualcosa di molto importante. Le forze dell'ordine sospettarono subito doversi trattare di un ordigno; pertanto, individuato il corriere, si attese di conoscere il destinatario per arrestarlo. L'involucro fu aperto e controllato e, secondo il rapporto del capo della polizia,\nAccusato di essere fra i responsabili della strage perpetrata con il fallito attentato a Vittorio Emanuele III del 12 aprile 1928 alla Fiera di Milano, nel luglio fu mandato al confino a Ponza.\nLa fuga da Milano.\nNel luglio 1930, dopo aver ottenuto breve licenza per tornare a Milano a sostenere alcuni esami universitari, Giopp fugg\u00ec in Francia, dove si aggreg\u00f2 alla concentrazione antifascista.. Riguardo alla fuga, Leto scrisse che \"\"l'ingegner Giopp, a MIlano, travestito da prete eluse la vigilanza degli agenti di scorta e si rese irreperibile\". Sussistono molti dubbi sulla veridicit\u00e0 di questa versione, e, in particolare, sul fatto che Giopp avesse potuto realmente eludere la scorta di polizia travestito da prete.\nIl 6 dicembre 1930, pubblic\u00f2 un articolo sul quotidiano \"Manchester Guardian\" in cui raccont\u00f2 le sue vicissitudini in Italia e accus\u00f2 la polizia di aver cercato di addossargli la colpa dell'attentato alla fiera di Milano.\nLa presunta attivit\u00e0 per la polizia politica italiana.\nSuccessivamente, secondo alcuni antifascisti, Giopp avrebbe iniziato a svolgere attivit\u00e0 di agente provocatore per conto della polizia italiana, lo stesso Ernesto Rossi rilev\u00f2 come in Francia \"subito si mise a seminare zizzania tra i fuorusciti e a sostenere che l'unica cosa da fare erano gli attentati terroristici\"\". Secondo Mimmo Franzinelli invece Giopp, pur di fuggire, finse di accettare la proposta del capo dell'OVRA Leto di infiltrarsi tra gli antifascisti. Tuttavia, una volta all'estero infranse i patti e riprese in pieno l'attivit\u00e0 contro il regime. Insieme all'ex deputato Cipriano Facchinetti fond\u00f2 un piccolo gruppo repubblicano, la \"Giovane Italia\": Facchinetti si occupava della linea politica, Giopp preparava azioni dimostrative attraverso attentati. Allest\u00ec nella periferia di Parigi un laboratorio per preparare esplosivi e collabor\u00f2 con Domenico Bovone. Secondo Franzinelli Giopp era in realt\u00e0 strettamente controllato dalla polizia fascista attraverso vari doppiogiochisti. Infatti la sua attivit\u00e0 terroristica venne utilizzata a pi\u00f9 riprese per screditare i fuoriusciti.\nNel 1937 prese parte alla guerra civile spagnola. In particolare, Giopp insieme a Umberto Tommasini, Giovanni Fontana, e Alfredo Cimadori, tent\u00f2 invano di minare le navi franchiste ancorate a Ceuta. Ma anche in Spagna la sua attivit\u00e0 fu controversa tanto che lo storico Gaetano Salvemini boll\u00f2 Giopp come una delle pi\u00f9 pericolose spie inviate dalla polizia segreta italiana. D'altronde, a Salvemini risultava che: \"dall'ottobre 1935 al luglio 1939 aveva ricevuto un lauto compenso mensile da un funzionario dell'ambasciata italiana a Parigi per conto del Ministero per la stampa e la propaganda\". Nel 1941 alcuni anarchici reduci dalla Spagna furono confinati a Ventotene ove si trovava anche Ernesto Rossi e a quest'ultimo raccontarono che un tribunale comunista aveva condannato a morte per tradimento sia Giopp sia il suo amico Alfredo Cimadori, ma che alla fine si sarebbero salvati per intervento della massoneria francese e spagnola.\nRientrato in Francia, avrebbe ancora svolto, secondo le accuse che gli vengono mosse, per qualche tempo attivit\u00e0 di spionaggio finch\u00e9 nel 1938 si trasfer\u00ec in Messico, dove intraprese la carriera d'ingegnere. Nel dopoguerra, secondo lo storico Mimmo Franzinelli, Giopp, intent\u00f2 causa a Rossi e Salvemini per difendersi dall'accusa di essere stato una spia: in quell'occasione, secondo Franzinelli, sarebbe riuscito a dimostrare che la spia, in realt\u00e0, era il quasi omonimo giornalista Mirko Giobbe, che fu poi direttore del quotidiano \"La Nazione\" di Firenze durante la Repubblica Sociale Italiana."}
{"id": "4842252", "revid": "28026", "url": "https://it.wikipedia.org/wiki?curid=4842252", "title": "Acciaierie Falck", "text": ""}
{"id": "4842254", "revid": "110157", "url": "https://it.wikipedia.org/wiki?curid=4842254", "title": "Superficie corporea", "text": "In fisiologia e medicina la superficie corporea (in inglese \"Body Surface Area\", BSA) \u00e8 la misura o il calcolo della superficie corporea del corpo umano. Per molti aspetti clinici il BSA \u00e8 un indice di massa metabolica migliore del peso corporeo perch\u00e9 \u00e8 meno influenzato dal tessuto adiposo in eccesso.\nTuttavia, ci sono state diverse critiche sull'uso del BSA nel determinare il dosaggio di farmaci con un basso indice terapeutico come ad esempio i chemioterapici. Solitamente c'\u00e8 una variabilit\u00e0 di 4-10 volte nella \"clearance\" dei farmaci citotossici tra i diversi individui dovuta a differenti processi di eliminazione del farmaco legato a fattori genetici o ambientali. Questo pu\u00f2 portare ad un sovradosaggio o pi\u00f9 comunemente ad un sottodosaggio (con conseguente incremento del rischio di recidiva). Pu\u00f2 determinare anche un fattore di distorsione (\"bias\") nella fase I e II degli studi clinici condizione che potrebbe determinare un prematuro abbandono nella ricerca di farmaci potenzialmente utili.\nL'orientamento alla medicina personalizzata \u00e8 un approccio per contrastare questo \"bias\". Il calcolo del BSA \u00e8 pi\u00f9 semplice rispetto ad altre misure di volume."}
{"id": "4842262", "revid": "76963", "url": "https://it.wikipedia.org/wiki?curid=4842262", "title": "Art Hsu", "text": " \nDi origine cinese, prima di intraprendere la carriera cinematografica, Hsu frequent\u00f2 il Boston College. \u00c8 famoso per alcune sue interpretazioni in numerosi film, tra cui il cattivo \"Johnny Vang\" in \"\" al fianco dell'attore Jason Statham. Compare nei film \"Pirati dei Caraibi - Ai confini del mondo\", \"The Girl from the Naked Eye\", \"Balls of Fury\" e \"Silver Case\"."}
{"id": "4842275", "revid": "599013", "url": "https://it.wikipedia.org/wiki?curid=4842275", "title": "Mohammed Elewonibi", "text": "Al college gioc\u00f2 a football alla Brigham Young University.\nCarriera professionistica.\nElewonibi fu scelto nel corso del terzo giro (77\u00ba assoluto) del Draft NFL 1991 dai Washington Redskins. Nella sua stagione da rookie vinse il Super Bowl XXVI battendo i Buffalo Bills. Nel 1995 pass\u00f2 ai Philadelphia Eagles con cui rimase per due stagioni. La seconda parte della carriera la pass\u00f2 nella CFL con BC Lions (1997-2000, 2005) e Winnipeg Blue Bombers (2000-2005)."}
{"id": "4842281", "revid": "36426", "url": "https://it.wikipedia.org/wiki?curid=4842281", "title": "Palazzo Cheval", "text": "Il palazzo Ideale del postino Cheval, in francese Palais Id\u00e9al du facteur Cheval, \u00e8 un edificio situato nel paese di Hauterives, nel dipartimento francese della Dr\u00f4me.\nCostruito alla fine dell'Ottocento da un postino francese di nome Ferdinand Cheval, rappresenta un particolare esempio di architettura na\u00eff che attir\u00f2 la curiosit\u00e0 di artisti illustri come Andr\u00e9 Breton, Max Ernst e Pablo Picasso; dal 1969 \u00e8 considerato \"monument historique\" ed \u00e8 meta turistica visitabile tutto l'anno.\nStoria.\nL'origine di questa curiosa opera architettonica risiederebbe in un fatto, apparentemente banale, che accadde al suo autore: Ferdinand Cheval. Secondo quanto da lui riferito, camminando nei paraggi del terreno dove in seguito sorse l'edificio, inciamp\u00f2 in una pietra dalla forma particolare e articolata. Egli la raccolse e le diede il nome di \u00abpierre d'achoppement\u00bb (pietra d'inciampo). Ritornato sul luogo dove l'aveva trovata, scopr\u00ec che il terreno ne conservava molte altre dalle forme simili; la particolare morfologia naturale di questi massi lo avrebbe incuriosito e stimolato al punto di collezionarli sistematicamente, formando una vasta raccolta che in seguito lo port\u00f2 a costruire, da vero e proprio architetto autodidatta, il suo \"palazzo immaginario\".\nQuesta sua passione non pass\u00f2 inosservata anche perch\u00e9, durante il suo consueto itinerario di postino, Cheval era solito raccogliere pietre ovunque e riporle nelle tasche o nella borsa a tracolla che portava con s\u00e9; presto gli abitanti di Hauterives lo considerarono una persona quanto meno eccentrica.\nPur senza avere nozioni di architettura e dei materiali da costruzione, per ben 33 anni Ferdinand Cheval trascorse molte ore del suo tempo libero a realizzare autonomamente il suo sogno, talvolta anche di notte, rischiarato soltanto dalla fioca luce di una lampada a petrolio. La realizzazione dell'edificio inizi\u00f2 nel 1879 e inizialmente si dedic\u00f2 a quella che in seguito divenne la facciata orientale; l'opera di costruzione prosegu\u00ec a pi\u00f9 riprese e venne terminata nel 1902. Per la sua curiosa forma e per il complesso apparato decorativo il \"Palais Id\u00e9al\" divenne presto l'attrazione del luogo e non pass\u00f2 inosservato nemmeno ad illustri personaggi dell'arte come i surrealisti Andr\u00e9 Breton e Max Ernst, nonch\u00e9 al celebre Pablo Picasso che ne fu affascinato.\nNel 1969 il \"Palais Id\u00e9al du facteur Cheval\" venne riconosciuto monumento nazionale di Francia dal ministro della cultura Andr\u00e9 Malraux e dichiarato, con un decreto del 12 settembre 1975, simbolo culturale e patrimonio da tutelare; dal 1983 al 1993 fu effettuato un intervento di restauro conservativo del palazzo e dei giardini. Nel 1994 il comune di Hauterives acquista il palazzo, visitato ogni anno da migliaia di turisti.\nDescrizione.\nConsiderato uno straordinario esempio di architettura na\u00eff con forti connotazioni di Art Brut, il \"Palais Id\u00e9al\" \u00e8 costruito interamente con pietre unite da malta e cemento e presenta un complesso quanto singolare apparato decorativo caratterizzato da elementi antropomorfi e allegorici, che traggono ispirazione dalla tradizione cristiana della Bibbia e della mitologia Ind\u00f9. \nL'edificio, la cui costruzione ha richiesto l'impiego di circa 100.000 pietre, non contiene stanze o ambienti abitabili, ma soltanto un labirinto costituito da un insieme di corridoi, grotte, camminamenti e terrazze che si sviluppano in modo fantasioso e che riportano la fitta decorazione che contraddistingue l'intera opera.\nLa struttura misura 26 metri di lunghezza per 14 di larghezza e raggiunge un'altezza massima di 11 metri di altezza, per un'ampiezza di circa 350 metri quadrati; esso si sviluppa attorno ad un bacino artificiale, realizzato dallo stesso Cheval, che gli diede il nome di \"Sorgente di Vita\" (\"Source de Vie\"). Posta pi\u00f9 a nord, vi \u00e8 un'altra cascata che il postino chiam\u00f2, invece, \"Sorgente della Saggezza\" (\"Source de la Sagesse\").\nLa facciata principale \u00e8 esposta a oriente, inizialmente prese il nome di \"Monumento egizio\" (\"Monument \u00e9gyptien\") e fu completata nel 1891. A questa si aggiunse una facciata a sud, chiamata \"Tempio Hind\u00f9\" (\"Temple Hindou\"), a guardia della quale si stagliano le caratteristiche figure dei \"Giganti\" (\"G\u00e9ants\"), rappresentazioni allegoriche di Giulio Cesare, Vercingetorige e Archimede.\nFacciata est.\nFerdinand Cheval inizi\u00f2 la sua opera lavorando i primi vent'anni alla sontuosa facciata est, che chiam\u00f2 \"Monument \u00e9gyptien\". Il tema di questa parte dell'edificio si intuisce nell'evoluzione della decorazione, la quale presenta degli elementi fitomorfi di influenza egizia che riproducono una vegetazione lussureggiante alternata a nicchie e grotte. In seguito fu identificata come \"Tempio della Natura\".\nFacciata ovest.\nLa decorazione di questa porzione della struttura appare assai meno organica e pi\u00f9 rigorosa ed \u00e8 caratterizzata da svariate riproduzioni architettoniche in miniatura posizionate all'interno di nicchie che rappresentano, rispettivamente, una moschea, un tempio ind\u00f9, uno \"chalet\" svizzero, un castello medievale e la \"Maison Carr\u00e9e\" di Algeri. \nDa questo lato dell'edificio si pu\u00f2 accedere ad una galleria di circa venti metri di lunghezza decorata da piccole sculture antropomorfe.\nAl di sopra della facciata si trova una terrazza di circa 23 metri di lunghezza alla quale si accede mediante una scalinata.\nFacciate nord e sud.\nLa facciata nord \u00e8 caratterizzata da una decorazione di figure zoomorfe che riproducono cervi, pellicani, coccodrilli che ben si raccorda alla facciata est dove \u00e8 rappresentato il \"Tempio della Natura\".\nLa facciata sud, invece, \u00e8 un omaggio di Cheval alle civilt\u00e0 antiche e presenta anch'essa un accesso alla terrazza sovrastante attraverso una scalinata.\nMausoleo.\nDurante la sua vecchiaia, Ferdinand Cheval espresse il desiderio di essere seppellito all'interno del proprio palazzo. Tuttavia, secondo le leggi francesi dell'epoca, ci\u00f2 sarebbe stato possibile soltanto in seguito alla cremazione, una pratica allora poco diffusa.\nPer questa ragione Cheval dedic\u00f2 otto dei suoi ultimi dieci anni di vita alla costruzione di un mausoleo nel cimitero di Hauterives a cui diede il nome di \"Tombeau du silence et du repos sans fin\" (\"Tomba del silenzio e del riposo senza fine\"). Qui fu sepolto nel 1924.\nRiconoscimenti.\nNel 1984 l'ente postale francese ha reso omaggio all'opera di Cheval emettendo un francobollo che raffigura il palazzo e ha allestito una mostra nel 2007."}
{"id": "4842287", "revid": "767487", "url": "https://it.wikipedia.org/wiki?curid=4842287", "title": "Brothers in the Saddle", "text": "Brothers in the Saddle \u00e8 un film del 1949 diretto da Lesley Selander.\n\u00c8 un western statunitense con Tim Holt, Richard Martin e Steve Brodie.\nProduzione.\nIl film, diretto da Lesley Selander su una sceneggiatura di Norman Houston, fu prodotto da Herman Schlom per la RKO Radio Pictures e girato nel Jack Garner Ranch (San Bernardino National Forest) e nell'RKO Encino Ranch a Encino, Los Angeles, California, da met\u00e0 giugno a fine giugno 1948.\nDistribuzione.\nIl film fu distribuito negli Stati Uniti dall'8 febbraio 1949 al cinema dalla RKO Radio Pictures. \u00c8 stato distribuito anche in Brasile con il titolo \"Irm\u00e3os na Sela\"."}
{"id": "4842292", "revid": "767487", "url": "https://it.wikipedia.org/wiki?curid=4842292", "title": "Call of the Forest", "text": "Call of the Forest \u00e8 un film del 1949 diretto da John F. Link Sr..\n\u00c8 un western avventuroso statunitense per ragazzi con Robert Lowery, Ken Curtis e Chief Thundercloud.\nProduzione.\nIl film, diretto da John F. Link Sr. su una sceneggiatura di Craig Burns, fu prodotto da Edward Finney per la Screen Guild Productions e girato dal settembre 1947. I titoli di lavorazione furono \" Untamed\" e \"The Flaming Forest\".\nDistribuzione.\nIl film fu distribuito negli Stati Uniti dal 18 novembre 1949 al cinema dalla Screen Guild Productions. \u00c8 stato distribuito anche in Grecia con il titolo \"Thanasimi mahi\".\nPromozione.\nLe tagline sono:"}
{"id": "4842298", "revid": "767487", "url": "https://it.wikipedia.org/wiki?curid=4842298", "title": "Lawless Code", "text": "Lawless Code \u00e8 un film del 1949 diretto da Oliver Drake.\n\u00c8 un western statunitense con Jimmy Wakely, Dub Taylor e Ellen Hall.\nProduzione.\nIl film, diretto da Oliver Drake su una sceneggiatura di Basil Dickey, fu prodotto da Louis Gray per la Monogram Pictures e girato a Santa Clarita e nel Walker Ranch a Newhall, California, da fine luglio 1949.\nDistribuzione.\nIl film fu distribuito negli Stati Uniti dal 4 dicembre 1949 al cinema dalla Monogram Pictures."}
{"id": "4842301", "revid": "767487", "url": "https://it.wikipedia.org/wiki?curid=4842301", "title": "Frontier Investigator", "text": "Frontier Investigator \u00e8 un film del 1949 diretto da Fred C. Brannon.\n\u00c8 un western statunitense con Allan Lane.\nProduzione.\nIl film, diretto da Fred C. Brannon su una sceneggiatura di Robert Creighton Williams, fu prodotto da Gordon Kay, come produttore associato, per la Republic Pictures e girato nell'Iverson Ranch a Chatsworth, Los Angeles, California, da met\u00e0 febbraio a fine febbraio 1949.\nDistribuzione.\nIl film fu distribuito negli Stati Uniti dal 2 maggio 1949 al cinema dalla Republic Pictures. \u00c8 stato distribuito anche in Brasile con il titolo \"Trai\u00e7\u00e3o na Fronteira\".\nPromozione.\nLe tagline sono:"}
{"id": "4842302", "revid": "47767", "url": "https://it.wikipedia.org/wiki?curid=4842302", "title": "Fanuele", "text": "Origine e diffusione.\nDeriva dal nome ebraico \u05e4\u05b0\u05e0\u05d5\u05bc\u05d0\u05b5\u05dc (\"Penuel\"), che vuol dire \"volto di Dio\", \"visione di Dio\" o anche \"che vede Dio\". Nome di tradizione biblica, \u00e8 presente pi\u00f9 volte sia nell'Antico sia nel Nuovo Testamento: nel primo, \u00e8 portato da due personaggi citati nel Primo libro delle Cronache ( e ), mentre nel secondo \u00e8 il nome del padre della profetessa Anna (Lc ). Inoltre, \"Penuel\" \u00e8 anche il nome che Giacobbe diede al luogo dove lott\u00f2 con l'angelo di Dio, poich\u00e9 disse: \"Ho visto Dio faccia a faccia, eppure la mia vita \u00e8 rimasta salva\" (Gn ).\nOnomastico.\nL'onomastico pu\u00f2 essere festeggiato il primo di novembre, festa di Ognissanti, non essendovi santi con questo nome che \u00e8 quindi adespota."}
{"id": "4842303", "revid": "47767", "url": "https://it.wikipedia.org/wiki?curid=4842303", "title": "Fanuel", "text": ""}
{"id": "4842304", "revid": "47767", "url": "https://it.wikipedia.org/wiki?curid=4842304", "title": "Phanuel", "text": ""}
{"id": "4842308", "revid": "767487", "url": "https://it.wikipedia.org/wiki?curid=4842308", "title": "Daughter of the West", "text": "Daughter of the West \u00e8 un film del 1949 diretto da Harold Daniels.\n\u00c8 un western statunitense con Martha Vickers, Phillip Reed e Donald Woods. \u00c8 basato sul romanzo del 1930 \"Daughter of Ramona\" di Robert E. Callahan.\nProduzione.\nIl film, diretto da Harold Daniels su una sceneggiatura di Raymond L. Schrock e un adattamento di Irwin Franklyn del soggetto di Robert E. Callahan (autore del romanzo), fu prodotto da Martin Mooney per la Martin Mooney Productions. Il titolo di lavorazione fu \"Daughter of Ramona\". Il brano della colonna sonora \"Autumn Harvest\" fu composto da Victor Granados e Juan Duval.\nDistribuzione.\nIl film fu distribuito negli Stati Uniti dal 15 febbraio 1949 al cinema dalla Film Classics.\nAltre distribuzioni:\nPromozione.\nLe tagline sono:"}
{"id": "4842309", "revid": "119045937", "url": "https://it.wikipedia.org/wiki?curid=4842309", "title": "Juan de Landa", "text": "Biografia.\nNativo dei Paesi Baschi, di corporatura robusta, fin da ragazzo mostra il suo interesse per lo spettacolo. A dodici anni fugge alcuni giorni da casa per unirsi a una compagnia di comici ambulanti. Nel 1908 la famiglia si trasferisce a Madrid e poi in Sud America, in Paraguay e Argentina. Qui intraprende diversi mestieri e studia opera lirica. Nei primi anni '20 lavora come tenore e si esibisce presso importanti teatri in Italia, Spagna e Germania. Intenzionato a trasferirsi a New York per seguire il soprano Lucrecia Bori, non riesce a entrare nel Metropolitan Opera House ma gli giunge voce che a Hollywood l'industria del cinema, da poco entrata nell'era del sonoro, ha bisogno di attori madrelingua per quei film di cui venivano realizzate diverse versioni destinate a diversi paesi. \nInizia cos\u00ec a lavorare nel cinema, in America e dal 1931 nel cinema spagnolo. Allo scoppio della guerra civile si trasferisce in Italia, dove recita per Mario Mattoli, Carlo Ludovico Bragaglia, Mario Soldati, Camillo Mastrocinque, Augusto Genina. \nTra i suoi ruoli pi\u00f9 noti nel cinema italiano, va citato quello drammatico di Giuseppe Bragana in \"Ossessione\" di Luchino Visconti e quello brillante in \"Hanno rubato un tram\", dove \u00e8 Rossi, un impiegato di un'azienda tranviaria impegnato in scaramucce poco bonarie ma divertenti accanto ad Aldo Fabrizi. \u00c8 stato quasi sempre doppiato da Mario Besesti. \nComplessivamente \u00e8 apparso in una cinquantina di film e si ritira nel 1958. Dieci anni dopo, rientrato al paese natale, muore all'et\u00e0 di 74 anni."}
{"id": "4842315", "revid": "6923", "url": "https://it.wikipedia.org/wiki?curid=4842315", "title": "Backlash 2005", "text": "Backlash 2005 \u00e8 stata la settima edizione dell'evento in pay-per-view Backlash, prodotto dalla World Wrestling Entertainment (WWE). L'evento, esclusivo del roster di \"Raw\", si \u00e8 svolto il 1\u00ba maggio 2005 presso la Verizon Wireless Arena di Manchester. La colonna sonora dell'evento \u00e8 stata \"Stronger\" dei Trust Company. A oggi, \u00e8 l'unico pay-per-view della WWE a essersi svolto nello stato del New Hampshire.\nIl \"main event\" dell'evento fu quello per il World Heavyweight Championship tra il campione Batista e lo sfidante Triple H, vinto da Batista. Gli altri due match predominanti dell\"'undercard\" furono il tag team match dove la coppia formata da Shawn Michaels e Hulk Hogan sconfisse quella formata da Muhammad Hassan e Daivari, e il Last Man Standing match nel quale Edge sconfisse Chris Benoit dopo che Benoit non riusc\u00ec a rimettersi in piedi per il conto di dieci.\nStoryline.\nLa rivalit\u00e0 principale dell'evento fu quella per il World Heavyweight Championship tra il campione Batista e Triple H. Lo sviluppo della rivalit\u00e0 inizi\u00f2 dopo WrestleMania 21, dove Batista sconfisse Triple H per vincere il World Heavyweight Championship. Nella puntata di \"Raw\" dell'11 aprile, fu annunciato che Batista avrebbe difeso il titolo contro Triple H a Backlash, dopo che quest'ultimo aveva invocato la sua clausola di rivincita. La settimana successiva, Triple H affront\u00f2 Jim Ross in un No Disqualification match, vinto da Ross per schienamento per merito dell'aiuto di Batista che colp\u00ec Triple H con una sedia d'acciaio. Nella puntata di \"Raw\" del 25 aprile, Batista sconfisse Christian mantenendo il titolo. Dopo il match, Triple H attacc\u00f2 Batista colpendolo con il titolo e con il \"Pedigree\".\nLa rivalit\u00e0 predominante dell'evento fu quella tra il team formata da Shawn Michaels e Hulk Hogan contro quello formato da Muhammad Hassan e Daivari. La sera dopo WrestleMania 21, Shawn Michaels ringrazi\u00f2 i fan per il loro supporto nei suoi confronti, nonostante la sconfitta della sera prima, ma fu interrotto da Muhammad Hassan e Daivari. Tuttavia, Michaels diede uno schiaffo ad Hassan, il quale port\u00f2 Hassan e Daivari ad attaccarlo. La settimana successiva, Michaels chiese al general manager Eric Bischoff di voler affrontare Hassan e Daivari in un handicap match. Bischoff rifiut\u00f2 di organizzare il match e che si sarebbe svolto solo se Michaels fosse stato in grado di trovare un compagno. Michaels lanci\u00f2 un appello ad Hulk Hogan di tornare e combattere al suo fianco. Nella puntata di \"Raw\" del 18 aprile, Hassan attacc\u00f2 Michaels ancora una volta, Hogan fece il suo ritorno per salvare Michaels e accettare la sua offerta.\nUn'altra rivalit\u00e0 predominante dell'evento fu quella tra Edge e Chris Benoit. A WrestleMania 21, Edge vinse il Money in the Bank ladder match, garantendosi un contratto per un'opportunit\u00e0 titolata per il World Heavyweight Championship entro un anno. Nella puntata di \"Raw\" del 4 aprile, Edge scelse di non usare il suo contratto quella sera, decidendo di aspettare il momento opportuno. Quella stessa sera, Eric Bischoff organizz\u00f2 un match tra Edge e Chris Benoit. Benoit vinse il match tramite roll-up. Dopo il match, Edge attacc\u00f2 Benoit con una sedia d'acciaio al braccio infortunato. Due settimane pi\u00f9 tardi, Edge e Benoit si affrontarono in un altro match, che si concluse senza un vincitore. A causa dell'esito del match, Bischoff sanc\u00ec un Last Man Standing match tra i due per Backlash.\nEvento.\nPrima della messa in onda del'evento, Tyson Tomko sconfisse Val Venis a \"Sunday Night Heat\".\nMatch preliminari.\nIl primo match fu quello per l'Intercontinental Championship tra il campione Shelton Benjamin e lo sfidante Chris Jericho. Quando il match ebbe inizio, Benjamin si port\u00f2 subito in vantaggio. Benjamin esegu\u00ec poi uno springboard su Jericho dalle corde ring, ma Jericho contrattacc\u00f2 la mossa con un'hurricanrana a bordo del ring. In seguito, Jericho applic\u00f2 una chinlock nei confronti di Benjamin. Jericho tent\u00f2 di salire sulla terza corda, ma Benjamin lo ferm\u00f2 ed esegu\u00ec un superplex. Jericho colp\u00ec poi Benjamin con un running enzuigiri, ottenendo un conto di due. Benjamin esegu\u00ec il \"T-Bone Suplex\", durante lo schienamento Jericho mise il piede sulla corda pi\u00f9 bassa per interrompere il conteggio. Jericho sottomise Benjamin nella \"Walls of Jericho\", il quale riusc\u00ec a interrompere la presa dopo aver toccato la corda. Jericho tent\u00f2 di sottomettere Benjamin ancora una volta nella \"Walls of Jericho\", che riusc\u00ec a rovesciare in un roll-up che gli permise di mantenere il titolo.\nIl match successivo fu il tag team turmoil match per il World Tag Team Championship. A iniziare il match fu la coppia campione composta da Tajiri e William Regal e gli Heart Throbs. Tajiri utilizz\u00f2 molta offensiva per poi applicare la \"Tarantula\". Gli Heart Throbs isolarono Tajiri, ma quest'ultimo schien\u00f2 Antonio con un sunset flip. La coppia successiva ad entrare fu quella composta da Simon Dean e Maven. La loro permanenza non dur\u00f2 tanto, dopo che Regal fece piazza pulita colpendo Dean con una ginocchiata sulla testa per poi schienarlo. La terza coppia fu La R\u00e9sistance che elimin\u00f2 Tajiri e Regal con un roll-up. L'ultima coppia che entr\u00f2 fu quella formata da Rosey e The Hurricane. Verso la fine del match, The Hurricane sal\u00ec sulle spalle di Rosey ed esegu\u00ec uno splash su Conway schienandolo per vincere il match e conquistare il titolo di coppia.\nIl terzo match fu il Last Man Standing match tra Edge e Chris Benoit. Il match inizi\u00f2 con Benoit che si port\u00f2 in vantaggio nei confronti di Edge. Successivamente, Edge inizi\u00f2 a controllare la contesa dopo aver lanciato Benoit contro un tenditore delle corde. Dopo aver applicato la \"Sharpshooter\" su Edge, Benoit esegu\u00ec su di lui una serie di german suplex per poi gettarlo all'esterno del ring. Benoit tent\u00f2 poi di eseguire un suicide dive attraverso le corde, ma Edge lo colp\u00ec al volo con un coperchio dell'immondizia. Successivamente, Edge esegu\u00ec Benoit con un superplex dalla terza corda su un bidone dell'immondizia. Edge prese poi una scala e la posizion\u00f2 sul ring per salirci sopra, Benoit lo ferm\u00f2 ed esegu\u00ec su di lui un german suplex dalla cima della scala. Benoit sal\u00ec poi sulla scala per tentare il diving headbutt, senza successo. Edge tent\u00f2 di colpire Benoit con il Money in the Bank, ma Benoit rovesci\u00f2 l'attacco nella \"Crippler Crossface\". Edge riusc\u00ec a liberarsi dalla presa ed esegu\u00ec la \"Edgecution\" su Benoit sopra la valigetta. Benoit si rialz\u00f2 in piedi dopo un conteggio di nove, salvo poi essere colpito da Edge con la \"Spear\". Dopo aver eseguito un'altra Spear su Benoit, Edge prese un mattone da dentro la valigetta e lo utilizz\u00f2 per colpire Benoit alla nuca, il quale rimase esanime non riuscendo a rialzarsi entro il conto di dieci.\nIl match che segu\u00ec fu quello tra Kane (accompagnato da Lita) e Viscera (accompagnato dalla Women's Champion Trish Stratus). Kane tent\u00f2 di sollevare Viscera, senza successo. Viscera venne poi colpito da una clothesline da Kane che lo fece uscire dal ring. Trish prov\u00f2 a colpire Kane con una sedia d'acciaio, ma fu bloccata da Lita che la colp\u00ec con una stampella. Successivamente, Viscera esegu\u00ec la \"Chokebomb\" su Kane e lo schien\u00f2, che le valse un conto di due. Kane colp\u00ec Viscera con un big boot e la \"Chokeslam\" per poi schienarlo e vincere il match. Dopo il match, Trish attacc\u00f2 verbalmente Viscera, che rispose applicando ed eseguendo rispettivamente un bearhug e uno splash ai danni di Trish, la quale fu portata via con una barella.\nMatch principali.\nIl quinto match fu quello tra la coppia composta da Hulk Hogan e Shawn Michaels contro quella composta Daivari e Muhammad Hassan. Hogan e Hassan iniziarono la contesa, Hogan lanci\u00f2 Hassan contro un turnbuckle. In seguito, Hogan colp\u00ec sia Hassan che Daivari con una doppia clothesline per poi eseguire insieme a Michaels un doppio big boot ai danni di Hassan. Michaels tent\u00f2 poi di eseguire un diving elbow drop, senza successo. Successivamente, Michaels colp\u00ec Daivari con un flying forearm smash per poi tentare di eseguire la \"Sweet Chin Music\", che Hassan svent\u00f2 attaccandolo con un tubo di piombo. Hassan si port\u00f2 in vantaggio e sottomise Michaels nella \"Camel Clutch\". Michaels si liber\u00f2 dalla presa eseguendo un electric chair. Dopo aver ricevuto il cambio, Hogan colp\u00ec Daivari con il leg drop, per poi essere colpito da Hassan con il tubo di piombo. Mentre l'arbitro era distratto, Michaels colp\u00ec Daivari con la Sweet Chin Music permettendo a Hogan di schienarlo e vincere il match.\nIl \"main event\" fu per il World Heavyweight Championship tra il campione Batista e lo sfidante Triple H, in quello che venne definito \"Triple H - Batista II\". Nelle fasi iniziali dell'incontro, Ric Flair afferr\u00f2 una gamba di Batista permettendo a Triple H di attaccarlo e portarsi in vantaggio. Sia Batista che Triple H tentarono di eseguire le proprie mosse finali, fallendo nel loro intento. Triple H tent\u00f2 di eseguire un altro \"Pedigree\", ma Batista contrattacc\u00f2 lanciando Triple H all'esterno del ring con un back drop. Dopo essere tornato sul ring, Triple H colp\u00ec Batista con una spinebuster, ottenendo uno conto di due. Successivamente, Batista tent\u00f2 di eseguire la \"Batista Bomb\", ma Triple H lo colp\u00ec alla testa con il titolo. Batista colp\u00ec poi Triple H con la spinebuster e un secondo arbitro, Jack Doan, accorse sul ring per contare lo schienamento che valse il conto di due. Batista tent\u00f2 di effettuare una seconda Batista Bomb, ma fu colpito con un colpo basso da Triple H. Quest'ultimo inizi\u00f2 a colpire Batista con diversi pugni, che Batista contrattacc\u00f2 eseguendo la Batista Bomb per vincere il match e mantenere il titolo. Dopo il match, Triple H effettu\u00f2 il Pedigree sull'arbitro Mike Chioda mentre Batista celebr\u00f2 la vittoria sulla rampa d'entrata.\nConseguenze.\nLa sera successiva a \"Raw\", il general manager Eric Bischoff organizz\u00f2 un torneo che avrebbe determinato il primo sfidante al World Heavyweight Championship. I match furono Kane contro Christian, Shawn Michaels contro Shelton Benjamin, Edge contro Chris Jericho e Chris Benoit contro Triple H. Kane, Michaels, Edge e Benoit superarono il primo turno. La settimana successiva, Edge affront\u00f2 Michaels mentre Kane affront\u00f2 Benoit. Edge e Kane superarono il turno avanzando alla finale. Una settimana pi\u00f9 tardi, Edge sconfisse Kane nella finale grazie all'aiuto di Lita. La settimana seguente, Edge affront\u00f2 Batista per il World Heavyweight Championship. Batista vinse il match per schienamento dopo aver eseguito la \"Batista Bomb\". Edge inizi\u00f2 poi una rivalit\u00e0 con Kane che si concluse a Vengeance con la vittoria di Kane.\nLa sera successiva a \"Raw\", Triple H e Batista si provocarono verbalmente l'un con l'altro. Tre settimane pi\u00f9 tardi, dopo la vittoria di Batista nei confronti di Edge, Triple H apparve con lo sledgehammer e Ric Flair attacc\u00f2 Batista con un colpo basso, portando quest'ultimo a essere attaccato da Triple H. Successivamente, Triple H disse a Batista che si sarebbero affrontati ancora una volta a Vengeance in un Hell in a Cell match per poi eseguire il \"Pedigree\" ai danni di Batista sul titolo. A Vengeance, Batista mantenne il titolo sconfiggendo Triple H. Nel mese di giugno, Batista venne spostato nel roster di \"SmackDown!\" a causa della \"draft lottery\", concludendo cos\u00ec la rivalit\u00e0."}
{"id": "4842317", "revid": "458502", "url": "https://it.wikipedia.org/wiki?curid=4842317", "title": "Grotte di Falvaterra e Rio Obaco", "text": ""}
{"id": "4842320", "revid": "729019", "url": "https://it.wikipedia.org/wiki?curid=4842320", "title": "Carl Gustav Rehnski\u00f6ld", "text": "Biografia.\nNato nella provincia della Pomerania svedese da una famiglia nobile, ricevette una buona educazione nelle scuole della Bassa Sassonia e poi presso l'universit\u00e0 di Lund, dove fu allievo dello storico e filosofo Samuel von Pufendorf. Scelta la carriera militare, nel 1673 Rehnski\u00f6ld entr\u00f2 nell'esercito come sottotenente del reggimento di fanteria N\u00e4rke-V\u00e4rmlands, ma gi\u00e0 l'anno successivo pass\u00f2 alla cavalleria come tenente del Riks\u00e4nkedrottningens livregemente e nel 1676 venne ammesso nel reggimento delle guardie a cavallo (Livgardet); in questa veste prese parte alla guerra di Scania del 1675-1679, e per le sue azioni in particolare durante la battaglia di Halmstad e la battaglia di Lund il 5 novembre 1677 ottenne la promozione a tenente colonnello per volere dello stesso re Carlo XI di Svezia. Promosso maggior generale nel 1696 e tenente generale nel 1698, quello stesso anno ottenne la nomina a governatore della Scania.\nCon lo scoppio della grande guerra del Nord nel 1700, Rehnski\u00f6ld partecip\u00f2 alle campagne intraprese dal giovane monarca Carlo XII contro\ndanesi, russi, sassoni e polacchi: dopo aver partecipato al blocco di Copenaghen, il generale gioc\u00f2 un ruolo importante nella pianificazione e nella conduzione della battaglia di Narva contro i russi e della battaglia di Klissow contro polacco-sassoni. Dopo aver servito come governatore della Pomerania svedese, all'inizio del 1706 assunse il comando di un'armata indipendente nella Polonia occidentale e inflisse una pesantissima sconfitta alle forze polacco-sassoni nella battaglia di Fraustadt del 13 febbraio 1706, grazie alla quale gli svedesi poterono obbligare Sassonia e Polonia ad uscire dal conflitto; per i suoi meriti in battaglia, fu promosso a maresciallo di campo dallo stesso re Carlo XII.\nSempre al fianco del monarca, Rehnski\u00f6ld partecip\u00f2 all'invasione svedese della Russia lanciata a partire dall'inizio del 1708: comand\u00f2 la cavalleria durante la vittoriosa battaglia di Holowczyn del 14 luglio 1708, e ricevette una ferita nel corso dell'assedio di Veprik del 3 gennaio 1709; dopo il ferimento di Carlo XII nel corso di un'azione minore del giugno del 1709, il maresciallo Rehnski\u00f6ld assunse la guida dell'intera armata svedese, anche se i suoi ripetuti contrasti con il comandante della fanteria, generale Adam Ludwig Lewenhaupt, minarono la coesione dell'alto comando svedese. Il 9 luglio 1709 Rehnski\u00f6ld guid\u00f2 le forze svedesi nel corso della battaglia di Poltava contro l'armata russa dello zar Pietro I: schiacciati dalla superiorit\u00e0 di fuoco dei russi, gli svedesi furono messi in rotta e lo stesso maresciallo fu fatto prigioniero durante le fasi finali dello scontro.\nRehnski\u00f6ld rimase prigioniero di guerra dei russi fino al 1718, quando fu rilasciato; rientrato in Svezia, si ritir\u00f2 a vita privata, morendo infine il 29 gennaio 1722."}
{"id": "4842327", "revid": "767487", "url": "https://it.wikipedia.org/wiki?curid=4842327", "title": "Salkhad", "text": "Salkhad () \u00e8 una citt\u00e0 della Siria meridionale, si trova nel Governatorato di al-Suwayda, nella parte centrale dell'altopiano del Gebel Druso, a 1350 metri sopra il livello del mare.\n\u00c8 la capitale dell'omonimo Distretto e ha una popolazione di 15.000 abitanti.\nStoria.\nMenzionata pi\u00f9 volte nella Bibbia come \"Salcah\", un insediamento nella biblica Bashan che, durante il II secolo a.C., divenne una fiorente citt\u00e0 nabatea dove erano venerati gli dei Dushara e Allat. \nSuccessivamente fu incorporata nella Provincia romana di Arabia Petrea.\nDurante le epoche romana e poi bizantina fu un'importante citt\u00e0 dell'Hauran.\nSalkhad e indicata nella Mappa di Terrasanta del VI secolo.\nLa citt\u00e0 si affaccia sulla pianura dell'Hauran ad ovest, in posizione strategica, per cui gli Ayyubidi vi costruirono una fortezza, tra il 1214 e il 1247, per contrastare un eventuale attacco dei Crociati verso il cuore dell'Hauran.\n\u00c8 stato anche detto che lo zio e il fratello di Al-Afdal lo esiliarono qui.\nL'importanza della citt\u00e0 diminu\u00ec dopo le Crociate, occasionalmente fu invasa da beduini in cerca di pascolo estivo per le loro greggi.\nNel 1596 Salkhad appare nei registri fiscali ottomani come \"Salhad (Sarhad)\"; faceva parte del \"nahiya\" di \"Bani Malik as-Sadir\" nel Qada dell'Hauran. \nAveva una popolazione musulmana composta da 55 famiglie e 25 scapoli, mentre 50 famiglie e 20 scapoli erano cristiani.\nLe tasse erano pagate su grano, orzo, colture estive, capre e alveari.\nSuccessivamente nella regione si stabil\u00ec un certo numero di cristiani greco-ortodossi, discendenti dei Ghassanidi.\nAlla fine del XVII secolo e nel XVIII e XIX secolo Salkhad e la regione adiacente furono ripopolate da famiglie di Drusi provenienti dal Monte Libano.\nDurante il periodo ottomano la citt\u00e0, come gran parte dell'area del Gebel Druso, conobbe un'autonomia di tipo feudale sotto il predominio della famiglia Al-Hamdan e pi\u00f9 tardi, della famiglia Al-Atrash; la gente del posto combatt\u00e9 molte battaglie contro i turchi ottomani, in questa regione, per difendere la propria autonomia.\nDurante la prima parte del XX secolo la citt\u00e0 era parte dello stato druso esistito tra il 1921 e il 1936 sotto il Mandato francese della Siria e che fu gradualmente incorporato nella Siria dopo la Rivoluzione Siriana (1925-1927) guidata da Sultan al-Atrash.\nLa citt\u00e0 \u00e8 oggi il centro del Distretto di Salkhad, il pi\u00f9 meridionale della Siria, nel Governatorato di As Suwayda.\nArcheologia.\nIl monumento pi\u00f9 importante, situato su una collina all'interno della citt\u00e0, \u00e8 la fortezza di Salkhad, costruita tra il 1214 e il 1247 dalla dinastia degli Ayyubidi come parte delle loro difese contro i crociati.\nSi dice che questa fortezza sia stata costruita sul sito di antiche fortificazioni romane.\nUn minareto esagonale di basalto si erge ancora intatto nella piazza principale della citt\u00e0."}
{"id": "4842330", "revid": "287204", "url": "https://it.wikipedia.org/wiki?curid=4842330", "title": "Giunta provvisoria di governo di Macerata", "text": "La giunta provvisoria di governo di Macerata fu un esecutivo temporaneo instaurato dal regio commissario delle Marche Lorenzo Valerio il 20 settembre 1860, dopo la sconfitta delle milizie pontificie contro quelle sabaude nella battaglia di Castelfidardo, con lo scopo di completare l'annessione politico \u2013 amministrativa del territorio marchigiano al nuovo Regno d'Italia di Vittorio Emanuele II.\nStoria.\nCon la caduta del potere Pontificio nelle Marche in seguito alla battaglia di Castelfidardo, il 18 settembre 1860 Vittorio Emanuele II annesse al suo regno il territorio marchigiano, istituendo un governo provvisorio, presieduto dal commissario regio Lorenzo Valerio, con il compito di completare l'annessione politico \u2013 amministrativa della regione.\nNell'applicare anche alle Marche le direttive del decreto Rattazzi, relativo al riassetto amministrativo degli enti locali, il governatore emise infatti una serie di decreti attuativi che cancellarono i consigli e le magistrature pontificie, sostituendoli con giunte municipali e provinciali provvisorie.\nA Macerata, nomin\u00f2 la giunta provvisoria di governo locale (anche detta \"governo nazionale\") non appena le milizie papaline lasciarono la citt\u00e0, tra il 19 e il 21 settembre 1860.\nI membri costituenti furono il marchese Giacomo Ricci (che ne assunse la presidenza), il conte Cesare Pallotta, il conte Antonio Carradori, il dottor Francesco Marcucci, l'Avv. Vincenzo Taccari e l'Avv. Filippo Lamponi con funzioni di segretario generale.\nLa giunta divenne a tutti gli effetti il nuovo ordinamento e la nuova pubblica amministrazione della citt\u00e0, avente l'obiettivo principale di portarla all'insediamento di organi definitivi.\nTra i primi atti della giunta vi fu lo scioglimento del vecchio consiglio provinciale, che venne sostituito da una nuova commissione provinciale. Fu sciolto anche il vecchio corpo comunale e nominata al suo posto una giunta provvisoria municipale, che venne quindi sciolta il 17 ottobre 1860 per essere sostituita dalle commissioni municipali, i cui membri rimasero in carica fino alla nomina della giunta comunale definitiva.\nIl \"simbolo\" della monarchia sabauda fu introdotto, con decreto, in ambito giudiziario, notarile e postale. Furono sospesi i termini processuali regolati dal vecchio ordinamento fino al 20 settembre in attesa di nuove disposizioni.\nI vecchi governatori e i loro vice furono fatti decadere dai loro poteri con il solo mantenimento di quello giudiziale, in attesa di nuove nomine (cosiddetti \"giusdicenti\").\nFurono costituiti \"comitati di soccorso\" per aiutare le popolazioni locali in difficolt\u00e0 dopo gli avvenimenti politici e le battaglie, e venne istituita una \"guardia cittadina provvisoria\".\nVenne fatto un aggiornamento delle monete italiane con quella romana (vigente all'epoca dello Stato Pontificio); vennero ristampate le marche da bollo; venne creata la nuova anagrafe requisendo dalle parrocchie i registri delle anime, anche ai fini della chiamata per la leva militare e della formazione di liste elettorali.\nIl 1\u00ba ottobre 1860 venne nominato regio commissario provinciale di Macerata l'avvocato Luigi Tegas.\nLo stesso giorno usc\u00ec, dalla redazione di Macerata, il primo numero del quotidiano liberale l'\"Annessione Picena\" grazie all'opera del marchese Matteo Ricci, fratello minore di Giacomo.\nNon appena fu fissata la data di votazione per l'annessione all'Italia di Vittorio Emanuele II (4 - 5 novembre 1860) l'attenzione delle istituzioni provvisorie maceratesi si concentr\u00f2 sul sostegno e sull'organizzazione del plebiscito. Si allest\u00ec un'imponente campagna elettorale in tutta la provincia. Il giorno prima del voto il commissario provinciale Tegas abol\u00ec la tassa sul macinato e concesse l'indulto per le pene fino a tre mesi.\nOltre il 90% degli aventi diritto al voto in tutta la provincia di Macerata si espressero favorevolmente per l'annessione alla nuova Italia.\nIl 6 dicembre 1860 il commissario Valerio indisse a Macerata le elezioni comunali per il 28 dicembre 1860 e quelle provinciali per il 10 febbraio 1861.\nL'annessione delle Marche al Regno d'Italia fu formalizzata da Vittorio Emanuele II con decreto regio firmato a Napoli il 17 dicembre 1860.\nUn regio decreto promulgato a Torino il 22 dicembre 1860 ripart\u00ec le Marche in quattro province.\nIl 19 gennaio 1861 termin\u00f2 l'amministrazione del commissario regio nelle Marche."}
{"id": "4842337", "revid": "287204", "url": "https://it.wikipedia.org/wiki?curid=4842337", "title": "Makoko (Lagos)", "text": "Makoko, detta anche Venezia nera o Venezia d'Africa, \u00e8 una baraccopoli situata alla periferia di Lagos, in Nigeria, la cui popolazione nel 2009 era stimata ad 85840 abitanti; l'area per\u00f2 non fu contata ufficialmente come parte del censimento del 2007 e oggi la popolazione \u00e8 stimata essere molto maggiore (secondo alcuni circa 100.000; secondo stime di pi\u00f9 ampio raggio, gli abitanti vanno dai 30.000 ai 250.000).\nLa baraccopoli \u00e8 visibile dal Third Mainland Bridge, il ponte pi\u00f9 lungo di tutta l'Africa, che collega la parte di Lagos posta sulla terraferma all'isola di Lagos attraversando la Laguna.\nStoria.\nMakoko, fondata nel XVIII secolo come villaggio di pescatori, \u00e8 costituita da strutture poggianti su palafitte e collegate da canali percorsi dagli abitanti con canoe in legno; in ogni casa abitano in media otto persone, originarie principalmente del Togo e del Benin, che vivono dei ricavi della pesca e della vendita del legno.\nIn epoca pi\u00f9 recente l'area \u00e8 soggetta ad una sorta di autogoverno, data la presenza estremamente ridotta di rappresentanti del governo ufficiale nell'area, e sono gli area boys a garantire il servizio di sorveglianza nella zona.\nL'acqua risulta essere inquinata e per questo motivo, in Nigeria, muoiono ogni anno 97.000 bambini.\nNel luglio 2012 alcuni ufficiali del governo nigeriano distrussero varie residenze dopo aver dato ai residenti tre giorni per evacuarle; un residente fu ucciso durante questi fatti.\nLagos potrebbe continuare la distruzione di Makoko per riqualificare la zona, che ora \u00e8 vista come privilegiata data la sua posizione sul lungomare."}
{"id": "4842346", "revid": "962319", "url": "https://it.wikipedia.org/wiki?curid=4842346", "title": "Bignami Parco Nord (metropolitana di Milano)", "text": ""}
{"id": "4842348", "revid": "332343", "url": "https://it.wikipedia.org/wiki?curid=4842348", "title": "Zandomeneghi", "text": ""}
{"id": "4842351", "revid": "767487", "url": "https://it.wikipedia.org/wiki?curid=4842351", "title": "\u018frani Beydiyev", "text": "Carriera.\nNazionale.\nHa collezionato una presenza con la propria Nazionale."}
{"id": "4842354", "revid": "318922", "url": "https://it.wikipedia.org/wiki?curid=4842354", "title": "Emin Agaev", "text": ""}
{"id": "4842357", "revid": "991694", "url": "https://it.wikipedia.org/wiki?curid=4842357", "title": "Mahmud Gurbanov", "text": ""}
{"id": "4842358", "revid": "121658", "url": "https://it.wikipedia.org/wiki?curid=4842358", "title": "Odumegwu Ojukwu", "text": ""}
{"id": "4842360", "revid": "318922", "url": "https://it.wikipedia.org/wiki?curid=4842360", "title": "Emin Guliyev", "text": ""}
{"id": "4842362", "revid": "318922", "url": "https://it.wikipedia.org/wiki?curid=4842362", "title": "Kamal Guliyev", "text": ""}
{"id": "4842364", "revid": "318922", "url": "https://it.wikipedia.org/wiki?curid=4842364", "title": "Vyacheslav Lichkin", "text": ""}
{"id": "4842367", "revid": "599013", "url": "https://it.wikipedia.org/wiki?curid=4842367", "title": "Zandonella", "text": ""}
{"id": "4842369", "revid": "318922", "url": "https://it.wikipedia.org/wiki?curid=4842369", "title": "Emin Imamaliev", "text": ""}
{"id": "4842376", "revid": "318922", "url": "https://it.wikipedia.org/wiki?curid=4842376", "title": "Zaur Tagizade", "text": ""}
{"id": "4842377", "revid": "318922", "url": "https://it.wikipedia.org/wiki?curid=4842377", "title": "Farrukh Ismayilov", "text": ""}
{"id": "4842378", "revid": "287204", "url": "https://it.wikipedia.org/wiki?curid=4842378", "title": "Nazim Suleymanov", "text": ""}
{"id": "4842390", "revid": "298229", "url": "https://it.wikipedia.org/wiki?curid=4842390", "title": "ECW One Night Stand 2005", "text": "ECW One Night Stand 2005 \u00e8 stato un pay-per-view di wrestling prodotto dalla World Wrestling Entertainment (WWE), svoltosi il 12 giugno 2005 all'Hammerstein Ballroom di New York City (New York).\nAll'evento hanno preso parte sia wrestler di \"Raw\" che di \"SmackDown!\", oltre a numerosi atleti che negli anni novanta avevano militato nella Extreme Championship Wrestling e di cui solo alcuni erano sotto contratto con la WWE.\nProduzione.\nTommy Dreamer fu responsabile di organizzare l'evento e fece in modo che partecipassero anche gli ECW Originals. Egli contatt\u00f2 molte persone, incluso Sandman, Sabu, Justin Credible e l'ex commentatore della ECW Joey Styles. Pi\u00f9 tardi fu riportato che Paul Heyman stava lavorando con Tommy per organizzare l'evento. L'evento fu confermato pubblicamente dalla WWE attraverso Dish Network nel marzo 2005. In un'intervista con SLAM! Sports prima dell'evento, l'ECW Original Rob Van Dam annunci\u00f2 che egli aveva chiesto a Vince McMahon dell'idea di tenere una riunione prima dell'evento.\n325,000 persone comprarono i biglietti per vedere lo show. Molti tentarono di ordinarlo attraverso il sito web ufficiale della WWE, ma il sito web si spense a causa di problemi tecnici. La WWE adott\u00f2, poi, One Night Stand come un pay-per-view annuale. L'evento ritorn\u00f2 alla Hammerstein Ballroom per ECW One Night Stand (2006), One Night Stand (2007) e One Night Stand (2008), togliendo \"ECW\", nel 2009 fu sostituito con Extreme Rules.\nStoryline.\nNella puntata di \"Raw\" del 9 maggio, il general manager Eric Bischoff dichiar\u00f2 che ECW One Night Stand sarebbe stato un pay-per-view totalmente inutile dicendo, inoltre, che avrebbe distrutto la ECW in un batter d'occhio con il suo ingegno. La settimana successiva, a \"Raw\", Tajiri accett\u00f2 di affrontare Chris Benoit in un Extreme Rules match, ma durante l'incontro Bischoff ferm\u00f2 il tutto dichiarando che qualsiasi match legato allo stile ECW, sarebbe stato cancellato dal roster di \"Raw\". La settimana successiva, a \"Raw\", Bischoff organizz\u00f2 una cerimonia funebre nei confronti della ECW, ma il \"Chairman\" della WWE Vince McMahon lo interruppe per esprimere il proprio interesse nel riportare in vita la ECW. Dopodich\u00e9, l'ex proprietario della defunta ECW, Paul Heyman, si present\u00f2 sul ring ricordando che McMahon aveva ancora il controllo della ECW, dato che quest'ultimo ne acquist\u00f2 i completi diritti nell'estate del 2003. La sera stessa, Benoit sconfisse Tajiri in un Extreme Rules match. La settimana successiva, a \"Raw\", Bischoff annunci\u00f2 un Tables match tra Edge e Benoit e, nel corso di tale incontro, Benoit fall\u00ec un \"diving headbutt\" schiantandosi contro un tavolo a causa dell'interferenza di Lita, che riusc\u00ec a far spostare Edge, il quale era posizionato al di sopra del tavolo. In quel preciso istante, Bischoff mand\u00f2 diverse \"Superstars\" di \"Raw\" sul ring per assalire Benoit, che permisero a Edge di connettere con una \"Powerbomb\" ai danni del \"Rabid Wolverine\" su di un tavolo per trionfare.\nLa rivalit\u00e0 tra \"Raw\" e la ECW si sparse anche nel roster di \"SmackDown!\". Nella puntata di \"SmackDown!\" del 26 maggio, Kurt Angle afferm\u00f2 che la ECW non era altro che un'infima promozione di wrestling e disse che avrebbe preso anche lui parte all'invasione della WWE nel corso del pay-per-view ECW One Night Stand. La settimana dopo, a \"SmackDown!\", John \"Bradshaw\" Layfield annunci\u00f2 che avrebbe seguito l\"'Olympic Hero\" nell'invadere il pay-per-view e, nella stessa puntata, Angle chiese al commentatore Tazz (noto per il suo periodo da wrestler trascorso proprio in ECW) di seguirlo nell'invasione ai danni della ECW, ma quest'ultimo rifiut\u00f2 l'offerta e Angle reag\u00ec attaccandolo brutalmente.\nNella puntata di \"Raw\" del 6 giugno, Chris Benoit sconfisse Snitsky in un Extreme Rules match. Al termine del match, gli ECW Originals (Tommy Dreamer, i Dudley Boyz, Balls Mahoney, Rhyno, Sandman, Axl Rotten e altri) attaccarono le \"Superstars\" del roster di \"Raw\". Nella puntata di \"SmackDown!\" del 9 giugno, Benoit pass\u00f2 da \"Raw\" a \"SmackDown!\" per effetto dell'annuale Draft e affront\u00f2 John \"Bradshaw\" Layfield. Dopo che Benoit intrappol\u00f2 JBL nella \"Crippler Crossface\", Kurt Angle interfer\u00ec per attaccare Benoit facendo scattare la squalifica. Di conseguenza scoppi\u00f2 una rissa tra gli ECW Originals (presenti all'angolo di Benoit) e gli invasori della WWE (all'angolo di JBL), da cui i primi ne uscirono vincitori.\nEvento.\nL'evento si apr\u00ec con un discorso tenuto dallo storico commentatore della ECW, Joey Styles. Styles diede il benvenuto al pubblico e introdusse, poi, il suo compagno di commento per la serata, ossia Mick Foley.\nMatch preliminari.\nIl primo match fu tra Lance Storm, accompagnato da Dawn Marie, e Chris Jericho. Durante le fasi finali dell'incontro, Jericho intrappol\u00f2 Storm nella \"Walls of Jericho\", ma la Marie interfer\u00ec distraendo l'arbitro e permise, cos\u00ec, a Jason e Justin Credible di attaccare Jericho con una \"kendo stick\". Storm ne approfitt\u00f2 e schien\u00f2 Jericho per ottenere la vittoria.\nIl match successivo fu il Three-Way Dance tra Tajiri (accompagnato da Mikey Whipwreck e The Sinister Minister), Little Guido (accompagnato dai suoi alleati della \"F.B.I.\") e Super Crazy. Durante il match, Super Crazy effettu\u00f2 un \"moonsault\" dalla balconata dell'arena per colpire tutti i membri della \"F.B.I.\" Dopodich\u00e9, Tajiri elimin\u00f2 Little Guido dopo che quest'ultimo sub\u00ec una \"Whipper Snapper\" da parte di Whipwreck mentre l'arbitro era distratto. Super Crazy colp\u00ec, poi, Tajiri con un \"moonsault\" dalla terza corda per eliminarlo e vincere la contesa.\nIl terzo match fu tra Rey Mysterio Jr. (in quest'occasione egli ha lottato con il suo vecchio ringname in ECW) e Psicosis. Mysterio vinse il match dopo aver colpito Psicosis con una \"619\", seguita da un \"West Coast Pop\". Alla fine dell'incontro diverse \"Superstars\" di \"SmackDown!\" (Kurt Angle, John \"Bradshaw\" Layfield e il suo Cabinet, Carlito e Matt Morgan) entrarono nel palazzetto e insultarono il pubblico presente all'interno della arena, che rispose pesantemente agli insulti di Angle e JBL.\nSuccessivamente, Rob Van Dam (fermo da diverso tempo a causa di infortunio) e Bill Alfonso si presentarono sul ring interrompendo Angle e JBL. Il \"promo\" di Van Dam fu a sua volta interrotto da Rhyno, il quale colp\u00ec RVD con una \"Gore\". Sabu accorse, poi, in aiuto di Van Dam e sfid\u00f2 Rhyno ad un immediato match. Sabu sconfisse Rhyno con un \"Arabian Skullcrusher\" attraverso un tavolo, dopo che quest'ultimo venne colpito da una \"Van Daminator\" di RVD, per vincere l'incontro.\nIl quinto match fu tra Chris Benoit e Eddie Guerrero. Nel finale, Benoit sottomise Guerrero alla \"Crippler Crossface\" per vincere il match. Prima dell'inizio di questo incontro, anche diverse \"Superstars\" di \"Raw\" (il general manager Eric Bischoff, Jonathan Coachman, Edge, Christian, Tyson Tomko, Snitsky, La R\u00e9sistance e William Regal) entrarono nell'arena.\nMatch principali.\nIl match che segu\u00ec fu tra Mike Awesome e Masato Tanaka. Nella fasi finali, Awesome effettu\u00f2 una \"Powerbomb\" ai danni di Tanaka su di un tavolo, seguita da un \"Suicide Dive\", per ottenere lo schienamento vincente.\nIl \"main event\" fu un Tag Team match tra la coppia formata dai Dudley Boyz (Bubba Ray Dudley e D-Von Dudley) e la coppia formata da The Sandman e Tommy Dreamer. Prima che il match iniziasse, la bWo (Hollywood Nova, Stevie Richards e The Blue Meanie) entr\u00f2 nel ring. Dato ci\u00f2, Kid Kash, Balls Mahoney e Axl Rotten arrivarono sul ring con delle sedie d'acciaio per scacciare i membri della bWo dando, finalmente, inizio al \"main event\". Durante il match, gli Impact Players (Lance Storm, Jason e Justin Credible) interferirono attaccando Dreamer e Sandman. Francine, l'ex manager di Dreamer, sal\u00ec poi sul ring e colp\u00ec Dreamer con un \"low-blow\". Ci\u00f2 port\u00f2 Beulah McGillicutty (moglie di Dreamer nella vita reale) ad attaccare Francine. Nel finale, i Dudley Boyz, anche grazie all'aiuto di Spike Dudley, vinsero la contesa dopo aver schiantato Dreamer con una \"Powerbomb\" attraverso un tavolo infuocato.\nLa messa in onda del pay-per-view si concluse con un'enorme rissa tra gli ECW Originals (a cui si aggiunsero anche Stone Cold Steve Austin e Tazz) e le \"Superstars\" di \"Raw\" e \"SmackDown\". Gli ECW Originals ebbero la meglio e Austin colp\u00ec Bischoff con una \"Stone Cold Stunner\" terminando questo speciale evento in onore della ECW."}
{"id": "4842392", "revid": "976964", "url": "https://it.wikipedia.org/wiki?curid=4842392", "title": "Fede nell'ebraismo", "text": ""}
{"id": "4842393", "revid": "767487", "url": "https://it.wikipedia.org/wiki?curid=4842393", "title": "Sunken Rocks", "text": "Sunken Rocks \u00e8 un film muto del 1919 prodotto e diretto da Cecil M. Hepworth.\nTrama.\nUn medico fa in modo che la morte di un ubriacone passi per omicidio, cos\u00ec da poter sposarne la vedova.\nProduzione.\nIl film fu prodotto dalla Hepworth.\nDistribuzione.\nDistribuito dalla Butcher's Film Service, il film usc\u00ec nelle sale cinematografiche britanniche nell'agosto 1919. Venne distribuito negli Stati Uniti dalla Burr Nickle Productions nel maggio 1923.\nSi pensa che sia andato distrutto nel 1924 insieme a gran parte degli altri film della Hepworth. Il produttore, in gravissime difficolt\u00e0 finanziarie, pens\u00f2 in questo modo di poter almeno recuperare l'argento dal nitrato delle pellicole."}
{"id": "4842396", "revid": "125305744", "url": "https://it.wikipedia.org/wiki?curid=4842396", "title": "Renault M\u00e9gane I", "text": "La Renault M\u00e9gane I \u00e8 la prima generazione della Renault M\u00e9gane, una autovettura di fascia medio-bassa prodotta dalla Renault tra il 1995 ed il 2003.\nStoria e profilo.\nDebutto.\nIl progetto \"X64\", destinato a concretizzarsi nell'erede della Renault 19, fu avviato all'alba degli anni novanta: per quanto riguarda la base meccanica si scelse di derivarla dalla stessa \"19\", anche se la soluzione non fu delle pi\u00f9 moderne, visto che a sua volta questo pianale era un'evoluzione di quello utilizzato per le Renault 9 e 11. L'arrivo nel mercato europeo di nuovi concorrenti (prevalentemente giapponesi e coreani), spinse i vertici Renault a diversificare la gamma. Non si volle quindi creare un solo modello o al massimo due, ma molti di pi\u00f9: si part\u00ec inizialmente da una berlina a 5 porte, una coup\u00e9 ed una monovolume. Quest'ultima, la vera novit\u00e0 per un costruttore europeo, avrebbe dovuto sottrarre clienti a modelli come la Mitsubishi Space Runner, i cui consensi di pubblico, anche se non esorbitanti, dimostravano che era possibile avere degli sbocchi commerciali anche con una monovolume dalle proporzioni compatte. In seguito, si allarg\u00f2 la gamma delle possibili carrozzerie anche ad una cabriolet e ad una berlina a 4 porte. Tutti questi modelli avrebbero condiviso la stessa base meccanica, e perci\u00f2 lo stesso pianale e gli stessi motori. Un simile progetto port\u00f2 allo stanziamento di ben 14 miliardi di franchi contro i 3.7 miliardi che si resero necessari a suo tempo per la prima generazione della Twingo.\nLa stampa specializzata, come sempre, cominci\u00f2 ad ipotizzare l'aspetto ed i motori della nuova Renault, almeno in versione berlina. Ma all'inizio del 1995 non fu ancora chiara la nuova denominazione, tanto che del nuovo modello si parl\u00f2 utilizzando l'espressione \"19 seconda serie\".\nIl debutto avvenne nel settembre del 1995 al Salone dell'automobile di Francoforte, dove la nuova vettura fu presentata con il nome di \"M\u00e9gane\", dove il nome fu ripreso da una concept avveniristica presentata nel 1988, ma che, nome a parte, non aveva nulla a che spartire con la vettura di serie. Alla kermesse tedesca la \"M\u00e9gane\" venne esposta in due delle tante varianti di carrozzeria previste: la variante berlina a due volumi e a 5 porte e la variante coup\u00e9, denominata \"Coach\" o \"Coup\u00e9\" a seconda dei mercati di destinazione. Le altre varianti sarebbero arrivate in seguito.\nDesign esterno ed interno.\nLe linee della \"M\u00e9gane\" furono disegnate dall'\u00e9quipe diretta da Patrick LeQu\u00e9ment, responsabile del design presso la Renault. Le Qu\u00e9ment volle per la nuova Renault un design non banale. Il risultato fu un corpo vettura disegnato partendo come base dalla forma geometrica dell'ellisse. Sia esternamente che internamente il richiamo ad ellissi e ovali \u00e8 assai ripetuto: gi\u00e0 il corpo vettura della berlina, pi\u00f9 ancora che nella coup\u00e9, suggerisce tale forma geometrica. Persino il logo stesso ideato per indicare la nuova vettura nelle campagne pubblicitarie era una sorta di ellisse, sebbene di forma pi\u00f9 irregolare. Tale caratteristica era molto visibile lungo la fiancata, dove il tema dell'ellisse coinvolgeva sia il profilo del corpo vettura stesso sia il disegno del giroporta. A dare un parziale taglio a questa tendenza stilistica era il disegno della coda, quasi tronca, dall'andamento verticale, dove trovavano posto i fari dal disegno pi\u00f9 arrotondato rispetto a quelli della \"19\". Novit\u00e0 anche nel frontale, che propone in maniera pi\u00f9 marcata lo stile adottato dalla \"19\" restyling. E quindi, ecco che il logo centrale, dal canto suo, era contenuto in un prolungamento del cofano motore che aveva quasi l'aspetto di un \"naso\". Tale elemento andava a formare una calandra costituita da due prese d'aria ai lati del logo. Nuovo era il disegno dei fari, che apparivano \"tagliati\" dalla linea della battuta del cofano motore, conferendo loro un aspetto pi\u00f9 aggressivo.L'abitacolo non offriva soluzioni d'avanguardia o innovazioni particolari, tuttavia non appariva neppure superato, bens\u00ec in linea con gli standard dell'epoca. L'abitabilit\u00e0 era di buon livello, cos\u00ec come le finiture, mentre nel posto guida la strumentazione era di tipo classico. Le maggiori caratterizzazioni si ritrovavano nel gruppo plancia-cruscotto, dove riappariva il tema dell'ovale: la consolle centrale era infatti contornata da una cornice ovale, cos\u00ec come ovali erano le sezioni di quest'ultima dedicati all'alloggiamento dei comandi del climatizzatore e dell'autoradio. Anche le bocchette di aerazione, sia centrali che laterali, erano della stessa forma, cos\u00ec come il quadro strumenti. Il volante era di tipo multifunzione, in particolare per quel che riguardava i comandi relativi all'autoradio. Esso era a quattro razze disposte tutte nella parte bassa. Tali razze dividevano questa zona del volante in tre sezioni tutte di forma ovale. Il bagagliaio aveva una capacit\u00e0 di 348 litri, in linea con la concorrenza dell'epoca.\nStruttura, meccanica e motori.\nAnche tecnicamente la \"M\u00e9gane I\" non proponeva grosse novit\u00e0: la base meccanica era infatti derivata direttamente da quella della \"Renault 19\". Le sospensioni prevedevano quindi un avantreno a ruote indipendenti con schema MacPherson, mentre al retrotreno era previsto lo schema a ruote interconnesse. All'avantreno erano presenti molle elicoidali mentre al retrotreno erano montate delle barre di torsione. L'impianto frenante era variabile a seconda dei modelli: nella maggior parte della gamma era previsto un impianto frenante misto, cio\u00e8 con dischi all'avantreno e tamburi al retrotreno, ma nelle versioni di punta con motorizzazioni pi\u00f9 potenti la soluzione adottata era quella dei quattro dischi. Si \u00e8 gi\u00e0 detto del fatto che gi\u00e0 al suo esordio la \"M\u00e9gane I\" era prevista in due varianti di carrozzeria, una tranquilla berlina a 5 porte ed una pi\u00f9 grintosa coup\u00e9. Una delle maggiori particolarit\u00e0 dal punto di vista tecnico stava nel fatto che la coup\u00e9 sfruttava un pianale a passo accorciato rispetto a quello della berlina. La riduzione di passo era di ben 11.2\u00a0cm, una scelta dettata dal fatto di voler conferire una maggior agilit\u00e0 alla coup\u00e9 durante la guida pi\u00f9 spinta. Lo sterzo era del tipo a cremagliera.\nPer quanto riguarda le motorizzazioni, la \"M\u00e9gane I\" aveva debuttato con diverse unit\u00e0, sia a benzina che a gasolio, in parte riprese da quelle della \"19\" uscente:\nIl cambio previsto di serie era manuale a 5 marce per tutte le versioni.\nEvoluzione.\nLa commercializzazione della prima generazione della M\u00e9gane fu avviata sul finire del 1995 in Francia ed in alcuni Paesi europei, ma non tutti: per una buona parte dei mercati del Vecchio Continente, tra cui l'Italia, la vettura sarebbe entrata nei listini solo a partire dall'inizio del 1996. Durante questo anno la gamma si moltiplic\u00f2 rapidamente con l'arrivo delle versioni \"Sc\u00e9nic\" (monovolume) e \"Classic\" (berlina a 3 volumi e a 4 porte). Per quanto riguarda i motori, non vi furono novit\u00e0 di sorta.\nFu invece durante il 1997 che si registrarono novit\u00e0 corpose sia sul fronte della gamma carrozzerie sia su quello dei motori: vi fu infatti l'arrivo della \"M\u00e9gane Cabrio\", versione con capote in tessuto basata sulla scocca della \"Coach\". Sul fronte dei motori, molto importante \u00e8 la novit\u00e0 riguardante l'arrivo del 1.9 dTi da 98 CV, un motore che and\u00f2 a soppiantare il precedente 1.9 dT da 90 CV, rispetto al quale venne introdotta l'alimentazione ad iniezione diretta, sebbene non ancora di tipo common rail. Questo motore fu introdotto, oltre che sulle versioni berlina e sulla \"Sc\u00e9nic\", anche sotto il cofano della \"Coach\": in questo modo la Casa della Losanga torn\u00f2 a proporre un motore a gasolio su una coup\u00e9. Fu la seconda volta in cui la Casa francese propose un simile abbinamento, all'epoca del tutto inusuale: la prima volta si ebbe nell'ormai lontano autunno del 1983 con il lancio della Fuego TurboD. Tra le altre novit\u00e0, il 1.4 di base venne proposto per alcuni mercati anche in versione depotenziata a 70 CV.\nNel 1998 l'unica novit\u00e0 degna di nota fu l'arrivo di un cambio automatico Proactive a 4 rapporti, mentre per quanto riguarda le vendite la \"M\u00e9gane\" riusc\u00ec ad ottenere un successo tale che per i primi quattro mesi dell'anno fu la berlina media pi\u00f9 venduta in Europa con 223.900 unit\u00e0 vendute. A portare al successo la gamma della \"M\u00e9gane\" fu principalmente la versione \"Sc\u00e9nic\", assai apprezzata da una vasta fetta di clientela.&lt;br&gt;\nNel 1999 vi fu il restyling di mezza et\u00e0: a cambiare stilisticamente in maniera pi\u00f9 decisa fu il frontale, ora caratterizzato da gruppi ottici dall'inedito disegno \"a mandorla\", ma anche dall'inedita calandra semicircolare integrata nel cofano motore e tagliata in due dallo spazio dedicato all'alloggiamento del logo della Casa francese. Anche il paraurti anteriore fu rivisto a fondo, mentre in coda cambiarono le plastiche dei fari posteriori. Dal punto di vista tecnico si ebbero numerose novit\u00e0, alcune delle quali di particolare spessore, come ad esempio l'introduzione del primo motore europeo ad iniezione diretta di benzina, un 2 litri della stessa famiglia delle precedenti unit\u00e0 motrici di pari cilindrata, che era per\u00f2 in grado di erogare una potenza massima di 140 CV. Tale motore, pur se di potenza leggermente inferiore, and\u00f2 a sostituire il precedente 2 litri da 147 CV montato su \"Coach\" e \"Cabrio\", uniche versioni a poter beneficiare di tale propulsore. Per quanto riguarda il resto della gamma motori, il 1.4 ed il 1.6 ricevettero una nuova testata a due valvole per cilindro, un asse a camme in pi\u00f9 e potenze massime rispettivamente di 95 e 110 CV. In questo modo si ebbe un vero e proprio passaggio di consegne tra propulsori, poich\u00e9 il 1.4 16v prese il posto del vecchio 1.6 8v, mentre il 1.6 16v and\u00f2 a rilevare il precedente 2 litri monoalbero, nel frattempo sceso in alcuni mercati (come quello tedesco) da 114 a 109 CV di potenza massima. Ultima novit\u00e0 sul fronte motori fu la scomparsa del 1.9 diesel aspirato, oramai del tutto anacronistico in un periodo in cui stavano cominciando a diffondersi i primi common rail, sebbene per il momento tale novit\u00e0 non avrebbe ancora interessato alcun modello della Casa della Losanga. Un'altra grande novit\u00e0 fu quella che si ebbe sul fronte della gamma carrozzerie: con il restyling fece infatti il suo debutto un'inedita versione station wagon, denominata appunto \"M\u00e9gane SW\" e proposta dalla Renault come alternativa alla \"M\u00e9gane Sc\u00e9nic\". Quest'ultima, dal canto suo, perse la denominazione \"M\u00e9gane\" e prese a chiamarsi semplicemente Renault Sc\u00e9nic, andando cos\u00ec a costituire un modello a s\u00e9, anche se pur sempre tecnicamente imparentato con la M\u00e9gane.\nAlla fine del 2000 vi fu l'arrivo di una nuova motorizzazione dedicata esclusivamente alla \"M\u00e9gane SW\" e consistente in un motore 1.8 da 116 CV. Ma la novit\u00e0 motoristica pi\u00f9 importante di quell'anno fu l'arrivo del 1.9 dCi da 105 CV, primo motore turbodiesel common rail per la Renault. Questo motore and\u00f2 a sostituire la precedente unit\u00e0 ad iniezione diretta da 98 CV. Ma quest'ultimo motore non venne definitivamente pensionato, poich\u00e9 fu riproposto in una variante depotenziata, la cui potenza raggiungeva gli 80 CV.\nPer il 2001 si ebbero prevalentemente aggiornamenti sul fronte della sicurezza, con l'introduzione dell'assistenza elettronica alla frenata d'emergenza. Altri aggiornamenti pi\u00f9 di dettaglio riguardarono l'introduzione di nuovi tessuti per i rivestimenti interni.\nQuesti furono gli ultimi aggiornamenti relativi alla gamma della \"M\u00e9gane I\": dal 2002 alla berlina due volumi sarebbe subentrata la nuova generazione, nota come M\u00e9gane II.\nLa M\u00e9gane Coach.\nAssieme alla berlina a 5 porte, la M\u00e9gane fu lanciata fin dall'inizio anche con carrozzeria coup\u00e9: rispetto alla berlina, la coup\u00e9 fu modificata in profondit\u00e0 dal punto di vista strutturale. Il pianale infatti fu accorciato di ben 11.2\u00a0cm per privilegiare l'agilit\u00e0 di guida. Come risultato si ottenne una vettura molto pi\u00f9 compatta della berlina e caratterizzata da una carrozzeria completamente ridisegnata posteriormente, con coda tronca, gruppi ottici posteriori inediti e padiglione spiovente che consentiva un'abitabilit\u00e0 limitata nei posti posteriori. Nel complesso, la \"M\u00e9gane Coach\" (chiamata \"M\u00e9gane Coup\u00e9\" in altri mercati europei) stava sotto i quattro metri di lunghezza e ci\u00f2 le consentiva di rivaleggiare direttamente con un'avversaria come la Opel Tigra, anch'essa caratterizzata da una scarsa abitabilit\u00e0 posteriore. Si tratta quindi di una coup\u00e9 2+2, ossia con due posti anteriori pi\u00f9 due posti posteriori di fortuna. Dal punto di vista meccanico, comunque, a parte il passo accorciato, non vi furono altre grosse differenze di sorta rispetto alla berlina. L'unica novit\u00e0 specifica per la \"Coach\" fu il motore della versione di punta, un 2 litri bialbero plurivalvole derivato direttamente dalla Clio Williams, e la cui potenza di 147 CV consentiva prestazioni assai brillanti. La gamma iniziale della \"M\u00e9gane Coach\" comprendeva anche un 1.6 a benzina da 90 CV ed un 2 litri monoalbero da 114 CV.\nIn seguito, arrivarono altri motori, anche se si trattava unicamente delle motorizzazioni pi\u00f9 brillanti tra quelle disponibili.\nUna vera novit\u00e0 per quei tempi, non solo per la Renault, ma pi\u00f9 in generale per l'intero panorama automobilistico, fu il fatto che dal 1997 la \"Coach\" venne proposta anche con un 1.9 dTi, ossia un motore turbodiesel ad iniezione diretta (non common rail) da 98 CV. Dopo l'esperimento tentato dalla Renault negli anni ottanta con la \"Fuego\", la Casa della Losanga ci riprov\u00f2 con la \"M\u00e9gane Coach\", proponendo un motore a gasolio per una vettura sportiva. Il fatto suscit\u00f2 clamore e divise i pareri degli appassionati. Dal 1998, a richiesta fu poi possibile equipaggiare la \"Coach\" con il cambio automatico Proactive (disponibile solo in abbinamento con il 2 litri monoalbero).\nIl restyling del 1999 vide la \"Coach\" seguire gli aggiornamenti stilistici del resto della gamma: ci\u00f2 valse un po' ovunque tranne ovviamente nella zona posteriore, dove le modifiche furono pi\u00f9 specifiche. Quanto ai motori, in occasione del restyling la gamma v ide l'arrivo di nuovi motori a benzina, componendosi cos\u00ec delle versioni: 1.4 16v da 95 CV; 1.6 16v da 110 CV (disponibile anche con cambio automatico Proactive); 2 litri a iniezione diretta da 140 CV; 1.9 dTi da 98 CV. Quella a gasolio fu l'unica motorizzazione che rimase immutata durante l'aggiornamento del 1999. Ultimo grosso aggiornamento alla gamma in ordine temporale, ma non ultimo per importanza fu l'arrivo, nel 2000, del 1.9 dCi, stavolta di tipo common rail, che and\u00f2 a sostituire il 1.9 dTi utilizzato fino a quel momento.\nLa \"M\u00e9gane Coach\" usc\u00ec dai listini nel 2003 e non ebbe un'erede immediata: nella gamme della successiva \"M\u00e9gane II\" non fu infatti prevista una coup\u00e9, ma semplicemente una berlina a 3 porte. Si torn\u00f2 a parlare di coup\u00e9 solo con l'arrivo della terza generazione della segmento C francese.\nLa M\u00e9gane Sc\u00e9nic.\nCon il lancio nel 1996 della M\u00e9gane Sc\u00e9nic, la Casa francese non solo entr\u00f2 in un segmento di mercato quasi inedito ma riusc\u00ec al primo colpo a sbaragliare l'esiguo numero di rappresentanti della concorrenza, costituita principalmente dai due modelli proposti in Europa dalla Mitsubishi (lo \"Space Runner\" ed il pi\u00f9 spazioso \"Space Wagon\"). Il successo della Sc\u00e9nic fu tale da superare da sola persino la totalit\u00e0 della produzione di tutte le altre varianti di carrozzeria della M\u00e9gane stessa. Ci\u00f2 che fu alla base del successo della M\u00e9gane Sc\u00e9nic fu non solo una linea pi\u00f9 moderna e gradevole rispetto alle due concorrenti giapponesi, peraltro meno \"fresche\" di progetto, ma anche le sue doti di praticit\u00e0, il suo confort, la sua ampia abitabilit\u00e0. La stampa specializzata dell'epoca ritenne comunque migliorabile la disposizione di alcuni comandi.\nEsternamente la \"M\u00e9gane Sc\u00e9nic\" appariva come una monovolume compatta che tradiva la sua naturale parentela tecnica con le altre M\u00e8gane se la si osservava nel frontale, dallo stile identico a quello delle \"sorelle\" della famiglia \"M\u00e9gane\". Anche nel resto della carrozzeria, sia pur convertita nella nuova configurazione, si trovavano gli stilemi caratteristici delle \"M\u00e9gane\" di prima generazione. Internamente, la vettura offriva posto per cinque persone, ma l'abitabilit\u00e0 e lo spazio a disposizione era decisamente maggiore, specialmente in altezza. L'idea innovativa le valse il titolo di Auto dell'anno nel 1997.\nAl suo debutto, la \"M\u00e9gane Sc\u00e9nic\" venne proposta in quattro motorizzazioni, tre a benzina ed una a gasolio, tutte mutuate dal resto della gamma \"M\u00e9gane\", vale a dire: il 1.4 da 75 CV, il 1.6 da 90 CV, il 2 litri da 114 CV ed il 1.9 turbodiesel da 93 CV. Mancavano quindi il diesel aspirato, ritenuto troppo fiacco per una vettura come la \"M\u00e9gane Sc\u00e9nic\", ed il 2 litri bialbero, ritenuto invece troppo esuberante e poco appropriato per una vettura a vocazione tipicamente familiare come la nuova monovolume francese.\nCome gi\u00e0 detto, il successo della \"M\u00e9gane Sc\u00e9nic\" fu enorme e gi\u00e0 alla fine del 1997 la vettura era diventata un fenomeno automobilistico: i tempi di attesa per le consegne si erano allungati fino a 6 mesi, complice anche la chiusura in maggio dello stabilimento belga di Vilvoorde, che la produceva. Le case concorrenti furono costrette a correre ai ripari, per recuperare mercato in una categoria fino ad allora semisconosciuta.\nNei successivi tre anni di carriera commerciale, la \"M\u00e9gane Sc\u00e9nic\" segu\u00ec le stesse fasi evolutive della berlina, perci\u00f2 si ebbe anche in questo caso l'arrivo del 1.9 dTi da 98 CV e del cambio Proactive.\nMa nel 1999, con il restyling della gamma \"M\u00e9gane\", la monovolume cess\u00f2 di essere commercializzata come \"M\u00e9gane Sc\u00e9nic\" e and\u00f2 a formare una gamma tutta sua con la denominazione commerciale ridotta semplicemente a \"Sc\u00e9nic\". Il restyling divenne pi\u00f9 marcato che negli altri modelli della gamma \"M\u00e9gane\". La monovolume che deriv\u00f2 da tale aggiornamento venne considerata come la prima generazione della Renault Sc\u00e9nic.\nLa M\u00e9gane Classic.\nAnnunciata gi\u00e0 nel 1995 durante il lancio della berlina a due volumi e della \"Coach\", la \"M\u00e9gane Classic\" \u00e8 stata svelata nell'estate del 1996 quando la Casa francese decise di pubblicare le prime foto ufficiali. Dopo la presentazione al Salone di Parigi di quell'anno, la commercializzazione della \"M\u00e9gane Classic\" \u00e8 stata finalmente avviata nel mese di novembre. La \"Classic\" non era altro che la versione con carrozzeria a tre volumi e a 4 porte, erede dunque della \"19 Chamade\" del 1989. Ne consegue che dal punto di vista estetico la vettura era identica alla berlina a due volumi nel frontale e nella fiancata fino al montante centrale. Era stata invece ridisegnata nella zona posteriore, dove era stato allungato lo sbalzo posteriore in modo da ricavarne un terzo volume destinato al classico utilizzo come bagagliaio separato. Differenti, rispetto alla berlina a 2 volumi, anche i fari posteriori, dal disegno pi\u00f9 allungato, a sviluppo orizzontale, pi\u00f9 avvolgenti e tagliati superiormente solo dalla linea di battuta dello sportello del vano bagagli. Al debutto, la \"Classic\" era prevista nelle cinque motorizzazioni che gi\u00e0 equipaggiavano la berlina con portellone, vale a dire il 1.4 da 75 CV, il 1.6 da 90 CV, il 2 litri da 114 CV, il 1.9 diesel aspirato da 64 CV ed il 1.9 turbodiesel da 93 CV.\nNegli anni seguenti al debutto e, praticamente durante tutta la sua carriera commerciale, la \"M\u00e9gane Classic\" segu\u00ec di pari passo l'evolversi della gamma motoristica che interess\u00f2 la berlina a 5 porte, compreso l'arrivo del cambio automatico Proactive nel 1998.\nIl restyling del 1999 vide pure gli stessi aggiornamenti del resto della gamma \"M\u00e9gane\", con l'ovvia eccezione della parte posteriore, dove nel caso della \"Classic\" comparve una barra cromata trasversale che and\u00f2 ad unire i due gruppi ottici.\nLa produzione della berlina \"Classic\" termin\u00f2 nel 2002 assieme alla produzione della berlina a 5 porte: fino a fine anno, per\u00f2, le due berline rimasero presenti in molti listini europei per smaltire le scorte giacenti. L'erede della \"Classic\" fu la \"M\u00e9gane II\" a 4 porte, lanciata nel 2003.\nLa M\u00e9gane Cabrio.\nAnticipata da indiscrezioni gi\u00e0 al momento del lancio della \"M\u00e9gane\" 5 porte, la versione cabriolet non fece pi\u00f9 sapere niente di s\u00e9 per ancora un anno, ma alla fine debutt\u00f2 a sorpresa al Salone di Parigi del 1996. Basata ovviamente sulla meccanica delle altre M\u00e8gane, ma soprattutto sulla scocca della versione \"Coach\"/\"Coup\u00e9\", la \"M\u00e9gane Cabrio\" riprese da quest'ultima le principali caratteristiche della carrozzeria, compreso il pianale a passo accorciato ed il corpo vettura pi\u00f9 compatto. Dalla coup\u00e9 se ne differenzia per\u00f2, oltre che per la mancanza del tetto in lamiera, sostituito da una capote in tela, anche per l'allungamento dello sbalzo posteriore, una soluzione dettata dall'esigenza di non sacrificare troppo la capacit\u00e0 del bagagliaio anche quando la capote, una volta aperta, andava a ripiegarsi in un vano posto anch'esso all'interno del vano bagagli. Ne conseguiva che la \"M\u00e9gane Cabrio\" era di alcuni centimetri pi\u00f9 lunga rispetto alla \"Coach\" (da 3.93 a 4.02 metri). Importanti modifiche rispetto alla coup\u00e9 vennero apportate anche alla struttura della vettura, con rinforzi alla scocca per ottenere il necessario irrigidimento, fondamentale durante il passaggio da una configurazione chiusa alla sua corrispondente configurazione aperta. Per quanto riguarda le motorizzazioni, la gamma iniziale della \"M\u00e9gane Cabrio\" ricalcava quasi del tutto quella prevista per la coup\u00e9, se si esclude il 2 litri monoalbero, ed anche le successive fasi evolutive della gamma motoristica seguirono quelle della versione chiusa.\nAl suo debutto, la \"M\u00e9gane Cabrio\" aveva poche concorrenti, comunque tutte appartenenti al segmento C nonostante i ridotti ingombri della vettura francese. Essa poteva costituire per esempio un'alternativa alla Golf Cabrio o all'Astra Cabrio. La \"M\u00e9gane Cabrio\", anch'essa ristilizzata ed aggiornata nella gamma motori durante il 1999, continu\u00f2 ad essere commercializzata fino al 2003, dopodich\u00e9 fu tolta dai listini, sostituita dalla \"Coup\u00e9-Cabrio\" su base \"M\u00e9gane II\".\nLa M\u00e9gane SW.\nLa versione SW della \"M\u00e9gane I\" fu lanciata nel settembre 1999 in occasione del restyling di mezza et\u00e0 della prima generazione della segmento C francese, pertanto la versione giardinetta \u00e8 esistita solo con gli aggiornamenti estetici e non solo apportati a partire da quell'anno. Nata sul pianale della \"M\u00e9gane Classic\", ossia la berlina a 3 volumi e a 4 porte, la \"M\u00e9gane SW\" volle proporsi come alternativa alla \"Sc\u00e9nic\", che tanto successo stava riscuotendo fin dai primi mesi di carriera commerciale. In fondo, come constatato da apposite ricerche di mercato, le station wagon di segmento C stavano ancora riscuotendo un buon successo di vendite e poteva valer la pena, secondo la Casa della Losanga, proporre anche una versione familiare della \"M\u00e9gane\".\nLa vettura era lunga fino a 4.437 metri, la pi\u00f9 lunga della gamma \"M\u00e9gane I\", e grazie alla parte posteriore ridisegnata, era possibile disporre di una capacit\u00e0 di carico pari a 485 litri, ampliabili a 1600 mediante l'abbattimento dello schienale posteriore. Prodotta nello stabilimento Renault di Bursa, in Turchia, la \"M\u00e9gane SW\" fu disponibile da subito in tre motorizzazioni, due a benzina ed una a gasolio. I due motori a benzina erano il 1.4 16v da 95 CV ed il 1.6 16v da 110 CV, mentre il turbodiesel era il 1.9 dTi da 98 CV.\nAlla fine del 2000 vi fu l'unica novit\u00e0 veramente significativa per la gamma motoristica della \"SW\", novit\u00e0 costituita dall'inedito 1.8 16v, specifico unicamente per la versione familiare della \"M\u00e9gane I\" ed in grado di erogare una potenza massima di 120 CV. Con l'arrivo del 1.9 dCi, sempre nello stesso periodo, la gamma dei diesel si sdoppi\u00f2: da una parte il nuovo common rail da 105 CV e dall'altra il meno moderno dTi di pari cilindrata e depotenziato ad 80 CV.\nLa \"M\u00e9gane SW\" usc\u00ec di listino nel 2003, sostituita dalla \"M\u00e9gane GrandTour\", appartenente alla gamma della \"M\u00e9gane II\".\nLa Megane Maxi.\nNel 1996 la Renault ha anche sviluppato una versione Maxi della Megane per partecipare alle competizioni rallistiche riservate alle Kit Car. La vettura era equipaggiata con un propulsore F7R710 da 255 cv e 175 Nm di coppia gestito da un cambio sequenziale a sei marce. La vettura \u00e8 stata schierata dal team ufficiale Renault nel campionato Rally francese tra il 1996 e il 1997 in mano ai piloti Philippe Bugalski , Jean Ragnotti e Serge Jordan. Nel '97 la casa si ritir\u00f2, ma la Maxi continu\u00f2 a gareggiare con i team privati, tanto che nel 1999 si aggiudic\u00f2 l'ultima edizione della Coppa del mondo 2 litri costruttori.\nLa Megane V6.\nNel 1998 la Renault commission\u00f2 alla scuola di design Espera la realizzazione di una versione ad alte prestazioni della Megane da esporre presso il salone automobilistico di Ginevra. Al posto del propulsore originale venne montato un V6 PSA-Renault da 194 cv di potenza gestito da un cambio manuale a cinque marce. Tale propulsore venne impiantato alle spalle dei sedili anteriori, trasformando la vettura in una sportiva a motore centrale e spostando obbligatoriamente il bagagliaio sotto il cofano anteriore. Per sopperire alle nuove prestazioni vennero montato nuovi freni a disco sportivi forniti dalla Brembo e venne inserito un nuovo body kit aerodinamico.\nTabella riepilogativa.\nDi seguito vengono riepilogate le caratteristiche relative alle varie versioni costituenti la gamma della \"M\u00e9gane I\":"}
{"id": "4842397", "revid": "15756", "url": "https://it.wikipedia.org/wiki?curid=4842397", "title": "Renault M\u00e9gane II", "text": "La Renault M\u00e9gane II \u00e8 la seconda generazione della Renault M\u00e9gane, un'autovettura di fascia medio-bassa prodotta dalla casa automobilistica francese Renault tra il 2002 ed il 2008/2010 in base alle versioni.\nStoria e profilo.\nDebutto.\nAll'inizio del 2000, pochi mesi dopo il restyling di met\u00e0 carriera della prima generazione della M\u00e9gane, si diede il via al progetto \"X84\", destinato all'erede della segmento C francese, della quale si sapeva che avrebbe conservato il nome. Tale progetto dur\u00f2 all'incirca due anni e mezzo e la presentazione del modello definitivo si ebbe al Salone dell'automobile di Parigi del 2002, dove la \"M\u00e9gane II\" fu proposta con carrozzeria berlina a tre e a cinque porte. Mentre quest'ultima riprendeva il testimone della precedente cinque porte, l'altra configurazione di carrozzeria era inedita e non andava che in parte a sostituire la \"Coach\", poich\u00e9 quest'ultima era una vera coup\u00e9. Ciononostante in Francia si continu\u00f2 a chiamarla \"Coup\u00e9\", ma nel resto d'Europa fu semplicemente la 3 porte.\nDesign ed equipaggiamenti.\nRispetto al modello uscente, la seconda serie risult\u00f2 pi\u00f9 lunga di 4,9\u00a0cm e pi\u00f9 larga di 7,7\u00a0cm, e con un passo cresciuto di 4.5\u00a0cm per favorire l'abitabilit\u00e0 interna.\nCome la precedente generazione, anche la nuova fu frutto dell'\u00e9quipe di designer diretta da Patrick Le Qu\u00e9ment. Quest'ultimo cerc\u00f2 di diffondere su vasta scala quei concetti stilistici proposti poco tempo prima su due modelli destinati a numeri di vendita sensibilmente inferiori, vale a dire la Vel Satis e la Avantime. Fu in particolare dalla insolita monovolume-coup\u00e9 che la \"M\u00e9gane II\" attinse a piene mani, proponendo elementi come l'ampio parabrezza inclinato, i fari anteriori spigolosi e a sviluppo orizzontale, la fiancata a doppia angolatura, lo scalino tra profilo laterale del cofano motore e linea di cintura, il massiccio montante posteriore verticale (nella cinque porte: la tre porte era invece caratterizzata nella stessa zona da un montante a forma triangolare), il lunotto avvolgente, sempre in posizione verticale, i gruppi ottici posteriori assai spigolosi ed il vano bagagli curvilineo, anche se con un elemento trasversale spigoloso, e ben sporgente all'indietro.\nQuesti ultimi due elementi stilistici furono anche tra le caratteristiche dell'ammiraglia Vel Satis, della quale la nuova M\u00e9gane riprese altre caratteristiche, come ad esempio la calandra formata da due \"baffi\" posti tra i gruppi ottici e lo stemma centrale della Casa francese. Fu tra l'altro proprio il baule posteriore sporgente e dal disegno curvilineo a contribuire in maniera evidente alla particolare linea della \"M\u00e9gane II\", che apparve cos\u00ec come una via di mezzo tra una due volumi ed una due volumi e mezzo. In generale, per\u00f2, la vettura venne classificata come due volumi pura e semplice.\nL'abitacolo offriva spazio a dovere per gli occupanti anteriori, mentre chi sedeva dietro era pi\u00f9 penalizzato, specialmente il quinto passeggero in posizione centrale: un rigonfiamento presente al centro del divano rendeva quest'ultimo piuttosto scomodo in quella zona per chi fosse andato a sedervisi. In compenso, la vettura era ricca di vani portaoggetti, per un totale di 44 litri adibiti a tale scopo. Il posto guida non spiccava per livello di innovazione, ma era comunque piuttosto razionale nel complesso, eccezion fatta per alcuni comandi in posizioni poco intuitive.\nTra le novit\u00e0 presenti nell'abitacolo c'era un particolare airbag sistemato sotto la parte anteriore della seduta dei sedili anteriori che, in caso di impatto frontale, si gonfiava provocando l'infossamento del fondoschiena degli occupanti, evitando cos\u00ec che questi andassero a scivolare sotto la cintura di sicurezza. Tale sistema veniva montato unicamente nella berlina 3 porte poich\u00e9, in fase di progetto, per agevolare l'accesso ai sedili posteriori si era dovuto montare un meccanismo di avanzamento dei sedili che costrinse i progettisti a rinunciare al doppio pretensionatore per le cinture. Tale circostanza avrebbe comportato l'eventualit\u00e0 che in caso di impatto frontale i due occupanti sarebbero scivolati in avanti, sotto la cintura di sicurezza, montando l'airbag antiscivolo tale eventualit\u00e0 fu scongiurata.\nQuesta soluzione and\u00f2 a far parte del corredo voluto in tema di sicurezza automobilistica, corredo costituito anche da numerosi altri airbag (fino a dieci in totale, a seconda del livello di equipaggiamento). Ci\u00f2 permise alla \"M\u00e9gane II\" di raggiungere le cinque stelle nei crash-test Euro NCAP.\nRimanendo sempre nell'abitacolo, i tessuti e gli inserti variavano a seconda della scelta del cliente: era possibile scegliere tra quattro diversi tipi di \"ambiente\", ossia appunto di materiali, tessuti e tinte utilizzati per l'abitacolo e fra tre livelli di equipaggiamento. Mentre i primi prendevano le denominazioni di \"Authentique\", \"Expression\", \"Dynamique\" e \"Privil\u00e8ge\", i tre livelli di equipaggiamento erano invece denominati \"Pack\", \"Confort\" e \"Luxe\". Un'altra novit\u00e0 era stata la chiave elettronica, gi\u00e0 introdotta nella Laguna II e che nel caso della \"sorella minore\" poteva essere scelta in versione evoluta (con equipaggiamento \"Luxe\") o semplificata (per gli altri due equipaggiamenti). La \"M\u00e9gane II\" present\u00f2 anche il tetto panoramico in vetro, disponibile come optional e che di l\u00ec a pochi anni sarebbe stato proposto anche da altre case costruttrici in chiave pi\u00f9 o meno evoluta.\nQuanto al bagagliaio, offriva una capacit\u00e0 di 330 litri, ampliabili a 1.190 abbattendo lo schienale posteriore.\nStruttura, meccanica e motori.\nPer quanto riguarda l'aspetto tecnico, la \"M\u00e8gane II\" inaugur\u00f2 un nuovo pianale sviluppato congiuntamente con la Nissan, a cui la Casa francese era legata gi\u00e0 dal 1999. Si trattava del secondo pianale comune, poich\u00e9 il primo era quello utilizzato per la terza generazione della Nissan Micra, che aveva debuttato gi\u00e0 nel marzo 2002 in Giappone come \"Nissan March\", e che sarebbe stato utilizzato in seguito per la Clio III. Questo fu il primo nato per il mercato europeo; denominato \"Piattaforma C\", sar\u00e0 la base a partire dalla quale avrebbero in seguito tratto origine numerosi altri modelli costruiti dalle due Case, tra cui la Nissan Qashqai.\nOltre alla differenza del passo, aumentato da 2.580 a 2.625\u00a0mm, anche le carreggiate avevano subito un significativo incremento, pari a 6\u00a0cm all'avantreno e a 6.4\u00a0cm al retrotreno. Tali caratteristiche avrebbero influito positivamente sul comportamento stradale della vettura.\nLa struttura sfruttava acciai ad elevato o elevatissimo limite elastico, cio\u00e8 caratterizzati da una resistenza tre volte superiore rispetto a quella dei normali acciai.\nLo schema meccanico era di tipo tradizionale, con motore anteriore trasversale e trazione anteriore.\nPer quanto riguarda la meccanica, montava sospensioni anteriori di tipo pseudo-MacPherson e posteriori a ruote interconnesse. Erano inoltre presenti ammortizzatori e molle elicoidali sistemati in posizione coassiale, nonch\u00e9 una barra antirollio per asse. L'impianto frenante prevedeva quattro dischi, dei quali quelli anteriori erano autoventilanti, con ABS e EBV. I dischi anteriori erano da 280\u00a0mm di diametro, mentre quelli posteriori erano da 240\u00a0mm. Lo sterzo era del classico tipo a cremagliera.\nLa gamma motori era derivata in parte dalla Clio e in parte dalla pi\u00f9 grande Laguna. Al suo debutto era disponibile nelle seguenti motorizzazioni:\nIl cambio era un 5 marce manuale derivato dalla terza generazione della Nissan Primera; le versioni di punta (2.0 16v e 1.9 dCi) montavano un cambio a 6 marce, sempre manuale.\nEvoluzione.\nLa carriera commerciale della \"M\u00e9gane II\" cominci\u00f2 di l\u00ec a poco, con i siti di produzione per il mercato europeo fissati a Douai (Francia) e a Palencia (Spagna).\nNel 2003 si ebbe l'arrivo delle altre varianti di carrozzeria, e cio\u00e8 la station wagon, denominata \"GrandTour\", la berlina a 4 porte, che perse la vecchia denominazione \"Classic\" per chiamarsi semplicemente \"M\u00e9gane 4p\", e la versione cabriolet, che rinunci\u00f2 alla capote in tela per orientarsi verso un tetto ripiegabile in metallo. Per quanto riguarda la gamma motori il 1.4 16v a benzina ed il 1.5 dCi vennero proposti rispettivamente anche con potenze di 82\u00a0CV e 100 CV. Perci\u00f2, nel primo caso si volle proporre una versione particolarmente economica, mentre nel secondo caso si volle colmare il gap tra il 1.5 dCi di base (da 82\u00a0CV) e il pi\u00f9 grande e potente 1.9 dCi da 120\u00a0CV.\nNel 2004 si registr\u00f2 l'arrivo di due motorizzazioni pi\u00f9 spinte, entrambe 2 litri turbo, che in un caso arrivava ad erogare 165\u00a0CV, mentre nell'altro raggiungeva 225\u00a0CV. Quest'ultimo livello di potenza caratterizzava la versione sportiva di punta, ossia la \"M\u00e9gane RS\" che sarebbe divenuta un punto di riferimento per le segmento C ad alte prestazioni. Nello stesso anno in alcuni mercati il 1.9 dCi fu proposto anche in versione depotenziata a 90\u00a0CV.\nIl 2005 vide un aggiornamento diffuso su tutta la gamma: il 1.4 16v da 82\u00a0CV venne tolto di listino, mentre il 1.6 pass\u00f2 da 113 a 111\u00a0CV pur mantenendo invariate le doti di coppia. Tale motorizzazione venne inoltre proposta anche con alimentazione bi-fuel benzina/GPL: in questo caso la potenza scese a 102\u00a0CV. Sul fronte diesel il 1.5 dCi, proposto ancora in due livelli di potenza, vide le proprie prestazioni passare da 82 e 100\u00a0CV a 86 e 106\u00a0CV. Analogamente il 1.9 dCi pass\u00f2 a 130\u00a0CV.\nRestyling 2006.\nNel 2006 si ebbe il restyling di mezza et\u00e0: il frontale venne ridisegnato in maniera tale che i gruppi ottici fossero perfettamente allineati con i \"baffetti\" della calandra (nella versione pre-restyling gli uni e gli altri formavano un angolo, bench\u00e9 quasi piatto). Anche lo scudo paraurti fu ridisegnato e cos\u00ec pure la coda, dove vennero aggiornate le grafiche dei fari posteriori, dove ora la zona riservata alle luci di retromarcia era a sviluppo orizzontale anzich\u00e9 verticale come in precedenza. Alcune novit\u00e0 anche tra i motori con l'arrivo del nuovo 2 litri dCi da 150\u00a0CV, e l'uscita di scena del 2 litri turbo da 163\u00a0CV. Una novit\u00e0 minore fu quella che vide la versione a GPL incrementare leggermente la propria potenza massima, da 102 a 105\u00a0CV.\nNel 2007 vennero presentate una versione speciale della \"RS\", con potenza portata a 230\u00a0CV e la \"2.0 dCi RS\", con la quale si volle proporre una sportiva a gasolio. In questo caso il 2 litri dCi pass\u00f2 da 150 a 175\u00a0CV: in pratica si trattava dello stesso 2 litri montato sulla pi\u00f9 grande Laguna. Sempre nel 2007 vi fu l'arrivo di un'altra versione \"ecologica\", ossia la \"M\u00e9gane 1.6\" funzionante anche ad etanolo E85. Anche in questo caso, come nella versione a GPL, la potenza massima era di 105\u00a0CV.\nFurono gli ultimi aggiornamenti alla gamma: alla fine del 2008 fu introdotta la M\u00e9gane III, ossia la terza generazione della segmento C di Renault, che progressivamente sanc\u00ec la scomparsa di questa versione. Le prime ad uscire di scena furono le due berline a 3 e a 5 porte, e successivamente anche le altre varianti di carrozzeria.\nLa M\u00e9gane berlina a 4 porte.\nErede della precedente \"M\u00e9gane Classic\", la versione berlina a 4 porte della \"M\u00e9gane II\" esord\u00ec al Salone di Barcellona nell'aprile del 2003 e la sua commercializzazione fu avviata nell'estate seguente: rispetto al modello uscente, la nuova berlina nacque sullo stesso pianale della berlina a due volumi, ma soggetto ad un sensibile allungamento del passo, pari a 61\u00a0mm. In pi\u00f9, lo sbalzo posteriore fu aumentato di ben 22.8\u00a0cm per far posto al terzo volume che confer\u00ec alla vettura un aspetto pi\u00f9 \"classico\", anche se decisamente differente rispetto a quello della prima generazione della \"M\u00e9gane\" a tre volumi. Nella nuova generazione il disegno della carrozzeria si fece pi\u00f9 aggressivo, merito del \"family feeling\" con la versione munita di portellone. Il passo allungato ha evitato sproporzioni nella linea di fiancata ed ha permesso oltretutto di migliorare l'abitabilit\u00e0 posteriore. Grazie a tali modifiche alla carrozzeria, il corpo vettura raggiunse i 450\u00a0cm di lunghezza. Prodotta nello stabilimento Renault di Bursa, in Turchia, la versione a 4 porte fu proposta in una gamma di sette motorizzazioni, delle quali quattro a benzina e tre a gasolio. Naturalmente si trattava di motorizzazioni riprese quasi per intero da quelle della restante gamma \"M\u00e9gane\", e comprendevano tra i benzina un 1.4 da 82 e 98\u00a0CV, pi\u00f9 un 1.6 ed un 2 litri, rispettivamente di 113 e 135\u00a0CV, mentre i motori diesel erano un 1.5 declinato nei due livelli di potenza di 82 e 100 CV, pi\u00f9 un 1.9 da 120\u00a0CV. Si \u00e8 detto che le motorizzazioni furono riprese \"quasi\" per intero, quindi vi furono fin dall'inizio anche delle differenze, in particolare due: una di queste riguardava il 1.9 dCi, la cui curva di coppia fu ridisegnata per offrire maggiore erogazione, passando quindi dagli originari 270 a 300\u00a0Nm. Quanto alla seconda differenza, essa era da ricercare nell'inedita variante del 1.5 dCi con potenza portata a 100\u00a0CV: si trattava di una novit\u00e0, inizialmente non prevista per la berlina a due volumi, ma che sarebbe stata adottata da quest'ultima nel giro di pochi mesi, e precisamente a dicembre.\nEsternamente la berlina a 4 porte era caratterizzata ovviamente dalla presenza di una vera e propria \"coda\", dotata di fari triangolari avvolgenti e di un semplice sportello per l'accesso al vano bagagli, la cui capacit\u00e0 era di 520 litri. Nel 2006 anche la berlina a 4 porte, cos\u00ec come tutta la restante gamma \"M\u00e9gane\", si adegu\u00f2 al restyling di met\u00e0 carriera. La berlina a 4 porte scomparve dai listini assieme alla versione a 3 e 5 porte, e cio\u00e8 con l'arrivo della terza generazione della \"M\u00e9gane\".\nLa M\u00e9gane GrandTour.\nPresentata assieme alla berlina a 4 porte al Salone di Barcellona, anche la versione \"GrandTour\", ossia la versione con carrozzeria station wagon, fu commercializzata pochi mesi dopo. La denominazione \"GrandTour\" era utilizzata in alcuni mercati, mentre in altri si utilizz\u00f2 invece la denominazione \"M\u00e9gane Estate\". Anch'essa costruita nello stabilimento turco di Bursa, la \"M\u00e9gane GrandTour\" sfruttava come la versione a 4 porte un pianale allungato di 6,1\u00a0cm, pi\u00f9 uno sbalzo equivalente a quello della berlina presentata in contemporanea, cosicch\u00e9 anche la \"GrandTour\" raggiungeva una lunghezza di 450\u00a0cm. La differenza sostanziale stava nella capacit\u00e0 di carico del bagagliaio, pari a 520 litri in condizioni normali (come la berlina a 4 porte), ma che poteva essere ampliata fino a 1600 litri rinunciando ai sedili posteriori.\nEsternamente la \"GranTour\" era caratterizzata dalla voluminosa coda, che per\u00f2 non rendeva pesante la vista d'insieme, anzi, il lunotto inclinato conferiva una certa grinta e comunque, nonostante la sua presenza, la vettura riusciva ugualmente a vantare i gi\u00e0 citati valori di capacit\u00e0 massima del bagagliaio. I gruppi ottici posteriori avevano un particolare disegno appuntito a sviluppo verticale.\nLa gamma motori era la stessa di quella della berlina a 4 porte, vale a dire con tre motori a benzina e tre a gasolio. Il 1.9 dCi da 120\u00a0CV era stato anche in questi caso ritoccato per aumentarne il valore di coppia massima, anch'esso passato da 270 a 300 Nm.\nNel novembre del 2006, la berlina subisce un restyling di met\u00e0 carriera, mentre con l'arrivo, nel 2008, della terza generazione della \"M\u00e9gane\", la \"GrandTour\" non scomparve immediatamente dalla scena automobilistica, ma rimase in listino ancora per qualche mese, fino a maggio del 2009.\nLa M\u00e9gane CC.\nLa \"M\u00e9gane CC\" debutt\u00f2 al Salone di Ginevra del 2003, quindi poco prima della versioni a 4 porte e GrandTour. Chiamata a svolgere un ruolo tradizionalmente di nicchia nel mercato automobilistico, la \"CC\" and\u00f2 a riprendere l'eredit\u00e0 lasciatale dalla precedente \"M\u00e9gane Cabrio\" basata sulla prima generazione, ma con una novit\u00e0 in pi\u00f9, rappresentata dal tetto rigido ripiegabile, il quale, richiudendosi, faceva assumere alla vettura un aspetto da coup\u00e9. Da qui la sigla \"CC\", che indicava appunto la tipologia di carrozzeria coup\u00e9-cabriolet. Il tetto, per\u00f2, non era in lamiera, bens\u00ec in vetro: si trattava in parole povere di un vero e proprio tetto panoramico ripiegabile che dava la sensazione di viaggiare a cielo aperto sempre, qualunque delle due configurazioni si scegliesse.\nLa \"CC\" nasceva sullo stesso pianale a passo corto della berlina a 3 e 5 porte, ma alcune caratteristiche vennero progettate specificamente, come la seduta ribassata di 24\u00a0mm. Comunque sia, diversi lamierati erano inediti, a partire dalla coda, dotata di gruppi ottici trapezoidali, per giungere al parabrezza fortemente inclinato. Buona la capacit\u00e0 del bagagliaio, pari a 490 litri a capote chiusa, un valore che si riduceva a soli 190 litri quando si viaggia a cielo aperto.\nDal punto di vista strutturale, la scocca fu integrata con elementi aggiuntivi in acciaio, tra cui i brancardi di maggior spessore: tutto ci\u00f2 serviva a compensare la perdita di rigidit\u00e0 dovuta all'assenza del tetto fisso in lamiera e del montante centrale.\nAl suo debutto, la \"M\u00e9gane CC\" fu proposta in tre motorizzazioni, due a benzina ed una a gasolio:\nCome per le versioni \"GrandTour\" e berlina a 4 porte, anche nel caso della \"CC\" il 1.9 dCi vide la propria coppia massima passare da 270 a 300 Nm.\nNel 2004 la gamma motori si ampli\u00f2 con l'arrivo di un 2 litri turbo da 165 CV, mentre l'anno seguente il 1.9 dCi fu portato a 130\u00a0CV di potenza massima. Nel 2006, poi, si ebbe anche l'arrivo di un 2 litri turbodiesel da 150 CV. Solo per il 2008, invece, fu la presenza di un piccolo 1.5 dCi da 103 CV: tale modello dur\u00f2 poco a causa delle scarse prestazioni.\nLa \"M\u00e9gane CC\" fu anche l'unica della gamma a non essere assemblata presso uno stabilimento Renault, bens\u00ec presso la tedesca Karmann di Osnabr\u00fcck, da sempre specializzata in vetture cabriolet, ma che di l\u00ec a pochi anni, complice la crisi economica di fine decennio, sar\u00e0 costretta a chiudere i battenti. Quando ci\u00f2 avvenne, la \"CC\" su base \"M\u00e9gane II\" era gi\u00e0 anziana ed in procinto di essere sostituita, per cui il modello rimase ancora in listino per smaltire gli stock prodotti. Lo scarso successo ottenuto dalla \"M\u00e9gane CC\" fece in modo da allungare i tempi di permanenza in listino e la vettura fu definitivamente tolta dal commercio solo nei primi mesi del 2010.\nLa M\u00e9gane RS.\nSvelata nell'autunno del 2003 e commercializzata a partire dalla met\u00e0 dell'anno seguente, la \"M\u00e9gane RS\" costitu\u00ec la versione di punta della gamma della \"M\u00e9gane II\", ma anche il top in fatto di sportivit\u00e0. La \"M\u00e9gane II RS\" era frutto di un lavoro congiunto tra lo stabilimento Renault di Palencia, in Spagna, e l'ex-stabilimento Alpine-Renault di Dieppe, dove ormai da alcuni anni venivano sviluppati i progetti relativi alle Renault sportive. Da Palencia arrivavano le scocche nude, che poi sarebbero state equipaggiate a Dieppe con la meccanica specifica per tale versione sportiva. Per quanto riguarda la carrozzeria, la \"RS\" fu ridisegnata in alcuni particolari, ma senza strafare, visto che si poteva correre il rischio di rovinare una linea cos\u00ec fuori dagli schemi se si fosse calcata la mano. Invece si scelse di ricorrere ad una caratterizzazione sportiva ma nello stesso tempo discreta: e cos\u00ec ecco che frontalmente la \"RS\" era caratterizzata da una paraurti con presa d'aria pi\u00f9 aperta e quasi a tutta larghezza, mentre la vista laterale faceva notare immediatamente i cerchi da 18 pollici di disegno specifico ed in coda \u00e8 stato montato uno spoiler sul lato superiore del lunotto, nonch\u00e9 un paraurti specifico con incavi appositi per alloggiare i due terminali di scarico, sistemati uno per lato, ma in posizione quasi centrale, in realt\u00e0. La carrozzeria poteva essere a 3 o a 5 porte, a seconda delle preferenze del cliente. Nell'abitacolo, la \"RS\" manteneva una sua discrezione, sebbene non mancassero sedili anteriori pi\u00f9 profilati, pedaliera in alluminio traforato e poggiapiede, sempre in alluminio. Quanto al propulsore adottato, si trattava di un'unit\u00e0 derivata tanto dal 2 litri turbo da 163\u00a0CV gi\u00e0 presente in gamma, sia dall'equivalente unit\u00e0 aspirata che gi\u00e0 equipaggiava in quegli anni la Clio RS. Tale motore, appartenente alla famiglia F4R (per la precisione era un F4R-764), conservava la cilindrata di 1998\u00a0cm\u00b3, ma grazie alla presenza di un turbocompressore specifico e ad un'elettronica rivisitata appositamente, la potenza massima raggiungeva fino a 225 CV, consentendo alla vettura di arrivare ad una velocit\u00e0 massima di 236\u00a0km/h. Completavano l'opera i dischi freno maggiorati della Brembo (anteriori da 312\u00a0mm e posteriori da 300\u00a0mm), tutti e quattro autoventilanti, ed un assetto rivisto in funzione di un impiego pi\u00f9 spinto (barre antirollio da 20\u00a0mm di diametro anzich\u00e9 18, ammortizzatori pi\u00f9 rigidi del 35% all'avantreno e del 12% al retrotreno). La trazione rimase anteriore, ma con un cambio a 6 marce dalla rapportatura specifica (sebbene derivato dal 6 marce presente in altri modelli della gamma) e con un differenziale a slittamento limitato, per sfruttare meglio la grande potenza del propulsore anche per eventuali utilizzi in pista o in ambito sportivo.\nGrazie a tali caratteristiche, ben presto la vettura divenne uno dei modelli di riferimento, rivelandosi come una delle migliori trazioni anteriori presenti sul mercato. Fino a quel momento il primato era stato attribuito ad un'altra validissima sportiva come la Honda Integra (che per\u00f2 montava un 1.8 aspirato).\nForte dei consensi ottenuti, nel 2005, la \"RS\" venne proposta anche in versione \"Trophy\" (da non confondere con la \"Trophy\" da competizione, ben diversa), un'edizione limitata che propose alcuni contenuti specifici, come l'assetto ulteriormente irrigidito in tutti i suoi componenti principali (molle, ammortizzatori, barre stabilizzatrici), ESP con soglia di intervento alzata e comunque escludibile del tutto (nella \"RS\" \"normale\" ci\u00f2 non \u00e8 possibile), dischi freno forati, pompa freni potenziata e cerchi da 18 pollici alleggeriti. La vettura fu proposta nella sola verniciatura grigio chiaro metallizzato.\nNell'autunno del 2005 la casa della losanga conquist\u00f2 il doppio titolo mondiale di Formula 1 (sia il titolo piloti che il titolo costruttori): per commemorare l'evento venne commercializzata una nuova serie limitata per la \"M\u00e9gane RS\", denominata \"M\u00e9gane RS F1 Team\", caratterizzata da una livrea color blu brillante, paraurti con logo del reparto corse Renault Sport, cerchi in lega color nero, selleria con rivestimento blu in tinta con la carrozzeria e placca identificativa sulla console centrale. La meccanica era identica a quella della \"RS\" di normale produzione.\nAlla fine del 2006, il nuovo felice evento sportivo in Formula 1, che biss\u00f2 il successo dell'anno precedente, fu l'occasione per il lancio di una nuova serie limitata, denominata \"M\u00e9gane RS F1 Team R26\", dove la sigla finale non era altro che la denominazione della vettura trionfante per la seconda volta nella massima categoria automobilistica, la Renault R26 appunto. Lanciata all'inizio del 2007, la nuova serie speciale della \"M\u00e9gane RS\" era chiaramente riconoscibile per la vistosa livrea gialla con logo a scacchi sui due paraurti e sulle fiancate, e tetto con disegno sempre a scacchi. Il motore era invece stato portato a 230 CV, un leggero aumento di potenza rispetti agli originari 225\u00a0CV della normale \"RS\".\nNel 2008 cominciarono a circolare i primi rendering relativi alla terza generazione della \"M\u00e9gane\", ma per la \"RS\" basata sulla seconda generazione non fin\u00ec qui: in quell'anno venne infatti lanciata una nuova serie speciale, ancor pi\u00f9 sportiva, vale a dire la \"M\u00e9gane RS R26.R\", caratterizzata in primo luogo dall'alleggerimento del corpo vettura, ottenuto utilizzando fibra di carbonio, materiali plastici ed alluminio per molti suoi componenti, ma anche eliminando tutto ci\u00f2 che risultava superfluo per l'ottimizzazione delle prestazioni (climatizzatore, autoradio, fendinebbia, sedili posteriori, ecc). Grazie a tale procedimento, il risparmio di peso fu di 123\u00a0kg, consentendo alla vettura di limare mezzo secondo nello scatto da 0 a 100\u00a0km/h (da 6\"5 a 6 secondi netti). La vettura era riconoscibile esternamente per la sua vistosa livrea sportiva, disponibile in color bianco, azzurro o grigio. I cerchi in lega potevano essere di color nero oppure rosso brillante. Indipendentemente dalla carrozzeria, il cofano motore era nero perch\u00e9 realizzato in fibra di carbonio. Una grossa novit\u00e0 si aveva nell'abitacolo, dove, come gi\u00e0 accennato, il divano posteriore lasci\u00f2 il posto ad una gabbia roll-bar, leggera ma assai rigida. Per quanto riguarda la meccanica, l'assetto fu rivisto per non lasciare nulla al comfort. Il motore fu invece il 2 litri sovralimentato da 230 CV. Questa fu insomma una versione pronto-corsa della media francese, tant'\u00e8 vero che sul circuito del Nurburgring la \"R26.R\" fece registrare un tempo di percorrenza pari ad appena 8'17\". Per avere un termine di paragone, basti pensare che la gi\u00e0 velocissima BMW M5 E60 (con un motore V10 da 5 litri e ben 507\u00a0CV di potenza massima) riusc\u00ec a fare meglio per soli 5 secondi, ottenendo un tempo di 8'12\". Un simile exploit non fece che accrescere l'alone di leggenda sviluppatosi in quegli anni attorno alla \"M\u00e9gane RS\". La \"R26 R.\" fu prodotta in 450 esemplari.\nLa sigla \"RS\" fu utilizzata dalla Renault anche per una \"M\u00e9gane II\" a gasolio: sempre durante gli ultimi mesi di commercializzazione della berlina a 2 volumi, venne infatti lanciata la \"M\u00e9gane RS 2.0 dCi\", spinta dallo stesso 2 litri turbodiesel common rail che gi\u00e0 equipaggiava la \"Laguna 2.0 dCi\" pi\u00f9 potente. Tale motore erogava una potenza massima di 175 CV, abbastanza per proiettare la \"M\u00e9gane RS 2.0 dCi\" ad una velocit\u00e0 massima di 220\u00a0km/h. Questa versione fu l'ultima novit\u00e0 arrivata nella gamma della \"M\u00e9gane II\", la quale, di l\u00ec a pochi mesi, venne cancellata dai listini (tranne la GrandTour e la CC).\nTabella riepilogativa.\nDi seguito vengono riepilogate le caratteristiche delle varie versioni previste per la gamma della \"M\u00e9gane II\" in Europa:\nAttivit\u00e0 sportiva.\nLa M\u00e9gane Trophy da competizione.\nCompletamente diversa dalla \"M\u00e9gane RS Trophy\", la versione da competizione sfruttava un inedito e specifico telaio, pi\u00f9 rigido e leggero. Montava inoltre un propulsore 3,5 V6 di origin Nissan ed imparentato con il V6 di pari cilindrata montato nelle versioni di punta delle varie Espace IV, Vel Satis ed Avantime. Tale motore era interfacciato con le ruote mediante un cambio semi-automatico senza frizione con comandi al volante. La lubrificazione sfruttava invece il classico sistema di alimentazione a carter secco, mentre l'aggressiva carrozzeria faceva uso di nuovi elementi aerodinamici come i passaruota allargati ed un diffusore posteriore. I primi sono stati necessariamente ingranditi per ospitare i nuovi pneumatici Michelin maggiorati e l'impianto frenante dotato di freni a disco a sei pistoncini. Il motore sviluppava una potenza massima di 320\u00a0CV e l'intero sistema elettronico che gestiva l'intera vettura era stato fornito dalla Magneti Marelli. Cos\u00ec equipaggiata, e forte di una massa a vuoto di appena 930\u00a0kg, la vettura raggiungeva una velocit\u00e0 massima di 300\u00a0km/h."}
{"id": "4842398", "revid": "125306160", "url": "https://it.wikipedia.org/wiki?curid=4842398", "title": "Renault M\u00e9gane III", "text": "La Renault M\u00e9gane III \u00e8 la terza generazione della Renault M\u00e9gane una autovettura di fascia medio-bassa prodotta dal 2008 al 2016 dalla Casa automobilistica francese Renault.\nStoria e profilo.\nDebutto.\nDurante la seconda met\u00e0 degli anni duemila, le vendite della seconda generazione della M\u00e9gane cominciarono a calare: chi era rimasto entusiasmato inizialmente dalle linee atipiche della vettura fin\u00ec per abituarsi con il tempo, mentre i detrattori continuarono con le critiche negative nei confronti della vettura. Il presidente della Renault Carlos Ghosn, in carica dal 2005, giunse alla guida del colosso francese in un momento in cui il suo predecessore Louis Schweitzer aveva gi\u00e0 fatto avviare da un anno il \"progetto B95\", relativo alla terza generazione della segmento C francese. Ma a tale riguardo, Ghosn prefer\u00ec distaccarsi da quelli che furono a suo tempo gli orientamenti di Schweitzer, pi\u00f9 propenso alle soluzioni originali, ed impostare il progetto secondo quelle che erano le esigenze reali della potenziale clientela, lasciando invece meno spazio agli slanci creativi troppo audaci. Oltre a distaccarsi dalla filosofia di Schweitzer, Ghosn dovette anche convincere il responsabile del design Renault di quegli anni, Patrick Le Qu\u00e9ment, a fare altrettanto. Anche Le Qu\u00e9ment, infatti, era un designer assai estroso, capace di tirar fuori dal cilindro soluzioni molto particolari, a volte coronate da successo (come ad esempio la prima generazione della Twingo o la stessa \"M\u00e9gane II\") ed altre volte decisamente meno fortunate (basti considerare i modelli Vel Satis ed Avantime). Questo ricorso alla prudenza fu necessario per consentire al nuovo modello di imporsi sulle dirette rivali (Opel Astra e Volkswagen Golf in primis, ma anche la prima generazione della Peugeot 308 che avrebbe visto la luce gi\u00e0 prima del debutto della compatta Renault), ma anche per raccogliere maggiori consensi, e soprattutto pi\u00f9 uniformi, senza originare cio\u00e8 una spaccatura all'interno della potenziale clientela tra sostenitori e detrattori. Il \"progetto B95\" fu portato avanti a partire dal 2006 dal \"Technocentre Renault\", ossia un centro di progettazione e sviluppo costruito gi\u00e0 nel 1998 a circa 20\u00a0km da Parigi, e che sfruttava gi\u00e0 in quei primi anni del nuovo secolo tecnologie avveniristiche come la simulazione della prestazioni in realt\u00e0 virtuale.\nSempre nel 2006 apparvero i primi rendering grafici diffusi dalla stampa specializzata, mentre quasi un anno dopo le principali testate automobilistiche cominciarono a pubblicare quelle che sarebbero state le forme quasi definitive della vettura. Ma stavolta la spaccatura avvenne all'interno del quartier generale della Renault, dove i responsabili del progetto e gli alti papaveri del colosso francese, erano divisi tra chi era fiducioso nella nuova vettura e chi rimaneva perplesso per le forme meno audaci della carrozzeria.\nSuccessivamente fu reso noto anche il fatto che la nuova generazione della \"M\u00e9gane\" avrebbe visto il ritorno di una variante con carrozzeria coup\u00e9. Per sottolineare questo aspetto, nel marzo 2008, al Salone di Ginevra, fu esposta la concept car \"M\u00e9gane Coup\u00e9\", una vettura che prefigurava le linee della futura sportiva di Casa Renault, sebbene molti particolari fossero ancora lontani dalla configurazione definitiva. Non fu prevista, invece, la pi\u00f9 classica variante a tre volumi, per rimpiazzare la quale i vertici Renault avevano gi\u00e0 in mente un progetto alternativo, volto alla realizzazione di una vettura ad emissioni zero. Tale progetto sfocer\u00e0 poi con il lancio della Renault Fluence, proposta in alcuni mercati anche con motori a combustione interna. Ma questa \u00e8 un'altra storia: tornando alla terza generazione della \"M\u00e9gane\", vennero nel frattempo realizzati centinaia di prototipi sotto posti a test massacranti nelle pi\u00f9 avverse condizioni meteorologiche, dal gelo delle strade lapponi al caldo cocente delle polverose strade turche.\nIl lancio della vettura avvenne al Salone di Parigi, dove furono esposte sia la berlina a 5 porte e a due volumi, sia la pi\u00f9 sportiva \"M\u00e9gane Coup\u00e9\" stavolta in versione definitiva. Subito dopo la presentazione al pubblico fu avviata la commercializzazione della sola versione con carrozzeria berlina a 5 porte. La vettura definitiva cominci\u00f2 cos\u00ec la sua carriera al termine di un progetto costato 1.8 miliardi di euro, una cifra notevole, ma comunque ridotta del 30% rispetto ai costi del progetto che a suo tempo origin\u00f2 la seconda generazione della \"M\u00e9gane\".\nDesign esterno ed interno.\nIl disegno del corpo vettura della \"M\u00e9gane II\" fu affidato ad un'\u00e9quipe diretta dall'italiano Fabio Filippini, un collaboratore di LeQu\u00e9ment, da qualche tempo responsabile per il design delle Renault di fascia media. Gi\u00e0 dal primo impatto visivo, la terza generazione della \"M\u00e9gane\" rivelava, specie nella versione berlina, un approccio meno ardito al design, proponendo linee pi\u00f9 conservatrici rispetto a quelle della corrispondente versione 5 porte della generazione uscente. La nuova generazione della berlina Renault di segmento C si present\u00f2 alla kermesse parigina con linee pi\u00f9 tondeggianti di quelle della vecchia \"M\u00e9gane\", anche se non mancarono alcuni elementi dal disegno spigoloso, elementi voluti appositamente per non scadere nella banalit\u00e0 e conferire maggior family feeling alla vettura. Il frontale, liscio e privo di calandra, era caratterizzato da gruppi ottici il cui disegno tagliato nella parte inferiore riprendeva il tema di quelli proposti un anno prima nella terza generazione della Laguna. Sempre nella zona anteriore erano caratteristiche le due nervature longitudinali che correvano ai lati del cofano motore convergendo verso il logo situato sul muso della vettura e conferendo un disegno concavo all'intero lamierato. La vista laterale della \"M\u00e9gane III\" era quella che mostrava maggiormente l'orientamento conservatore nell'impostazione del design del corpo vettura. Qui era quasi del tutto assente qualsiasi guizzo di estrosit\u00e0 stilistica: l'unica novit\u00e0 di un certo rilievo stava nell'andamento della linea di cintura, che sale verso la parte posteriore del corpo vettura, mentre nella vecchia \"M\u00e9gane\" rimaneva quasi del tutto parallela al piano stradale. Presenti anche dei fascioni paracolpi integrati nelle portiere, mentre era appena percettibile una nervatura che partiva dalla sommit\u00e0 del passaruota anteriore e passando sopra le due maniglie porta disegnava una linea che terminava in corrispondenza del vertice dei fari posteriori. Questi ultimi costituivano la parte pi\u00f9 caratteristica della coda della berlina a 5 porte: erano di forma ellissoidale, ma con la parte superiore a doppia punta. Il lunotto \u00e8 pi\u00f9 ampio che nella precedente generazione.\nL'abitacolo della \"M\u00e9gane III\" \u00e8 spazioso all'incirca come quello della vecchia \"M\u00e9gane II\" nonostante l'aumento del corpo vettura di 9\u00a0cm (a cui corrisponde una massa a vuoto ridotta di 8\u00a0kg), visto che la misura del passo \u00e8 rimasta pressoch\u00e9 invariata (solo un centimetro in pi\u00f9). Il posto guida fa invece tesoro di alcuni elementi provenienti dall'apprezzata \"Coup\u00e9 Concept\", come le linee curve utilizzate per il disegno del gruppo plancia-cruscotto. Quest'ultimo \u00e8 costituito da un mix di strumenti analogici (il contagiri) e digitali (tachimetro e display con informazioni supplementari), ma anche di forme differenti tondi il tachimetro ed il contagiri, rettangolare il display). La plancia era anch'essa di disegno semplice con comandi raggruppati in maniera razionale ed ordinata senza eccessi di alcun genere. A dominare la plancia \u00e8 un display digitale, mentre pi\u00f9 in basso si trovano le bocchette d'aerazione, i comandi per la climatizzazione ed ancora sotto trova posto il lettore CD con relativi comandi. Nel complesso, l'assenza di pannelli sovraffollati di tasti e spie rende il posto guida piuttosto minimalista nello stile: anche qui si \u00e8 scelto di dare spazio alla semplicit\u00e0 in luogo dell'originalit\u00e0. Se l'abitabilit\u00e0 anteriore \u00e8 di buon livello, quella posteriore lo \u00e8 un po' meno a causa dell'andamento discendente del padiglione, che crea qualche problema per le persone di statura pi\u00f9 alta. Dove invece la vettura si dimostrava superiore alla concorrenza presente al momento del suo debutto \u00e8 nella capacit\u00e0 del bagagliaio, pari a 405 litri ampliabili a 1.162 mediante l'abbattimento dello schienale posteriore. Oltre all'ampio bagagliaio, la \"M\u00e9gane III\" dispone comunque di numerosi vani portaoggetti sparsi in vari punti dell'abitacolo, una scelta necessaria per aumentare il livello di praticit\u00e0 della vettura e porla in concorrenza con modelli concorrenti che della praticit\u00e0 hanno fatto il proprio credo, come ad esempio l'Opel Astra, giunta a quel punto quasi al termine della carriera della propria terza generazione e che di l\u00ec ad un anno avrebbe presentato la quarta.\nStruttura, meccanica e motori.\nDal punto di vista della base meccanica, la \"M\u00e9gane III\" non propone alcunch\u00e9 di nuovo, dal momento che il pianale \u00e8 un aggiornamento di quello gi\u00e0 utilizzato per la \"M\u00e9gane II\". A partire da tale piattaforma sono state apportate migliorie al comparto sospensioni per rendere la guida pi\u00f9 precisa e briosa. L'avantreno conserva la tradizionale architettura di tipo MacPherson mentre il retrotreno \u00e8 a ruote interconnesse con braccio longitudinale. Su entrambi gli assi sono presenti molle elicoidali ed ammortizzatori idraulici telescopici. L'impianto frenante \u00e8 a quattro dischi, dei quali quelli anteriori sono autoventilanti, mentre lo sterzo \u00e8 a cremagliera con nuovo servocomando elettrico.\nAl suo debutto la \"M\u00e9gane III\" era disponibile in sei motorizzazioni, due a benzina, una bi-fuel benzina/GPL e tre a gasolio:\nBen tre erano le varianti di cambio previste all'inizio della carriera della \"M\u00e9gane III\": la 1.5 dCi da 90 CV era l'unica a montare un cambio manuale a 5 marce, mentre la versione 2.0 16v era abbinata ad un cambio CVT a variazione continua. Le restanti motorizzazioni erano invece proposte in abbinamento ad un cambio manuale a 6 marce.\nEvoluzione.\nLa \"M\u00e9gane III\" fu commercializzata in tre varianti di allestimento: l'allestimento base, (1.6 16v a benzina oppure bi-fuel e 1.5 dCi da 90 CV), l'allestimento \"Dynamique\" (per tutte le motorizzazioni tranne il 1.5 dCi da 90 CV) e l'allestimento \"Luxe\" (previsto per il 2 litri a benzina ed i motori a gasolio tranne il 1.5 dCi da 90 CV).\nAll'inizio del 2009, alla berlina a 5 porte venne affiancata la versione coup\u00e9 dopo alcuni mesi di attesa (fu infatti presentata assieme alla berlina). L'arrivo della versione a 3 porte coincise con il debutto del nuovo motore 1.4 TCe da 130 CV, che venne proposto anche nella versione berlina. Nello stesso anno fece il suo esordio anche il 2 litri TCe da 180 CV, mentre tra la fine del 2009 e l'inizio del 2010 si ebbe l'arrivo del 2 litri dCi proposto in due varianti di potenza: 160 CV se con cambio manuale e 150 CV se si optava per il cambio automatico Proactive a 6 rapporti. Sempre nel 2009 l'allestimento di base venne ribattezzato \"Confort\".\nPer gli appassionati di auto sportive, il 2009 vide anche l'arrivo della versione di punta, basata unicamente sulla versione e spinta da un potente 2 litri a benzina sovralimentato da 250 CV. Tale versione fu destinata a sostituire la vecchia \"M\u00e9gane RS\", della quale riprese denominazione e sigla. Questa fu la maggiore tra le novit\u00e0 del 2009 per la \"M\u00e9gane III\". Ed ancora, il 2009 vide l'arrivo della \"M\u00e9gane\" funzionante a bioetanolo ed equipaggiata con il 1.6 16v da 110 CV.\nNel 2010 non si ebbero novit\u00e0 di sorta, a parte, come gi\u00e0 menzionato, l'arrivo del 2 litri a gasolio nei mercati dove non era ancora giunto l'anno precedente. Un altro aggiornamento abbastanza significativo stava nell'arrivo dell'allestimento \"GT Line\", riservato ai motori 2.0 TCe da 180 CV e 2.0 dCi da 160 CV. Tale allestimento prevedeva innanzitutto un telaio con tarature sportive, e quindi con assetto ribassato di 12\u00a0mm. In pratica si trattava dello stesso telaio utilizzato nelle versioni coup\u00e9. Tra le altre caratteristiche di questo allestimento vi furono anche i paraurti dal disegno specifico.\nL'unica novit\u00e0 avutasi invece nel 2011 fu la scomparsa da alcuni listini europei della versione 1.6 (ma non dal listino italiano, ad esempio, dove tale motore continu\u00f2 ad essere presente), il cui motore risultava piuttosto datato come concezione. L'eliminazione di tale motorizzazione avvenne verso la fine dell'anno, in vista dell'entrata in gamma del 1.2 TCe da 115 CV, previsto per l'anno seguente. Ed infatti, ecco che nel marzo del 2012 la gamma sub\u00ec importanti aggiornamenti: prima di tutto si ebbe un restyling, per la verit\u00e0 piuttosto lieve, e che interess\u00f2 nel frontale i gruppi ottici, lievemente ridisegnati nella parte inferiore (presente una sorta di \"scalino\" tra il faro ed il paraurti), ed il paraurti la cui \"bocca\" and\u00f2 ad inglobare le luci fendinebbia. I fari anteriori, poi, integrarono la tecnologia a led (assente per\u00f2 nelle versioni di base). Tra le novit\u00e0 motoristiche pi\u00f9 interessanti vanno segnalati l'arrivo del gi\u00e0 citato 1.2 TCe da 115 CV, un motore che in molti Paesi and\u00f2 a raccogliere l'eredit\u00e0 del 1.6 16v aspirato. Quanto alla zona alta della gamma, il 2 litri TCe pass\u00f2 da 180 a 190 CV in alcuni mercati, mentre in altri continu\u00f2 ad essere proposto con il livello di potenza inferiore. Inoltre, tra i diesel si ebbe l'arrivo del 1.6 dCi, appartenente alla sottofamiglia di motori Energy, caratterizzato da bassissimi consumi ed emissioni. Tale motore, della potenza massima di 130 CV, and\u00f2 a sostituire il vecchio 1.9 dCi di pari cavalleria e si affianc\u00f2 al pi\u00f9 piccolo 1.5 dCi. Quest'ultimo, dal canto suo, ricevette a sua volta importanti aggiornamenti, tali da farlo rientrare anch'esso nella fascia dei motori Energy. Anche in questa sua nuova configurazione, il 1.5 dCi fu proposto con potenze di 90 e 110 CV. La variante pi\u00f9 potente poteva essere equipaggiata, a richiesta, con un cambio EDC a doppia frizione. I tre nuovi motori che debuttarono in occasione del restyling vennero equipaggiati di serie con il sistema Stop&amp;Start. Quanto agli allestimenti, il restyling fu l'occasione per rivederli tutti e perci\u00f2, accanto al gi\u00e0 citato \"GT Line\", opportunamente rivisto in chiave ancora pi\u00f9 sportiveggiante, debuttarono gli allestimenti \"Wave\" (di base) e \"Bose\" (equipaggiato con un impianto hi-fi prodotto dal marchio omonimo).\nNel 2013 la versione 1.6 venne proposta, nei mercati ove ancora prevista, solo in configurazione bi-fuel, mentre la variante a benzina scomparve definitivamente. Contemporaneamente il 2.0 dCi \u00e8 stato oggetto di una lieve rivisitazione che ha visto la sua potenza massima crescere da 160 a 163 CV. Nel mese di settembre al Salone di Francoforte \u00e8 stato presentato in anteprima mondiale il secondo restyling della carriera commerciale della \"M\u00e9gane III\". Stavolta l'aggiornamento estetico \u00e8 stato pi\u00f9 marcato che non quello di un anno e mezzo prima: il frontale ha visto infatti l'arrivo di una calandra inedita, non pi\u00f9 quasi impercettibile come in precedenza ma uniformata al nuovo corso stilistico della Casa francese, voluto dal capo del design Renault Laurens van den Acker. Pertanto, la calandra \u00e8 costituita a questo punto da due \"baffi\" neri che si allargano nella zona centrale per ospitare il logo della Renault, debitamente ingigantito rispetto a prima. Anche i gruppi ottici anteriori sono stati oggetto di ridisegnamento, divenendo pi\u00f9 schiacciati e dall'aspetto pi\u00f9 aggressivo. Anche il paraurti anteriore \u00e8 stato profondamente aggiornato ed integra a questo punto le luci a led. Gli allestimenti hanno previsto un arricchimento della dotazione tecnologica, ed in particolare ha fatto il suo debutto nella \"M\u00e9gane\" il sistema di infotainment R-Link. Per quanto riguarda la gamma motori, le novit\u00e0 principali stanno nell'arrivo del nuovo 1.2 TCe da 131 CV, che sostituisce il vecchio 1.4 TCe di pari potenza ed affianca l'altro 1.2 TCe da 116 CV. Inoltre, per alcuni mercati continua a sopravvivere il 1.6 aspirato da 110 CV, mentre i motori a benzina di cilindrata superiore spariscono tutti dal listino (tranne il 2 litri della \"RS\", previsto comunque sempre e solo per la coup\u00e9). Sul fronte dei diesel, le novit\u00e0 si limitano al 1.5 dCi di base salito da 90 a 95 CV. Pur essendo stato presentato nell'autunno del 2013 a Francoforte, tale modello costituisce il cosiddetto \"MY 2014\", perci\u00f2 il suo debutto \u00e8 stato fissato per l'inizio del 2014. Ed infatti ecco che la \"M\u00e9gane III\" cos\u00ec aggiornata comincia a fare capolino nei listini europei proprio nei primi giorni dell'anno nuovo.\nUn anno dopo la gamma si arricchisce con una nuova versione, ma destinata unicamente al mercato britannico: la \"GT220\". Questa versione va ad inserirsi immediatamente sotto la \"RS\" e monta il 2 litri turbo da 220 CV utilizzato fino a quel momento solo per una variante \"SW\" destinata solo ad alcuni mercati europei. Ma la \"GT220\" \u00e8 disponibile con carrozzerie di tipo berlina, coup\u00e9 e station wagon.\nAl Salone di Francoforte del 2015 \u00e8 stata presentata la quarta generazione della M\u00e9gane che sar\u00e0 disponibile nei primi mesi del 2016. Ci\u00f2 ha coinciso con l'uscita dai listini della versione berlina, avvenuta nel mese di gennaio, anche se la produzione era cessata gi\u00e0 nel corso dell'autunno del 2015. Nel corso dell'estate \u00e8 la versione \"Sportour\" a non venire pi\u00f9 commercializzata, lasciando solo alla coup\u00e9 il compito di continuare a rappresentare la terza generazione della \"M\u00e9gane\" nei mesi successivi.\nLa M\u00e9gane Coup\u00e9.\nPresentata al Salone di Parigi del 2008, la \"M\u00e9gane Coup\u00e9\" \u00e8 stata introdotta nei listini europei a partire dal mese di febbraio del 2009. L'introduzione della \"M\u00e9gane Coup\u00e9\" nel mercato sanc\u00ec un ritorno della Casa francese nel settore delle coup\u00e9 compatte, dal quale mancava da cinque anni, vale a dire da quando nel 2003 usc\u00ec di listino la M\u00e9gane Coach, derivata dalla prima generazione della \"M\u00e9gane\".\nLa variante pi\u00f9 sportiva della gamma \u00e8 stata anticipata al Salone di Ginevra del 2008 dalla concept \"M\u00e9gane Coup\u00e9\", la quale ebbe un clamoroso successo. In ragione di ci\u00f2, rispetto a tale concept car sono stati ripresi numerosi temi stilistici, primo fra tutti il disegno generale del corpo vettura, decisamente pi\u00f9 grintoso, specie nella zona posteriore, dove si ha la caratterizzazione pi\u00f9 evidente nell'andamento curvilineo del padiglione. Pi\u00f9 in dettaglio, la parte frontale evidenzia gi\u00e0 alcune differenze con la berlina a 5 porte ed alcuni punti in comune con la \"Coup\u00e9 Concept\". Tra queste va sicuramente ricordato il disegno del paraurti, dotato di aggressive prese d'aria di forma triangolare, riprese pari pari da quelle della concept e che distaccano sensibilmente il paraurti della coup\u00e9 da quello della berlina. Invariato il cofano motore con le due \"creste\" laterali, mentre la fiancata mostra, oltre al gi\u00e0 citato andamento del padiglione, anche la particolare finestratura nella zona posteriore, di dimensioni ridotte e a forma di triangolo. La coda \u00e8 invece la parte che conserva meno particolari rispetto alla concept e risulta del tutto inedito rispetto alla berlina: qui cambiano i fari posteriori, di forma quadrangolare ma con i lati superiori curvilinei anzich\u00e9 dritti. Sono assenti dal disegno dei fari le due punte rivolte verso l'alto, presenti invece nella berlina. Il lunotto \u00e8 di forma semicircolare e segue nel suo disegno convesso la linea bombata del portellone del bagagliaio, il quale d\u00e0 accesso ad un vano bagagli di capacit\u00e0 ridotta rispetto alla berlina (da 405 litri si scende a 377, e si scende da 1.162 a 991 litri con lo schienale abbassato). L'abitacolo propone un mix tra i caratteri tipici della berlina a 5 porte ed alcune caratteristiche inedite, maggiormente votate alla sportivit\u00e0. Tra queste caratteristiche va ricordata la posizione di guida pi\u00f9 bassa ed i sedili dalla sagomatura pi\u00f9 avvolgente. Rimanendo nell'ambito dell'abitacolo, la zona posteriore offre pi\u00f9 spazio rispetto alla concorrenza.\nMeccanicamente la \"M\u00e9gane Coup\u00e9\" riprende quasi per intero quanto gi\u00e0 proposto dalla berlina. La differenza pi\u00f9 sostanziale sta nel ribassamento dell'assetto di 12\u00a0mm, una taratura specifica per la sola coup\u00e9 e riproposta in seguito nelle versioni berlina e Sportour con allestimento GT Line. Al suo debutto la \"M\u00e9gane Coup\u00e9\" \u00e8 stata proposta quasi nelle stesse motorizzazioni della berlina, ma con in pi\u00f9 il nuovo , un motore derivato dalla produzione motoristica della Nissan. Tale motore, della cilindrata di 1397\u00a0cm\u00b3 e sovralimentato mediante turbocompressore, eroga una potenza massima di 130 CV. Lo stesso valore di cilindrata, 1397\u00a0cm\u00b3, \u00e8 un omaggio alla cilindrata di uno dei 1.4 Renault pi\u00f9 amati di sempre, ossia quello che, sempre in versione turbo, spingeva negli anni ottanta l'indimenticata Supercinque GT Turbo. Un altro motore che vide il suo debutto con l'avvento della \"Coup\u00e9\" fu il 2 litri turbo da 180 CV. Entrambi i motori appena citati verranno comunque estesi anche alle altre varianti di carrozzeria della \"M\u00e9gane III\". Fra le differenze tra la gamma motoristica della coup\u00e9 con quella della berlina, la gamma della versione a 3 porte manca del 1.6 bi-fuel da 105 CV e del 1.5 dCi da 90 CV, mentre \u00e8 prevista la stessa motorizzazione, ma con potenza di 110 CV.\nLa carriera commerciale della \"M\u00e9gane Coup\u00e9\" cominci\u00f2 quasi in concomitanza con l'apertura del salone di Ginevra del 2009: alla manifestazione elvetica venne presentata la variante sportiva top di gamma, ossia la \"M\u00e9gane RS\", destinata a raccogliere il testimone dell'omonima versione sportiva basata sulla seconda generazione della \"M\u00e9gane\". La \"RS\" su base \"M\u00e9gane III\" ha ereditato il motore da 2 litri della precedente \"RS\", ma ulteriormente elaborato ed affinato in maniera tale da raggiungere 250 CV di potenza massima. Quanto alla meccanica telaistica, essa \u00e8 stata adeguata alle nuove prestazioni ed ottimizzata al fine di permettere anche un utilizzo sportivo su pista. L'avantreno \u00e8 un'evoluzione in chiave sportiva del concetto di MacPherson, una soluzione che si rif\u00e0 allo schema \"Super Strut Toyota\", adottato negli anni novanta dalla Toyota per alcuni suoi modelli sportivi. Lo schema permette di ottenere una forte riduzione delle masse non sospese grazie al fatto che a sterzare viene lasciato solo il gruppo portamozzo-disco-pinza, con conseguente aumento della reattivit\u00e0 della vettura nelle curve. Alla diminuzione delle masse non sospese contribuisce anche il fatto che gran parte delle componenti \u00e8 realizzata in alluminio. Quanto al retrotreno, esso presenta uno schema meno elaborato e pi\u00f9 simile a quello delle altre \"M\u00e9gane\", da cui differisce per i valori degli angoli caratteristici. Pi\u00f9 in generale, oltre ad avere un gruppo sospensioni pi\u00f9 leggero, l'assetto \u00e8 stato anche abbassato ed irrigidito, facendo uso di molle pi\u00f9 rigide e barre antirollio maggiorate. Quanto detto per la meccanica delle sospensioni vale solo per il telaio di serie. Infatti, a richiesta era disponibile un telaio \"Cup\", ancora pi\u00f9 estremo, il quale prevedeva tra l'altro molle ancor pi\u00f9 rigide di quelle della \"RS\" di serie e barre antirollio di diametro ancora superiore. Quanto all'impianto frenante esso si avvaleva di quattro dischi, dei quali quelli anteriori erano da 340\u00a0mm di diametro e corredati da pinze Brembo a quattro pompanti. I dischi posteriori erano invece da 290\u00a0mm e contavano su pinze flottanti. Il gi\u00e0 citato telaio \"Cup\" prevedeva per\u00f2 dischi anteriori baffati per un maggior smaltimento del calore e delle polveri di guarnizione d'attrito. Infine, anche lo sterzo era stato aggiornato mediante una ritaratura del servocomando elettrico. La trasmissione prevedeva un normale cambio a 6 marce, simile a quello della altre \"M\u00e9gane\", ma con revisione dei leveraggi, atta a migliorare la rapidit\u00e0 di innesto delle marce. \nEsternamente la \"M\u00e9gane RS\" si riconosce anteriormente per il nuovo paraurti dal disegno specifico e con spoiler integrato: mancano in particolare le prese d'aria triangolari presenti invece nelle altre \"M\u00e9gane Coup\u00e9\", ma \u00e8 presente una nuova mascherina nera. Lateralmente sono invece presenti passaruota maggiorati, mentre in coda spicca il grosso terminale di scarico in posizione centrale.\nLa \"M\u00e9gane RS\" \u00e8 stata in pratica l'unico modello che avrebbe conosciuto degli aggiornamenti durante la carriera commerciale della \"Coup\u00e9\". Restyling a parte, che sono stati seguiti anche dalla versione a tre porte, non vi sarebbero state novit\u00e0 motoristiche particolari, che ne differenziassero gli step evolutivi rispetto alla berlina. Quanto invece alla \"RS\", nel giugno 2011 alla versione normale si aggiunse la \"RS Trophy\", caratterizzata dalla presenza del telaio \"Cup\" di serie e dal motore che benefici\u00f2 di una rivisitazione, in maniera tale da raggiungere 265 CV di potenza massima.\nIl restyling del 2012 vide la \"RS Trophy\" scomparire dai listini, ma la sua eredit\u00e0 venne lasciata alla \"RS\" normale, la quale ottenne le qualit\u00e0 telaistiche e la potenza della versione pi\u00f9 corsaiola. Ma due anni pi\u00f9 tardi, nel 2014, la Casa della Losanga ha introdotto una edizione a tiratura limitata della \"RS\": denominata \"RS Trophy 275\", questa variante \u00e8 caratterizzata dal motore che, come dice la stessa denominazione, \u00e8 stato portato ad una potenza massima di 275 CV. La \"RS Trophy 275\" sfrutta anch'essa il telaio \"Cup\" della precedente \"Trophy\", ma stavolta monta nuovo ammortizzatori e specifici pneumatici semi-slick. Esternamente questa edizione limitata si riconosce per le bande oblique nella zona posteriore della fiancata, ma anche per i cerchi in lega da 19 pollici dal disegno specifico. Inizialmente prevista solo per alcuni mercati, (Francia, Gran Bretagna ed Australia), giunger\u00e0 in Italia solo in un secondo momento.\nCon la presentazione della quarta generazione della M\u00e9gane al Salone di Francoforte del 2015 la \"M\u00e9gane Coup\u00e9\" rimane ancora in produzione. Questa sar\u00e0 l'ultima generazione della \"M\u00e9gane Coup\u00e9\" perch\u00e9 la quarta generazione non sar\u00e0 riproposta nella versione a tre porte. Alla fine del 2015, l'unica \"RS\" rimasta in listino sar\u00e0 quella con motore da 275 CV , che rinuncer\u00e0 alla denominazione \"Trophy\" per chiamarsi semplicemente \"RS\". La \"M\u00e9gane Coup\u00e9\" rimarr\u00e0 l'ultima \"M\u00e9gane III\" ad abbandonare i listini: ci\u00f2 avverr\u00e0 nel mese di ottobre del 2016. Da due mesi era ormai l'unica \"M\u00e9gane III\" ancora presente in gamma, praticamente solo per smaltire le scorte giacenti.\nLa M\u00e9gane Sportour.\nIntrodotta nel giugno 2009, alcuni mesi dopo la \"Coup\u00e9\", la \"M\u00e9gane Sportour\" (oppure \"Grandtour\" o \"Estate\" a seconda dei mercati) rappresent\u00f2 la versione station wagon della \"M\u00e9gane III\", una delle versioni pi\u00f9 importanti dal punto di vista commerciale. Come nel caso della vecchia giardinetta, anche in questo caso si utilizz\u00f2 una versione allungata del pianale della versione berlina. Qui il passo \u00e8 stato allungato di 6.2\u00a0cm per poter ottenere una maggior abitabilit\u00e0 interna. Meccanicamente le sospensioni hanno beneficiato di una taratura specifica e componenti ad hoc. \u00c8 il caso, per esempio, delle molle posteriori pi\u00f9 rigide e della barra antirollio anteriore, di maggior diametro rispetto alla berlina.\nEsternamente la \"Sportour\" si differenzia essenzialmente nella coda ridisegnata in funzione di una maggiore capienza del vano bagagli e nei gruppi ottici posteriori dal nuovo disegno a C. La volumetria interna del bagagliaio cresce fino a 524 litri, che possono crescere fino a 1600 abbattendo lo schienale.\nAl suo debutto, la \"Sportour\" venne proposta in quasi tutte le motorizzazioni previste per la berlina, ad eccezione del 2 litri dCi da 160 CV e del 1.6 a GPL. Nel corso degli anni la wagon francese si \u00e8 uniformata ai restyling che hanno interessato anche le altre versioni. L'unica differenza significativa si \u00e8 avuta in occasione del primo restyling, quando la gamma si \u00e8 arricchita con l'arrivo di una nuova variante del 2 litri TCe, portata fino a 220 CV di potenza massima. Tale motorizzazione, specifica per la sola station wagon, \u00e8 prevista per\u00f2 solo in alcuni mercati, tra cui non figura quello italiano.\nCon la presentazione della quarta generazione della \"M\u00e9gane\" l'attuale generazione si appresta a uscire dai listini, principalmente la berlina, mentre la SW e la \"Coup\u00e9\", pur con una gamma motori ridotta, rimarranno nei listini per alcuni mesi in attesa della presentazione e messa in vendita della prima (che si chiamer\u00e0 \"Sporter\") mentre la seconda non sar\u00e0 riproposta.\nLa M\u00e9gane CC.\nPresentata al Salone di Ginevra del 2010, la coup\u00e9-cabriolet basata sulla terza generazione della M\u00e9gane presenta un frontale dallo stile simile a quello adottato dalla coup\u00e9. Di quest'ultima vengono infatti riprese le prese d'aria triangolari sul paraurti anteriore, ma questa volta verniciate in tinta con la carrozzeria anzich\u00e9 in contrasto con quest'ultima. Della vecchia \"M\u00e9gane CC\" viene ripreso il contenuto del tetto rigido ripiegabile in vetro, che assicura una grande luminosit\u00e0 nell'abitacolo anche in configurazione chiusa. Tale tetto scende disegnando una curva ad arco verso la parte posteriore, dove si trovano i nuovi gruppi ottici dal disegno completamente inedito, di forma romboidale ed avvolgenti sia nella zona del parafango posteriore, sia nella zona dello sportello del vano bagagli. Quest'ultimo d\u00e0 accesso ad un bagagliaio della capacit\u00e0 di 417 litri, che si riducono a soli 211 quando il tetto \u00e8 ripiegato all'interno. Quanto ai motori, la gamma della \"CC\" \u00e8 stata prevista al suo debutto con un solo motore a benzina, ossia il 1.4 TCe da 130 CV, pi\u00f9 due motori a gasolio, vale a dire il 1.5 dCi da 110 CV ed il 1.9 dCi da 130 CV. In alcuni mercati \u00e8 stato previsto anche il 2 litri TCe da 180 CV e quello aspirato con cambio CVT da 140 CV.\nLa \"CC\" era nata su una versione leggermente accorciata del pianale della \"M\u00e9gane\" berlina. La misura del passo, scesa da 2.641 a 2.609\u00a0mm, abbinata invece ad un sostanziale aumento della lunghezza del corpo vettura, ha causato un aumento degli sbalzi, in particolare quello posteriore, dando luogo ad uno di quei casi frequenti di cabriolet non perfettamente bilanciate dal punto di vista delle proporzioni della carrozzeria. Ci\u00f2 \u00e8 stato percepito anche dalla potenziale clientela della vettura, che ne ha criticato le stesse caratteristiche.\nNel 2011, in alcuni mercati il 1.4 TCe venne sostituito da un meno brillante 1.6 a benzina da 110 CV, mentre nel 2012, in seguito al lieve restyling dell'intera gamma non si ebbero per\u00f2 novit\u00e0 particolari alla gamma motori.\nSempre per quanto riguarda questa evoluzione differenziata della gamma tra un Paese e l'altro, va anche ricordato il debutto del 1.6 dCi da 130 CV nella primavera del 2012, in occasione del primo restyling della \"M\u00e9gane\". Tale motore, tuttavia non venne introdotto in tutti i mercati, ad esempio in quello italiano continu\u00f2 ad essere proposto il pi\u00f9 grosso e meno moderno motore 1.9 dCi di pari potenza.\nAl Salone di Ginevra del 2013, invece, la \"CC\" \u00e8 stata proposta in un allestimento denominato \"Floride\" (in omaggio all'omonima Renault d'inizio anni sessanta). Nonostante lo scarso successo, la \"M\u00e9gane CC\" ha continuato a sopravvivere nei listini dei principali mercati, con qualche eccezione. In Italia, ad esempio, negli ultimi mesi del 2013 la \"CC\" \u00e8 stata tolta dai listini. In molti altri Paesi, invece, la \"M\u00e9gane CC\" ha continuato ad essere presente, ed anzi, \u00e8 stata sottoposta al nuovo restyling previsto per il MY'14 e che ha visto la vettura uniformarsi agli standard stilistici delle altre \"M\u00e9gane\" e degli altri modelli della gamma. Quanto ai motori, le novit\u00e0 riguardano il debutto del 1.2 TCe da 130 CV.\nMa nel 2015, la versione \"CC\" esce definitivamente anche dai listini dove era ancora disponibile.\nTabella riepilogativa.\nDi seguito vengono riportate le caratteristiche relative alle varie versioni previste per la gamma della \"M\u00e9gane III\":\nLa M\u00e9gane Trophy.\nContemporaneamente al lancio della terza generazione della \"M\u00e9gane\", al Salone di Parigi del 2008 venne presentata anche la vettura destinata al campionato monomarca \"M\u00e9gane Trophy\" ed ispirata nelle forme alla nuova segmento C della Renault. Solo la carrozzeria ricorda quella della nuova \"M\u00e9gane\", ma la base tecnica \u00e8 invece stata ripresa dalla precedente \"M\u00e9gane Trophy\", e quindi ecco che anche in questo caso la struttura \u00e8 di tipo tubolare, mentre le sospensioni sono a quadrilateri sovrapposti. Anche il motore \u00e8 lo stesso V6 da 3.5 litri della famiglia VQ con potenza massima portata da 330 a 360 CV.\nLa carrozzeria \u00e8 in materiali composti, assai pi\u00f9 leggeri che non la normale lamiera, ed \u00e8 stata sottoposta a ridisegnamenti volti ad ottimizzarne il coefficiente di penetrazione aerodinamica, ma anche i valori di deportanza."}
{"id": "4842400", "revid": "1305772", "url": "https://it.wikipedia.org/wiki?curid=4842400", "title": "Jan Thiel", "text": "Biografia.\nInizia la sua carriera negli anni '60 nei Paesi Bassi; nel 1962 conosce Martin Mijwaart con cui fonda la Jamathi nel 1965 e realizza una motocicletta per gareggiare nel motomondiale classe 50. Ottiene la prima vittoria mondiale in occasione del TT di Assen nel 1968.\nConclusa l'esperienza Jamathi, costretta a chiudere per difficolt\u00e0 finanziarie, alla fine del 1974 si trasferisce alla Piovaticci portando con s\u00e9 il materiale residuo; anche questa avventura ha per\u00f2 vita breve e termina alla fine del 1975, quando l'azienda deve cedere il reparto sportivo alla Bultaco.\nCon la squadra spagnola vincer\u00e0 4 mondiali nella classe 50 e uno nella classe 125 prima di passare nel 1980 alla Minarelli con la quale ottiene altri 2 titoli mondiali in 125, mentre nel 1984 passa alla Garelli e ottiene 8 titoli nella 125.\nDopo il periodo in Garelli ha un trascorso breve in Agrati e Rumi, mentre nel 1995 approda in Aprilia e vi rimane fino al 2008, con una piccola parentesi in Derbi nel periodo 2004/2005, ottenendo 6 titoli costruttori in 125 e altrettanti in 250.\nDopo la carriera sportiva si \u00e8 trasferito in Thailandia."}
{"id": "4842401", "revid": "1305772", "url": "https://it.wikipedia.org/wiki?curid=4842401", "title": "Money (That's What I Want)", "text": "Money (That's What I Want), conosciuto anche come Money, \u00e8 un brano scritto da Berry Gordy e Janie Bradford, fondatori della Tamla Records, nome originale della Motown Records. Nell'agosto 1959 venne pubblicato come singolo da Barrett Strong, con al lato B \"Oh I Apologize\". Esistono numerose \"covers\" di \"Money\", fra cui una dei Beatles, dei Rolling Stones e dei Doors. La rivista \"Rolling Stone\" l'ha posizionato al numero 288 nella lista \"500 Greatest Songs of All Time\".\nIl brano.\nLa versione originale.\nIl singolo di Strong venne ceduto alla Anna Records dalla Tamla Records, quando quest'ultima si accorse di non poter soddisfare tutte le richieste di vendita, e distribuito a livello nazionale dalla Chess Records. Arriv\u00f2 al secondo posto della classifica americana dell'R&amp;B e al ventitreesimo in quella pop. Ci\u00f2 la rese il primo successo della Motown Records. Inizialmente fra i crediti compositivi vi era anche Barret Strong, che venne tolto tre anni dopo che la canzone era stata scritta, nuovamente aggiunto nel 1987 e tolto l'anno seguente definitivamente. Berry Gordy ha considerato l'attribuzione al cantante come un errore burocratico. Il \"beatle\" Ringo Starr ha ricordato che i pezzi di Barret Strong li avevano tutti i componenti della band, alludendo a \"Money\".\nLa cover dei Beatles.\nI Beatles conoscevano il brano perch\u00e9 lo avevano scoperto, cosa avvenuta anche per \"Devil in Her Heart\", guardando negli scaffali del negozio di dischi del loro manager Brian Epstein. Venne registrata durante il loro provino alla Decca Records; questa versione \u00e8 stata pubblicata sugli album \"The Complete Silver Beatles\" e \"The Silver Beatles Volume 2\" (in quest'ultimo caso presente in versione estesa). La canzone venne registrata per l'album \"With The Beatles\" come brano finale, per evocare la precedente chiusura del precedente album, \"Please Please Me\", la canzone \"Twist and Shout\". La versione dei Beatles varia dall'originale per il cambiamento di tonalit\u00e0, dal Fa maggiore al Mi maggiore. La registrazione avvenne in tre sedute, tutte avvenute nello Studio 2 degli Abbey Road Studios; nel corso della prima, avvenuta il 18 luglio 1963, vennero registrati sette nastri. Altri sette nastri vennero registrati il 30 luglio, ma vennero scartati. George Martin, il produttore della band, sovraincise il pianoforte il 30 settembre sul nastro 7. In tutte le sedute il produttore fu Martin ed il primo fonico Norman Smith, mentre nelle prime due sedute il secondo fonico fu Richard Langham e nell'ultima Geoff Emerick. Il mixaggio avvenne nello Studio 3, quello mono il 21 agosto ed il 29 ed il 30 ottobre vennero realizzati due differenti mixs stereo. Per il mix mono ed il primo stereo sono stati utilizzati i nastri sei e sette, mentre per il secondo stereo solamente il sette.\n\"Money\" \u00e8 stata registrata sei volte per la BBC. La prima volta fu il 21 maggio 1963 per la trasmissione \"Saturday Club\"; questa registrazione \u00e8 stata trasmessa per la prima volta il 25 maggio. Un'altra versione risale al primo giugno dello stesso anno, per il programma \"Pop Go the Beatles\" e venne trasmessa per la prima volta il 18 giugno. Fu la prima volta in cui Lennon, \"vocalist principale\" pezzo, esclamava che voleva essere libero nell'ultimo verso. Sull\"'Anthology 1\" appare una versione live della canzone, registrata il 24 ottobre 1963 a Stoccolma nel Karlaplansstudion; questa versione \u00e8 stata trasmessa dalla radio svedese l'11 novembre dello stesso anno. L'unica versione live con video \u00e8 stata registrata durante lo speciale televisivo \"It's the Beatles\"; questa versione \u00e8 stata filmata nell'Empire Theatre di Liverpool nel pomeriggio del 7 dicembre 1963 e trasmessa poco dopo dalla BBC. Un'altra versione, apparsa sull'album \"On Air - Live at the BBC Volume 2\", \u00e8 stata registrata il 18 dicembre 1963 e trasmessa per la prima volta il 26 dicembre dello stesso anno. Il produttore del nastro era Bryant Marriott. In Inghilterra \u00e8 stato pubblicato anche sull'EP \"All My Loving\" ed in America \u00e8 stato incluso nell'album \"The Beatles' Second Album\" del 1964. \"Money\" \u00e8 apparsa anche sulla raccolta \"Rock 'n' Roll Music\" del 1976. La Plastic Ono Band, formata da Lennon, da sua moglie Y\u014dko Ono, Eric Clapton, Klaus Voormann e Alan White, esegu\u00ec il brano al festival di Toronto, e lo incluse nell'album \"Live Peace in Toronto 1969\".\nUna cover di Money \u00e8 stata di recente registrata da Ringo Starr che l'ha inserita nel suo cd What's my name, pubblicato il 25 ottobre 2019. In questa versione Ringo sperimenta per la prima volta l'uso de l'autotune.\nAltre cover.\nNumerosi artisti hanno inciso o suonato \"cover\" di \"Money\". I Kingsmen ne hanno pubblicato un singolo che \u00e8 arrivato alla sedicesima posizione sulla classifica \"Billboard Hot 100\"; il singolo dei Bern Elliot and the Fenmen raggiunse la quattordicesima posizione nella classifica dei singoli inglesi. La versione dei Flying Lizards \u00e8 arrivata al numero 22 della classifica \"dance\". I Led Zeppelin si sono esibiti il 19 giugno 1972 a Seattle durante il tour americano della band, ed il 30 giugno 1980 a Francoforte nel loro tour europeo. \"Money\" \u00e8 stata inclusa in scaletta nel tour europeo \"Alway Guaranteed\" di Cliff Richard del 1987. Altre \"cover\" sono degli Who, dei Blues Brothers, dei Rolling Stones, dei Pearl Jam, degli Smashing Pumpkins e di Jerry Lee Lewis."}
{"id": "4842402", "revid": "767487", "url": "https://it.wikipedia.org/wiki?curid=4842402", "title": "Powder River Rustlers", "text": "Powder River Rustlers \u00e8 un film del 1949 diretto da Philip Ford.\n\u00c8 un western statunitense con Allan Lane.\nProduzione.\nIl film, diretto da Philip Ford su una sceneggiatura di Richard Wormser, fu prodotto da Gordon Kay per la Republic Pictures e girato nell'Iverson Ranch a Chatsworth, Los Angeles, California, da met\u00e0 agosto a fine agosto 1949. Il titolo di lavorazione fu \"Powder River\".\nDistribuzione.\nIl film fu distribuito negli Stati Uniti dal 25 novembre 1949 al cinema dalla Republic Pictures.\nAltre distribuzioni:\nPromozione.\nLe tagline sono:"}
{"id": "4842408", "revid": "767487", "url": "https://it.wikipedia.org/wiki?curid=4842408", "title": "Navajo Trail Raiders", "text": "Navajo Trail Raiders \u00e8 un film del 1949 diretto da R.G. Springsteen.\n\u00c8 un western statunitense con Allan Lane.\nProduzione.\nIl film, diretto da R.G. Springsteen su una sceneggiatura di M. Coates Webster, fu prodotto da Gordon Kay, come produttore associato, per la Republic Pictures e girato nell'Iverson Ranch a Chatsworth, Los Angeles, California, da met\u00e0 luglio a fine luglio 1949.\nDistribuzione.\nIl film fu distribuito negli Stati Uniti dal 15 ottobre 1949 al cinema dalla Republic Pictures. \u00c8 stato distribuito anche in Brasile con il titolo \"Nas Malhas da Justi\u00e7a\".\nPromozione.\nLe tagline sono:"}
{"id": "4842412", "revid": "767487", "url": "https://it.wikipedia.org/wiki?curid=4842412", "title": "Angelo Bottigelli", "text": "Biografia.\nFrequent\u00f2 la Scuola Professione \"Edmondo De Amicis\" e, successivamente, l'Accademia di Brera, affinando la tecnica della pittura e dell'incisione. Nel 1925 partecip\u00f2 alla \"I mostra bustese di pittura\", che fu la sua prima attivit\u00e0 espositiva; ottenne una medaglia d'oro dal comune di Busto Arsizio e vendette gran parte delle opere esposte. In seguito furono numerosi gli eventi espositivi in tutta la provincia. Nel 1928 conquist\u00f2 il \"Premio Dante Alighieri\" alla \"I Mostra Biennale degli artisti bustesi\". \nIl 1930 fu l'anno della sua prima mostra personale; da l\u00ec inizi\u00f2 poi ad esporre anche in realt\u00e0 quali La Permanente di Milano, Bolzano e Firenze.\nNel 1933 fu parte della giuria alla \"I Mostra di pittura, scultura e arti decorative\" insieme a grandi nomi dell'arte bustese e nazionale quali l'architetto Paolo Candiani e i pittori Ivanhoe Gambini e Mario Broggi.\nNel 1934, 1938 e 1939 vennero organizzate altre mostre personali. nel 1943 il comune di Milano acquist\u00f2 tre acqueforti che entrarono a far parte della raccolta degli acquafortisti moderni della Lombardia presso la Civica raccolta delle stampe Achille Bertarelli. Nel 1944 alcune sue opere furono esposte in occasione della mostra \"Un gruppo di pittori lombardi\".\nFu autore di due opere letterarie: \"Pennellai da ciar\" e \"Divagazioni. Poesie\" e pubblic\u00f2 numerosi componimenti poetici sia in italiano sia in dialetto bustocco.\nNel 1951 fu cofondatore dell'associazione La Famiglia Bustocca, della quale fu dapprima segretario e, successivamente, socio onorario.\nNel 1975 scrisse la farsa a due tempi dal titolo \"I milion daa Merica\".\nMor\u00ec nel 1989; nel 1997 la citt\u00e0 di Busto Arsizio gli dedic\u00f2 una rassegna a cura di Silvia Aldeni presso le Civiche raccolte d'arte di palazzo Marliani-Cicogna."}
{"id": "4842413", "revid": "767487", "url": "https://it.wikipedia.org/wiki?curid=4842413", "title": "Home in San Antone", "text": "Home in San Antone \u00e8 un film del 1949 diretto da Ray Nazarro.\n\u00c8 un film musicale a sfondo western statunitense con Roy Acuff, Lyn Thomas e Bill Edwards.\nProduzione.\nIl film, diretto da Ray Nazarro su una sceneggiatura di Barry Shipman, fu prodotto da Colbert Clark per la Columbia Pictures e girato nell'Iverson Ranch a Chatsworth, Los Angeles, California, dal 10 al 22 novembre 1948.\nDistribuzione.\nIl film fu distribuito negli Stati Uniti dal 15 aprile 1949 al cinema dalla Columbia Pictures.\nAltre distribuzioni:\nPromozione.\nLe tagline sono:"}
{"id": "4842414", "revid": "767487", "url": "https://it.wikipedia.org/wiki?curid=4842414", "title": "The Nature of the Beast (film 1919)", "text": "The Nature of the Beast \u00e8 un film muto del 1919 diretto da Cecil M. Hepworth.\nTrama.\nUna rifugiata belga sposa un costruttore di aerei ma viene ricattata da un tedesco che l'aveva violentata.\nProduzione.\nIl film fu prodotto dalla Hepworth.\nDistribuzione.\nDistribuito dalla Butcher's Film Service, il film usc\u00ec nelle sale cinematografiche britanniche nel giugno 1919.\nSi pensa che sia andato distrutto nel 1924 insieme a gran parte degli altri film della Hepworth. Il produttore, in gravissime difficolt\u00e0 finanziarie, pens\u00f2 in questo modo di poter almeno recuperare l'argento dal nitrato delle pellicole."}
{"id": "4842415", "revid": "298229", "url": "https://it.wikipedia.org/wiki?curid=4842415", "title": "The Great American Bash 2005", "text": "The Great American Bash 2005 \u00e8 stata la seconda edizione dell'evento in pay-per-view The Great American Bash, prodotto dalla World Wrestling Entertainment (WWE). L'evento, esclusivo del \"roster\" di \"SmackDown!\", si \u00e8 svolto il 24 luglio 2005 alla HSBC Arena di Buffalo. La colonna sonora \u00e8 stata \"Pay the Price\" degli Eric &amp; The Hostiles.\nIl main event fu quello per il World Heavyweight Championship tra il campione Batista e lo sfidante John \"Bradshaw\" Layfield (JBL), vinto da Layfield per squalifica dopo essere stato colpito da Batista con una sedia d'acciaio. Uno degli incontri predominanti dell'\"undercard\" fu tra Rey Mysterio e Eddie Guerrero, vinto da Mysterio. L'altro incontro predominante fu per lo United States Championship tra il campione Orlando Jordan e lo sfidante Chris Benoit, vinto da Jordan per schienamento.\nL'evento incass\u00f2 oltre 375.000 dollari, con una capacit\u00e0 approssimativa di 8.000 posti. The Great American Bash, aiut\u00f2 la WWE a guadagnare 4.7 milioni rispetto allo scorso anno.\nStoryline.\nLa rivalit\u00e0 principale fu quella per il World Heavyweight Championship tra il campione Batista e lo sfidante John \"Bradshaw\" Layfield (JBL). In seguito allo spostamento a \"Raw\" del campione WWE John Cena, nella puntata di \"SmackDown!\" del 30 giugno, il general manager Theodore Long annunci\u00f2 un six-pack challenge match tra JBL, Chris Benoit, Christian, Booker T, Muhammad Hassan e The Undertaker, vinto da JBL per il SmackDown! Championship. Dopo il match, Long inform\u00f2 JBL che non aveva vinto il titolo, ma che era diventato il primo sfidante al World Heavyweight Championship di Batista, ultimo ad essere stato spostato a \"SmackDown!\". Nella puntata di \"SmackDown!\" del 14 luglio, Batista sconfisse Orlando Jordan. Dopo il match, JBL colp\u00ec Batista con una clothesline. La settimana successiva a \"SmackDown!\" JBL accompagnato da Orlando Jordan, festeggi\u00f2 in anticipo la vittoria del World Heavyweight Championship, per poi essere interrotto da Batista che colp\u00ec Jordan con una spinebuster.\nUna delle rivalit\u00e0 predominanti fu tra Rey Mysterio e Eddie Guerrero. A No Way Out, Guerrero e Mysterio sconfissero i Basham Brothers conquistando il WWE Tag Team Championship. A WrestleMania 21, Mysterio sconfisse Guerrero. Nella puntata di \"SmackDown!\" del 21 aprile, gli MNM (Johnny Nitro e Joey Mercury) sconfissero Mysterio e Guerrero per conquistare il WWE Tag Team Championship. Nella puntata di \"SmackDown!\" del 28 aprile, nella rivincita Guerrero e Mysterio affrontarono gli MNM per il titolo di coppia, vinta da quest'ultimi. Nella puntata di \"SmackDown!\" del 5 maggio, Guerrero attacc\u00f2 Mysterio diventando un \"heel\". A Judgment Day, Mysterio sconfisse Guerrero per squalifica dopo essere stato colpito da quest'ultimo con una sedia d'acciaio. Nella puntata di \"SmackDown!\" del 30 giugno, la rivalit\u00e0 tra Guerreri e Mysterio continu\u00f2 quando Guerrero minacci\u00f2 di rivelare il segreto sul figlio di Mysterio, Dominick. Sia la famiglia di Guerrero che quella di Mysterio, implorarono Guerrero a non rivelare il segreto. Successivamente, fu sancito un match tra i due a The Great American Bash nel quale se Mysterio avesse vinto Guerrero non avrebbe dovuto rivelare il segreto, ma se avesse vinto Guerrero, quest'ultimo avrebbe rivelato il segreto.\nL'altra rivalit\u00e0 predominante fu quella per lo United States Championship tra il campione Orlando Jordan e lo sfidante Chris Benoit. Nella puntata di \"SmackDown!\" del 7 luglio, Benoit sconfisse Booker T per diventare il primo sfidante al titolo. Long promise a Benoit un match contro Jordan a The Great American Bash.\nEvento.\nPrima della messa in onda dell'evento, Paul London sconfisse Nunzio a \"Sunday Night Heat\" per mantenere il Cruiserweight Championship.\nMatch preliminari.\nIl primo match dell'evento fu valevole per il WWE Tag Team Championship tra i campioni gli MNM (Joey Mercury e Johnny Nitro) (accompagnati da Melina) contro la coppia sfidante gli Legion of Doom (Heidenreich e Road Warrior Animal). Durante il match, Nitro colp\u00ec Animal con un titolo di coppia, ma Animal riusc\u00ec a riprendersi per poi eseguire una powerslam su Nitro. Successivamente, Animal e Heidenreich eseguirono la \"Doomsday Device\" su Nitro per poi schienarlo e vincere il titolo di coppia.\nIl match successivo fu tra Booker T (accompagnato da Sharmell) e Christian. Booker esegu\u00ec lo \"Scissors Kick\" nei confronti di Christian dalla terza corda del ring per schienarlo e vincere il match.\nIl terzo match fu valevole per lo United States Championship tra il campione Orlando Jordan e lo sfidante Chris Benoit. Durante il match, Jordan rimosse un cuscinetto da un tenditore delle corde. In seguito mentre Benoit stava cercando di attaccare Jordan all'angolo, quest'ultimo schiv\u00f2 l'attacco e Benoit sbatt\u00e9 la testa contro il tenditore delle corde. Jordan schien\u00f2 cos\u00ec Benoit per vincere il match e mantenere il titolo.\nIl match seguente fu tra The Undertaker e Muhammad Hassan (accompagnato da Daivari) per decretare il primo sfidante al World Heavyweight Championship. Durante la sua entrata, Hassan venne accompagnato sul ring da degli uomini mascherati in rappresentanza della sua cultura araba. Durante il match, gli uomini mascherati interferirono nel match ma furono attaccati da The Undertaker. Successivamente, The Undertaker tent\u00f2 di eseguire il \"Tombstone Piledriver\", ma Hassan scamp\u00f2 alla mossa per poi tentare una clothesline, la quale venne rovesciata in una Chokeslam da The Undertaker che poi schien\u00f2 vincendo il match. Dopo il match, The Undertaker esegu\u00ec la \"Last Ride\" ai danni di Hassan sul pavimento dello stage.\nIl quinto match fu tra la coppia composta dei Mexicools (Juventud, Psicosis e Super Crazy) contro quella composta dei Blue World Order (Big Stevie Cool, The Blue Meanie e Hollywood Nova). Super Crazy esegu\u00ec un moonsault su Big Stevie Cool per poi essere colpito da Psicosis con un leg drop, il quale lo schien\u00f2 dando la vittoria ai Mexicools.\nMatch principali.\nIl match che segu\u00ec fu tra Rey Mysterio e Eddie Guerrero, nel quale la stipulazione prevedeva che se Guerrero avesse vinto il match avrebbe rivelato il segreto sul figlio di Mysterio, Dominick, se Mysterio avesse vinto il segreto non sarebbe stato rivelato. Durante il match, Guerrero esegu\u00ec i Three Amigos e il \"Frog splash\" su Mysterio. Successivamente, Guerrero tent\u00f2 di schienare Mysterio, il quale rovesci\u00f2 lo schienamento a suo favore vincendo il match. Di conseguenza, Guerrero non pot\u00e9 rivelare il segreto.\nIl settimo match fu il Bra and panties match tra Melina e Torrie Wilson con Candice Michelle nel ruolo di arbitro speciale. All'inizio del match, la Wilson tolse la maglietta a Melina lasciandola in reggiseno, la quale si vendic\u00f2 togliendo a sua volta la maglietta alla Wilson. Successivamente, la Wilson sollev\u00f2 Melina e la fece cadere sulla superficie del ring per poi tentare di toglierle i pantaloni, ma Melina reag\u00ec sfilando i pantaloni alla Wilson vincendo il match. Dopo il match, la Michelle Candice spogli\u00f2 Melina per poi togliersi i propri vestiti.\nIl \"main event\" fu valevole per il World Heavyweight Championship tra il campione Batista e lo sfidante John \"Bradshaw\" Layfield. Durante il match, Orlando Jordan interfer\u00ec tentando di colpire Batista con una sedia d'acciaio, senza successo. In seguito, Batista us\u00f2 la sedia per colpire JBL e Jordan venendo squalificato e dando la vittoria a JBL. Da risultato, Batista mantenne il titolo e dopo il match esegu\u00ec la \"Batista Bomb\" su JBL e Jordan.\nConseguenze.\nLa rivalit\u00e0 tra Batista e John \"Bradshaw\" Layfield continu\u00f2. Nella puntata di \"SmackDown!\" del 28 luglio, JBL sconfisse The Undertaker a causa di un'interferenza di Randy Orton diventando primo sfidante per il World Heavyweight Championship a SummerSlam. Nella successiva puntata di \"SmackDown!\", si svolse la firma del contratto tra Batista e Layfield per il World Heavyweight Championship a SummerSlam in un No Holds Barred match. A SummerSlam, Batista sconfisse JBL mantenendo il World Heavyweight Championship. La rivalit\u00e0 tra i due si concluse nella puntata di \"SmackDown!\" del 9 settembre, dove Batista sconfisse JBL in un Texas Bullrope match.\nNella puntata di \"SmackDown!\" successiva a The Great American Bash, Eddie Guerrero rivel\u00f2 il segreto; di essere il vero padre di Dominick e non di Rey Mysterio. A SummerSlam Mysterio sconfisse Guerrero in un Ladder match, nel quale era appesa una valigietta contenente la custodia di Dominick. Nella puntata di \"SmackDown!\" del 9 settembre, Guerrero sconfisse Mysterio in uno Steel Cage match concludendo la rivalit\u00e0. Guerrero inizi\u00f2 poi una rivalit\u00e0 con Batista per il World Heavyweight Championship che affront\u00f2 a No Mercy, senza successo. Tuttavia, Guerrero mor\u00ec per insufficienza cardiaca il 13 novembre. Nel 2006, Guerrero venne introdotto nella WWE Hall of Fame da Mysterio, Benoit e suo nipote Chavo Guerrero.\nLa rivalit\u00e0 tra Chris Benoit e Orlando Jordan continu\u00f2. A SummerSlam, Benoit sconfisse Jordan conquistando lo United States Championship in 25.5 secondi. Nella puntata di \"SmackDown!\" del 1\u00ba settembre, Benoit sconfisse Jordan ancora una volta mantenendo il titolo in 23.4 secondi. La settimana successiva a \"SmackDown!\", Benoit sconfisse Jordan in un altro match per il titolo in 22.5 secondi.\nRecensione.\nL'HSBC Arena ospita di solito 18.690 persone, ma i posti furono ridotti per l'evento. L'evento, incass\u00f2 oltre 375.000 dollari nella vendita dei biglietti con una capacit\u00e0 approssimativa di 8.000 posti - il massimo consentito. Great American Bash, ebbe un ricavato di 21.6 milioni di dollari rispetto ai 16.9 milioni dell'anno precedente. L'evento fu molto criticato dal pubblico e dalla critica. Il Canadian Online Explorer diede all'evento un voto di 5 stelle su 10. Il main event per il World Heavyweight Championship tra Batista e John \"Bradshaw\" Layfield ricevette 3 stelle su 10, mentre il match tra Rey Mysterio e Eddie Guerrero ottenne il voto pi\u00f9 alto con 8 stelle su 10. L'evento venne rilasciato in DVD il 23 agosto 2005."}
{"id": "4842417", "revid": "767487", "url": "https://it.wikipedia.org/wiki?curid=4842417", "title": "Matt Clark", "text": "Carriera.\nMinor League.\nClark fu scelto al 12\u00ba giro del draft del 2008 come 375 scelta dai San Diego Padres. Nello stesso anno nella Northwest League \"singolo A breve stagione\" con gli Eugene Emeralds, chiuse con .279 alla battuta, 32 RBI e 18 punti \"(run in inglese)\" in 38 partite. Nel 2009 pass\u00f2 nella Midwest League \"singolo A\" con i Fort Wayne TinCaps, finendo con .266 alla battuta, 55 RBI e 41 punti in 64 partite, poi pass\u00f2 nella California League \"singolo A avanzato\" con i Lake Elsinore Storm finendo con .292 alla battuta, 46 RBI e 44 punti in 67 partite.\nNel 2010 gioc\u00f2 nella Texas League \"doppio A\" con i San Antonio Missions finendo con .269 alla battuta, 97 RBI e 62 punti in 129 partite. Nel 2011 pass\u00f2 nella Pacific Coast League \"triplo A\" con i Tucson Padres finendo con .292 alla battuta, 83 RBI e 71 punti in 129 partite.\nNel 2012 con i Tucson Padres fin\u00ec con .290 alla battuta, 77 RBI e 75 punti in 121 partite. Il 1\u00ba febbraio 2014 firm\u00f2 un contratto da minor con i New York Mets.\nNippon Professional Baseball.\nNel 2013 gioc\u00f2 nella Central League con i Chunichi Dragons finendo con .238 alla battuta, 70 RBI, 56 punti, 886 eliminazioni di cui 63 doppie, 46 assist e 6 errori da prima base in 132 partite di cui 112 da partente.\nMajor League.\nHa debuttato nella MLB con i Milwaukee Brewers il 2 settembre 2014.\nIl 26 febbraio 2016, Clark firm\u00f2 un contratto di minor league con i Chicago Cubs. Venne svincolato il 26 marzo.\nCarriera all'estero.\nIl 28 aprile 2016, Clark firm\u00f2 con i Vaqueros Laguna della Mexican Baseball League il 28 aprile 2016. Dopo 15 turni di battuta, venne svincolato il 3 maggio 2016.\nIl 12 maggio 2016, Clarke ritorn\u00f2 nella NBP, con gli Orix Buffaloes.[9] Divenne free agent al termine della stagione.\nIl 28 febbraio 2017, Clark firm\u00f2 con gli Acereros de Monclova della Mexican League. Il 14 aprile 2018, Clark venne scambiato con i Pericos de Puebla. Clark venne scambiato nuovamente l'11 giugno con i Tecolotes de los Dos Laredos. Il 15 agosto 2018, Clark venne prestato ai Leones de Yucat\u00e1n per il resto della stagione. Divenne free agent a fine stagione.\nIl 5 marzo 2019, Clarke firm\u00f2 con i Bravos de Le\u00f3n."}
{"id": "4842419", "revid": "1543377", "url": "https://it.wikipedia.org/wiki?curid=4842419", "title": "George Lyon", "text": " \nBiografia.\nLyon nacque nell'Ontario nel 1858. Inizialmente, decise di praticare il cricket, in cui fu battitore e rappresent\u00f2 il Canada in otto occasioni.\nLyon inizi\u00f2 a praticare golf all'et\u00e0 di 38 anni. Vinse i Campionati amatoriali canadesi di golf otto volte tra il 1898 al 1914 e i Campionati Senior canadesi dieci volte tra il 1918 al 1930. Lyon perse la finale dei Campionati amatoriali statunitensi 1906 e raggiunse la semifinale nel The Amateur Championship del 1908. Prese parte ai Giochi olimpici di , dove vinse la medaglia d'oro nel torneo individuale di golf.\nMor\u00ec a Toronto nel 1938 e fu sepolto nel Mount Pleasant Cemetery di Toronto.\nNel 1955, fu introdotto nella Canada's Sports Hall of Fame mentre nel 1971 fu inserito nella Canadian Golf Hall of Fame."}
{"id": "4842421", "revid": "1974468", "url": "https://it.wikipedia.org/wiki?curid=4842421", "title": "Trasporto Ferroviario Toscano", "text": "La societ\u00e0 Trasporto Ferroviario Toscano (TFT) \u00e8 un'impresa ferroviaria italiana che opera nella provincia di Arezzo nel trasporto passeggeri e merci.\nStoria.\nL'azienda nacque dallo scorporo del relativo ramo d'azienda della societ\u00e0 La Ferroviaria Italiana, avvenuto il 1\u00ba gennaio 2005.\nSettori di attivit\u00e0.\nTFT \u00e8 attiva sia nel trasporto passeggeri, svolgendo servizi regionali sulle linee Arezzo-Stia e Arezzo-Sinalunga di Rete Ferroviaria Toscana (societ\u00e0 controllata anch'essa da LFI) e servizi merci sulle medesime direttrici.\nL'impresa \u00e8 peraltro abilitata al servizio anche su linee di Rete Ferroviaria Italiana possedendo la licenza n.8 rilasciata da RFI il 13 marzo 2001.\nMateriale rotabile.\nElettromotrici.\nPer l'esercizio della Arezzo-Sinalunga la LFI fece costruire nel 1930 dalla SACFEM di Arezzo cinque elettromotrici a carrelli (matricole 1\u00f75), incendiate dalla Wehrmacht nel 1944.\nNel 1954 le Reggiane consegnarono tre elettromotrici (matricole 1\u00f73, poi EABiz 7\u00f79), dotate dei motori TIBB recuperati dalle motrici della dotazione originale. Ad esse si affianc\u00f2 nel 1960 un'automotrice di costruzione Stanga-TIBB (EABiz 10). Nel 1969 furono noleggiati (e poco dopo acquisiti) cinque complessi automotrice-rimorchiata costruiti dalla Piaggio nel 1938 per la ferrovia Casalecchio-Vignola, che col tempo si dimostrarono fragili e soggetti a frequenti cedimenti.\nNel 1982 giunsero sulle linee LFI le elettromotrici 006 e 009 provenienti dal parco delle Ferrovie e Tramvie Vicentine; permanentemente accoppiate fra loro, furono riclassificate EBDz 19-20. Altro materiale fu acquistato usato dalle Ferrovie dello Stato:\nLa LFI acquist\u00f2 nel 1998 dalla SNCB tre automotrici della serie AM 56 che, previo risanamento degli interni e parziali modifiche alla fanaleria e agli equipaggiamenti elettrici, entrarono in servizio a partire dall'anno successivo A tali complessi se ne aggiunsero nel 2000 altri due; un'ulteriore unit\u00e0 dopo l'acquisizione venne danneggiata da un incendio e accantonata. Nel 2004 tre esemplari provenienti dal gruppo SNCB AM 54 raggiunsero anch'essi il parco LFI. Destinati ad una profonda trasformazione per renderle simili alle motrici analoghe a quelle gi\u00e0 in servizio in Toscana, a causa del fallimento dell'impresa incaricata di tale opera esse poterono raggiungere i binari sociali TFT solo nel 2009.\nNel 2005 la Alstom Ferroviaria ha consegnato quattro elettrotreni simili ai Minuetto FS, immatricolati ETT 21\u00f724, meglio noti con il soprannome \"Elfo\".\nLocomotive elettriche.\nNel 1949, per l'esercizio della ricostruita Arezzo-Sinalunga in trazione elettrica, le officine LFI di Pescaiola costruirono due locomotori a carrelli (matricole 001\u00f7002, poi EDz 1\u00f72) utilizzando telai e rodiggi provenienti dalle automotrici 1\u00f75. Le officine di Pescaiola, sempre utilizzando parti delle automotrici originali, costruirono nel 1950 un locomotore a due assi (matricola 003, poi E6), con cabina centrale e avancorpi d'estremit\u00e0.\nNel 1958 la LFI, alla ricerca di rotabili usati, acquist\u00f2 dalla Montecatini quattro locomotori costruiti dalla Carminati e Toselli per la ferrovia Bribano-Agordo. Due di essi (matricole 004\u00f7005, poi EDz 11\u00f714), ricostruiti dalle officine sociali, entrarono in servizio nel 1960. A fine anni settanta la Fervet costru\u00ec un'ulteriore locomotiva (EDz 12), entrata in servizio nel 1982, sulla base di uno dei locomotori accantonati.\nSulla base di telai e carrelli dei locomotori EDz 1\u00f72 la Fervet costru\u00ec tra il 1979 e il 1980 due nuovi locomotori (matricole EDz 17\u00f718). Tra il 1980 e il 1989 furono acquisite dalle FS quattro locomotive E.626.\nNel 2010 la Bombardier Transportation Italy ha consegnato una locomotiva tipo E.464 (immatricolata E.464.880), dotata di SCMT, in servizio dal 2013.\nAutomotrici Diesel.\nLa LFI acquis\u00ec nel 1963 da un demolitore quattro automotrici tipo ALn 556 FS, che avevano prestato servizio sulla ferrovia Verona-Caprino-Garda sino al 1959. Due unit\u00e0 furono riverniciate e prestarono servizio effettuando alcuni treni poco frequentati con esito insoddisfacente, tanto da essere in seguito impiegate come rimorchiate: furono accantonate entro il 1971.\nLocomotive Diesel.\nNel 1988 fu acquisita la motrice DI.183, una delle unit\u00e0 costruite nel 1957 dalla olandese Werkspoor per l'azienda mineraria statale del Limburgo.\nNel 1989 furono acquistate dalle FS tre locomotive Diesel D.341, impiegate per il servizio merci sulla linea del Casentino. Sempre dalle FS fu acquistata la Ne 700.003, in servizio dal 1993, impiegata per il servizio di manovra pesante e le tradotte insieme a due locomotori 225 (anch'essi provenienti dalle FS) resi accoppiabili a comando multiplo.\nLocomotive a vapore.\nCol passaggio della ferrovia casentinese alla LFI la Societ\u00e0 Veneta lasci\u00f2 in uso la locomotiva 312 e cedette la locomotiva 360; per l'esercizio della linea si noleggiarono locomotive a vapore di varia provenienza: dalle Ferrovie dello Stato locomotive dei gruppi 875 e 880, tre locomotive St. Leonard dalle Ferrovie del Sud Est, una locomotiva del gruppo 40 dalle Ferrovie Padane, la locomotiva 30 della ferrovia della Valle Seriana e una locomotiva dalla Ferrovia Benevento-Cancello. Le locomotive a noleggio furono restituite, mentre la 360 fu venduta nel 1958 alla Ferrotramviaria.\nPresso la LFI sono immatricolate due locomotive del gruppo 640 e due del gruppo 740, di propriet\u00e0 di una societ\u00e0 privata.\nLocomotive e automotori da manovra.\nNel 1957 la LFI acquis\u00ec da un'azienda di Montevarchi un automotore (immatricolato C1) di costruzione Pellegrini-Costamasnaga simile alle \"sogliole\" FS. Si affiancava ad un altro automotore (immatricolato C2), costruito nel 1932 dalla SACFEM per la LFI per gli interventi alla linea aerea.\nNel 1985 fu acquistato dalle Ferrovie e Tramvie Vicentine l'automotore a due assi DE 051 tipo K\u00f6f, costruito nel 1934, analogo ai coevi automotori FS del gruppo 213.\nCarrozze.\nSulla Arezzo-Sinalunga la LFI mise in servizio nel 1930 otto carrozze a due assi a cassa in legno costruite dalla SACFEM; distrutte durante la guerra, tre unit\u00e0 furono ricostruite nell'aspetto anteguerra, mentre le restanti furono ricostruite con cassa metallica simile alle carrozze Corbellini delle FS. Furono acquisite anche una carrozza dalla ferrovia Siena-Buonconvento-Monte Antico (anch'essa ricostruita come tipo Corbellini) e tre carrozze a due assi e terrazzini dalle Ferrovie Padane.\nCon l'elettrificazione della Arezzo-Stia furono ordinate alle Reggiane tre rimorchiate pilota e una rimorchiata attrezzata, in servizio dal 1954, mentre nel 1960 la Stanga forn\u00ec una rimorchiata pilota.\nNel 1958 le officine di Arezzo Pescaiola ricostruirono una carrozza su un telaio a carrelli acquistato dalle Ferrovie Padane; nel 1960 si realizzarono altre due carrozze con telai e carrelli delle elettromotrici 1\u00f75 e un'altra carrozza ricostruita su un telaio ex Ferrovie Padane.\nNel 1963 furono acquistate dalla SEPSA di Napoli otto carrozze a carrelli, costruite originariamente dalla FIAT Materfer nel 1940: inizialmente accantonate, due di esse furono revisionate nel 1967.\nAltre sei carrozze a carrelli entrarono a far parte del parco LFI nel 1974: provenienti dal parco delle Ferrovie dello Stato, erano state costruite nel 1929 dalle Officine Moncenisio per la ferrovia Aosta-Pr\u00e9-Saint-Didier. Sempre dalle FS furono acquistate a partire dal 1981 alcune carrozze Corbellini che avevano sino ad allora prestato servizio sulla metropolitana FS di Napoli, le quali furono ricostruite dalla Fervet. Nel 1987 fu acquistata dall'ATCM la carrozza a carrelli Tc 151, costruita dalla Breda nel 1932 per le ferrovie modenesi.\nDal 2013 sono entrate in servizio tre carrozze Vivalto di cui una semipilota, che formano un convoglio con la locomotiva E.464. Nel 2017 il convoglio \u00e8 stato ceduto a Trenitalia in cambio di due elettrotreni Jazz."}
{"id": "4842422", "revid": "767487", "url": "https://it.wikipedia.org/wiki?curid=4842422", "title": "Tucson (film)", "text": "Tucson \u00e8 un film del 1949 diretto da William F. Claxton.\n\u00c8 un western statunitense con Jimmy Lydon, Penny Edwards e Charles Russell.\nProduzione.\nIl film, diretto da William F. Claxton su una sceneggiatura di Arnold Belgard, fu prodotto da Sol M. Wurtzel tramite la Sol M. Wurtzel Productions e girato dal 14 giugno a fine giugno 1948. I brani della colonna sonora \"Nobody's Lost on the Lonesome Trail\" e \"Ringin' the New Year In\" furono composti da L. Wolfe Gilbert (parole) e I. B. Kornblum (musica).\nDistribuzione.\nIl film fu distribuito negli Stati Uniti dal 27 aprile 1949 al cinema dalla Twentieth Century Fox."}
{"id": "4842423", "revid": "1543377", "url": "https://it.wikipedia.org/wiki?curid=4842423", "title": "Sentiero Pembrokeshire", "text": "Il sentiero Pembrokeshire (in gallese: \"Llwybr Arfordir Sir Benfro\"; in inglese: \"Pembrokeshire Coast Path\") \u00e8 un sentiero di media percorrenza a piedi nel Galles sud-occidentale, che parte da Poppit Sands, nei pressi del villaggio di St Dogmaels, nel nord della contea del Pembrokeshire, e arriva ad Amroth, nel sud della contea, lungo un percorso di 299\u00a0km. \u00c8 stato inaugurato il nel 1970 e, dal 2012 fa parte del Sentiero Wales Coast.\nStoria.\nNel 1952, seguendo la traccia del \"Parco Nazionale Pembrokeshire Coast\", il naturalista e scrittore gallese Ronald Lockley ha trovato un nuovo percorso costiero. Lungo il percorso vi erano dei piccoli centri abitati, ma la comunicazione fra questi era scarsa e generalmente solo via mare.\nLa relazioni che Lockley ha tenuto nel 1953 per la Commissione incaricata del tracciato evidenziava che la maggior parte dei sentieri erano privati e che necessitavano di negoziati per l'esproprio. La maggior parte dei proprietari erano favorevoli, e molti hanno beneficiato della costruzione delle nuove delimitazioni. Ancora oggi, tuttavia, il sentiero ufficiale passa in luoghi e ha deviazioni dai sentieri dei proprietari terrieri che non erano disposti al negoziato di cessione.\nPer il completamento della mappatura del percorso ci sono voluti 17 anni, e questo lavoro ha incluso la costruzione di oltre 100 passerelle e 479 scale, e l'eliminazione di tantissimi ostacoli in zone ripide o scivolose.\nInaugurato da Wynford Vaughan-Thomas il 16 maggio 1970, ha la lunghezza di 180 miglia (290\u00a0km), ma nel corso degli anni ci sono state modifiche che hanno esteso la sua lunghezza a 186 miglia (299\u00a0km)."}
{"id": "4842425", "revid": "109866130", "url": "https://it.wikipedia.org/wiki?curid=4842425", "title": "The Nature of the Beast", "text": ""}
{"id": "4842426", "revid": "107294488", "url": "https://it.wikipedia.org/wiki?curid=4842426", "title": "Volvo YCC", "text": "La Volvo YCC (acronimo di \"Your Concept Car\") \u00e8 una Concept car prodotta dalla casa automobilistica Svedese Volvo.\nFu presentata al Salone dell'automobile di Ginevra nel 2004 con l'obbiettivo dichiarato di soddisfare, in modo particolare, le esigenze delle guidatrici di sesso femminile.\nIl contesto.\nPer ottenere questo risultato Volvo cre\u00f2, nell'autunno del 2001, un team di lavoro costituito interamente da donne. \nQuesto gruppo di lavoro cre\u00f2 la YCC come un esercizio di ergonomia visto dalla prospettiva delle guidatrici donna.\nCoinvolte durante le varie fasi del progetto furono: Maria Widell Christiansen, Eva-Lisa Andersson, Elna Holmberg, Maria Uggla, Camilla Palmertz, Cynthia Charwick, Anna Ros\u00e9n, Lena Ekelund e Tatiana Butovitsch Temm.\nTecnica.\nLa concept YCC ha una carrozzeria coup\u00e9 a quattro posti. \nAll'anteriore non \u00e8 presente il cofano, per cui non \u00e8 possibile accedere direttamente al motore. \nPer la manutenzione occorre infatti rimuovere l'intera parte frontale dell'auto. \nLa manutenzione era prevista ogni 50.000\u00a0km percorsi i quali un messaggio via radio viene inviato automaticamente all'officina.\nIl riempimento della vaschetta che contiene il liquido per lavare il parabrezza avviene tramite una Valvola a sfera senza tappo.\nAnche per riempire il serbatoio della benzina \u00e8 stato utilizzato lo stesso sistema.\nLa vettura \u00e8 equipaggiata con pneumatici Run-flat per evitare di dover sostituire lo pneumatico in strada.\nSi accede all'interno del veicolo tramite due porte ad ala di gabbiano. \nTutte le porte sono ad apertura elettrica; alla pressione di un tasto la porta pi\u00f9 vicina viene aperta automaticamente cos\u00ec da poter entrare in auto mentre si tengono in mano sporte ed oggetti vari.\nTutte le parti interne in materiali tessili possono essere rimosse facilmente, cos\u00ec da cambiarne sia il colore che il tipo di tessuto.\nI poggiatesta hanno delle rientranze per ospitare le acconciature delle donne come quelle a coda di cavallo.\nLa YCC era equipaggiata con un propulsore ibrido a cinque cilindri da 215 cavalli."}
{"id": "4842427", "revid": "767487", "url": "https://it.wikipedia.org/wiki?curid=4842427", "title": "Broken in the Wars", "text": "Broken in the Wars \u00e8 un cortometraggio muto del 1919 diretto da Cecil M. Hepworth.\nTrama.\nLady Hamlyn presenta un ciabattino ferito in guerra al Ministro delle Pensioni John Hodge.\nProduzione.\nIl film fu prodotto dalla Hepworth.\nDistribuzione.\nDistribuito dalla Hepworth, il film - un cortometraggio di 122 metri - usc\u00ec nelle sale cinematografiche britanniche nel gennaio 1919.\nSi pensa che sia andato distrutto nel 1924 insieme a gran parte degli altri film della Hepworth. Il produttore, in gravissime difficolt\u00e0 finanziarie, pens\u00f2 in questo modo di poter almeno recuperare l'argento dal nitrato delle pellicole."}
{"id": "4842428", "revid": "1543377", "url": "https://it.wikipedia.org/wiki?curid=4842428", "title": "Governo Sobotka", "text": "Il Governo Sobotka \u00e8 stato un esecutivo della Repubblica Ceca in carica dal 29 gennaio 2014, giorno in cui ha prestato giuramento, fino al 13 dicembre 2017, giorno dell'entrata in carica del Governo Babi\u0161 I. Esso era guidato da Bohuslav Sobotka, nominato Primo ministro della Repubblica Ceca dal presidente Milo\u0161 Zeman il 17 gennaio 2014, a seguito dell'accordo tra i partiti che lo sostengono raggiunto il 6 gennaio 2014.\nEra composto dal primo ministro e da 16 ministri dei tre partiti che lo sostenevano: il Partito Socialdemocratico Ceco (7 ministri pi\u00f9 il primo ministro), ANO 2011 (6 ministri) e l'Unione Cristiana e Democratica - Partito Popolare Cecoslovacco (3 ministri)."}
{"id": "4842436", "revid": "1924342", "url": "https://it.wikipedia.org/wiki?curid=4842436", "title": "Soul Man (singolo)", "text": "Soul Man \u00e8 una canzone scritta da Isaac Hayes e David Porter e registrata dal duo soul statunitense Sam &amp; Dave. Fu pubblicata nel 1967 come singolo e si rivel\u00f2 subito come uno dei brani pi\u00f9 noti dei due artisti e anche il pi\u00f9 celebre a livello commerciale. Arriv\u00f2 infatti al secondo posto della Billboard, divenendo una hit degli anni sessanta.\nStoria.\nIl coautore Isaac Hayes trov\u00f2 l'ispirazione per \"Soul Man\" nel tumulto della African-American Civil Rights Movement del 1960 e nei durissimi scontri di protesta di Detroit che si verificarono nel luglio del 1967. Vedendo i reportage in televisione e sui giornali, Hayes osserv\u00f2 che i residenti neri della cittadina del Michigan avevano scritto sui muri dei palazzi che non erano stati distrutti la parola \"Soul\". Questi due fatti di cronaca, pi\u00f9 una ri-lettura di un passo della Bibbia inerente alla Pasqua, lo spinsero un giorno ad incontrare il suo amico compositore David Porter e a stendere insieme a lui la canzone che narrasse \"la storia di una persona che lotta per superare le sue attuali condizioni di vita. \u00c8 quasi una melodia [dove si sente] una specie di vanto 'I'm a Soul Man'. \u00c8 un fatto di orgoglio.\"\nDistribuito da una filiale dell'Atlantic Records, la Stax, in cui lavorarono molto Hayes e Porter, il singolo divenne il pezzo pi\u00f9 famoso mai pubblicato dall'etichetta discografica. Nell'autunno del 1967 raggiunse il primo posto della \"Billboard Hot Black Singles chart\" e il secondo della Billboard Hot 100 e l'anno successivo vinse il Grammy Award per la migliore esecuzione R&amp;B fatta da un Duo o Group vocale.\nL'esclamazione \"\"Play it, Steve!\" che si sente nel pezzo \u00e8 riferita al chitarrista Steve Cropper dei Booker T. &amp; the M.G.'s (gruppo che suon\u00f2 sempre tutti gli strumenti nei singoli dei Sam &amp; Dave) che esegu\u00ec la parte per chitarra elettrica.\nCuriosamente egli si prest\u00f2 come chitarrista non solo nella versione originale del duo, ma anche nelle cover fatte dal vivo dei Blues Brothers.\nRegistrazione.\nDurante una stessa sessione, vennero registrate ed incise due versioni di \"Soul Man\", che si distinguono principalmente per i primi trenta secondi iniziali: una infatti si apre con un ricco e complesso assolo di batteria su cui Sam Moore pronuncia in modo enfatizzato le parole \"Comin' to you...\"\", mentre l'altra parte da un'introduzione strumentale pi\u00f9 pacata ad opera di una chitarra, di un basso e dei piatti senza nessun assolo di percussioni. Quest'ultima interpretazione \u00e8 quella pi\u00f9 facilmente disponibile in tutti i formati, mentre la prima tende ad essere pi\u00f9 difficile da reperire, anche se pu\u00f2 essere sentita spesso alla radio o su originali stampe in vinile a 45 giri."}
{"id": "4842438", "revid": "298229", "url": "https://it.wikipedia.org/wiki?curid=4842438", "title": "Unforgiven 2006", "text": "Unforgiven 2006 \u00e8 stata l'ottava edizione dell'omonimo pay-per-view prodotto dalla WWE. L'evento, appartenente al roster di \"Raw\", si \u00e8 svolto il 17 settembre 2006 all'Air Canada Centre di Toronto in Canada.\nStoryline.\nLa faida principale dell'evento fu quella tra John Cena e Edge per il WWE Championship. Nella puntata di \"Saturday Night's Main Event\" del 15 luglio, Cena sconfisse Edge per squalifica, mentre a SummerSlam Edge difese il WWE Championship contro Cena in un match in cui il titolo sarebbe cambiato di possessore anche tramite squalifica. Nella puntata di \"Raw\" del 21 agosto Lita, la ragazza di Edge, gett\u00f2 nel mare la cintura del WWE Championship che Cena aveva creato, e Edge la sostitu\u00ec con una versione uguale con l'unica differenza di avere il logo \"Rated-R Superstar\" al centro. Quella stessa sera Edge affront\u00f2 Jeff Hardy ma il match termin\u00f2 in un no-contest a causa dell'intervento di Cena ai danni del WWE Champion. La settimana dopo, Edge chiese a Shane McMahon di licenziare Cena per quanto era successo la settimana prima. Cena intervenne e chiese ad Edge un ultimo match per il WWE Championship ad Unforgiven alle seguenti condizioni: se Cena avesse perso, sarebbe stato trasferito a \"SmackDown!\". Edge accett\u00f2 il tutto, a patto che lui scegliesse la stipulazione dell'incontro, ovvero un Tables, Ladders, and Chairs match.\nA SummerSlam, la D-Generation X (Triple H e Shawn Michaels) sconfisse Mr. McMahon e suo figlio Shane. Nella puntata di \"Raw\" del 21 agosto, la DX vandalizz\u00f2 la limousine e l'aereo privato di Vince McMahon. Nella successiva puntata di \"Raw\" del 28 agosto i McMahon si vendicarono attaccando brutalmente la DX dopo il loro 3-on-2 Handicap match contro Mr. Kennedy, Finlay e William Regal (appartenenti al roster di \"SmackDown!\"), i quali erano intervenuti a SummerSlam in aiuto dei McMahon. Prima che i McMahon potessero attaccare la DX, per\u00f2, intervenne l'ECW World Champion Big Show ad attaccare Triple H e Michaels, aiutando dunque i McMahon. A seguito dell'assalto, Vince McMahon annunci\u00f2 che lui, suo figlio Shane e Big Show avrebbero affrontato la DX in un 3-on-2 Handicap Hell in a Cell match ad Unforgiven.\nIn una puntata di \"Raw\", Lita intervenne in sfavore di Trish Stratus durante il suo match contro Mickie James. Nella puntata di \"Raw\" del 7 agosto Lita e Edge sconfissero Trish e Carlito (il quale aveva una relazione con Trish). Nella puntata di \"Raw\" del 28 agosto Lita annunci\u00f2 che Trish si sarebbe ritirata a seguito di Unforgiven, e nella puntata di \"Raw\" del 7 settembre Trish sfid\u00f2 Lita per il WWE Women's Championship (detenuto da Lita) per il suo ultimo match ad Unforgiven.\nNella puntata di \"Raw\" del 3 luglio, gli Highlanders (Robbie McAllister e Rory McAllister) debuttarono sconfiggendo la coppia formata da Matt Striker e Rob Conway. In seguito, dopo una serie di vittorie, furono contrapposti ai World Tag Team Champions, la Spirit Squad (Kenny, Mikey, Johnny, Mitch e Nicky). Durante il primo match contro Kenny e Mikey, gli Highlanders non riuscirono ad aggiudicarsi la vittoria a causa dell'intervento degli altri tre membri della Spirit Squad. Successivamente, nell'agosto del 2006, gli Highlanders parteciparono a vari match di coppia finch\u00e9, nella puntata di \"Raw\" del 4 settembre, vinsero un Triple Treath match che includeva anche Charlie Haas e Viscera e Lance Cade e Trevor Murdoch, diventando i contendenti n\u00ba1 al World Tag Team Championship della Spirit Squad. Un match tra gli Highlanders e la Spirit Squad per il World Tag Team Championship fu dunque sancito per Unforgiven.\nEvento.\nPrima della messa in onda dell'evento, Super Crazy sconfisse Shelton Benjamin in un Dark match.\nMatch preliminari.\nL'evento si apr\u00ec con il match valevole per l'Intercontinental Championship tra il campione Johnny Nitro e lo sfidante Jeff Hardy. Durante le fasi iniziali dell'incontro, Hardy controll\u00f2 la contesa contrattaccando le manovre di Nitro. Successivamente Hardy esegu\u00ec la \"Swanton Bomb\" su Nitro, ma questi si liber\u00f2 dallo schienamento appoggiando un piede sulle corde del ring. Nel finale Melina (manager di Nitro), senza farsi vedere dall'arbitro, colp\u00ec Hardy al volto con il suo stivale, permettendo cos\u00ec allo stesso Nitro di schienarlo per vincere il match e mantenere il titolo.\nIl secondo match della serata fu tra Kane e Umaga. Dopo un confronto fisico iniziale, l'incontro si spost\u00f2 all'esterno del ring. Kane colp\u00ec poi Umaga con una \"clothesline\" oltre una barricata di sicurezza, facendo finire entrambi tra il pubblico spettatore. Dopo che i due non riuscirono a tornare sul quadrato entro un conteggio di dieci, l'arbitro fece terminare l'incontro con un doppio count-out.\nIl match seguente vide la Spirit Squad (rappresentata da Kenny e Mikey) difendere il World Tag Team Championship contro gli Highlanders (Robbie McAllister e Rory McAllister). Dopo un batti e ribatti tra le due squadre, gli altri membri della Spirit Squad (Johnny, Mitch e Nicky), presenti a bordo ring, interferirono in favore dei loro alleati portandoli in vantaggio nei confronti di Rory e Robbie. Nel finale Mikey schien\u00f2 Rory dopo l'esecuzione di un \"Facebuster\", vincendo il match e mantenendo cos\u00ec i titoli di coppia.\nMatch principali.\nNel match successivo Big Show, Mr. McMahon e Shane McMahon affrontarono la D-Generation X (Triple H e Shawn Michaels) in un Handicap Hell in a Cell match. Durante le fasi iniziali, la DX controll\u00f2 la contesa colpendo prima Big Show con un colpo basso per poi lanciare ripetutamente sia Vince che Shane contro le pareti della struttura. In seguito Big Show inizi\u00f2 a dominare il match in favore suo e dei McMahon, aprendo delle vistose ferite sia al viso di Triple H che di Michaels. Sfruttando l'aiuto di Big Show, Vince permise a Shane di prendere da sotto il ring un bidone dell'immondizia con cui poi lo stesso Shane esegu\u00ec il \"Coast to Coast\" su Triple H. Dopo che Shane lanci\u00f2 Triple H contro la struttura con un \"rocket launcher\", Big Show brutalizz\u00f2 Michaels all'interno del ring colpendolo prima con una \"vader bomb\" e poi con un \"cobra clutch backbreaker\". Successivamente la DX riprese le redini dell'incontro dopo aver lanciato Big Show contro la parete della cella. Michaels colp\u00ec Shane con un \"enzuigiri kick\", mentre Triple H sorprese Mr. McMahon alle spalle con un colpo basso. Dopo aver eseguito uno \"spinebuster\" su Shane, Triple H incastr\u00f2 una sedia d'acciaio al collo di quest'ultimo permettendo a Michaels di colpirlo con un \"flying elbow drop\"; cos\u00ec facendo lo stesso Shane si infortun\u00f2. Poco dopo, Big Show tent\u00f2 di colpire Triple H con dei gradoni d'acciaio, ma questi contrattacc\u00f2 colpendo due volte Big Show con una sedia d'acciaio. Dopo che Michaels esegu\u00ec la \"Sweet Chin Music\" su Big Show, Triple H mise il volto di Mr. McMahon sulle natiche dello stesso Big Show. Michaels esegu\u00ec poi la \"Sweet Chin Music\" anche su Mr. McMahon, il quale venne successivamente colpito alla schiena da Triple H con l'ausilio dello sledgehammer. Triple H schien\u00f2 quindi Mr. McMahon per aggiudicarsi questo cruento match insieme a Michaels.\nIl quinto match della serata fu quello valevole per il Women's Championship tra la campionessa Lita e la sfidante Trish Stratus. Durante le fasi iniziali dell'incontro, la Stratus domin\u00f2 Lita. Successivamente Lita prese il controllo della contesa dopo che gett\u00f2 la Stratus all'esterno del ring. La Stratus colp\u00ec Lita con una \"neckbreaker\" e con il \"Chick Kick\" per poi schienarla; tuttavia la stessa Lita si liber\u00f2 dallo schienamento dopo un conto di due. Nel finale la Stratus applic\u00f2 la \"Sharpshooter\" su Lita per forzarla alla sottomissione, vincendo cos\u00ec il match e il titolo femminile per la settima volta in carriera.\nIl match che segu\u00ec fu quello tra Carlito e Randy Orton. All'inizio del match, Carlito sput\u00f2 una mela in faccia ad Orton per poi colpirlo con un \"dropkick\". In seguito Carlito esegu\u00ec quattro \"springboard moonsault\" su Orton. Successivamente Orton colp\u00ec Carlito con una \"powerslam\" e con un \"inverted backbreaker\" per poi tentare la \"RKO\"; tuttavia Carlito contrattacc\u00f2 la manovra ed esegu\u00ec il \"Backcracker\" sullo stesso Orton. Dopo che Orton si liber\u00f2 dallo schienamento, Carlito tent\u00f2 di eseguire un attacco aereo dalla terza corda ma, mentre stava per eseguirlo, Orton lo colp\u00ec con un \"RKO\" in mezz'aria. Orton schien\u00f2 poi Carlito per aggiudicarsi il match.\nIl \"main event\" fu il Tables, Ladders and Chairs match valevole per il WWE Championship tra il campione Edge e lo sfidante John Cena. Durante le fasi iniziali, Cena si port\u00f2 in vantaggio nei confronti di Edge. In seguito Edge spezz\u00f2 il dominio di Cena colpendolo con una \"neckbreaker\". Edge tent\u00f2 poi di colpire Cena con una sedia d'acciaio, ma questi schiv\u00f2 l'attacco per poi eseguire un \"fisherman suplex\". Successivamente Cena cerc\u00f2 di eseguire un \"suplex\" su Edge attraverso due sedie, per\u00f2 il campione contrattacc\u00f2 schiantando lo stesso Cena attraverso le sedie dopo l'esecuzione di una \"Edge-O-Matic\". Poco dopo, Edge tent\u00f2 di colpire Cena con una scala, ma quest'ultimo non si scompose e schiant\u00f2 lo stesso Edge sulla scala dopo l'esecuzione di una \"hip toss\". Cena pos\u00f2 quindi un tavolo al centro del ring per poi tentare di colpire Edge con un \"superplex\"; tuttavia il tentativo fall\u00ec dopo che Edge si divincol\u00f2 e gett\u00f2 lo stesso Cena attraverso il tavolo con una \"powerslam\". Dopodich\u00e9 Edge colp\u00ec Cena con una sedia per poi tentare il \"con-chair-to\" che, per\u00f2, non and\u00f2 a segno poich\u00e9 lo stesso Cena esegu\u00ec un \"jumping DDT\" su Edge sopra alla sedia. In seguito Cena rinchiuse Edge tra i due staggi di una scala per poi applicare su di lui la \"STFU\", arrecandoli parecchi danni. Cena colp\u00ec inoltre Edge con un \"Five Knuckle Shuffle\", eseguito dalla cima della scala. Mentre Cena stava impilando due tavoli sul ring, Edge si riprese e lo sorprese con una sediata per poi colpirlo con la \"Spear\". Dopo un attacco aereo andato a vuoto da parte di Edge, Cena incominci\u00f2 la scalata verso il titolo; tuttavia il campione si rialz\u00f2 e sal\u00ec anch'egli su un'altra scala, posizionata di fronte a quella di Cena, dalla quale si lanci\u00f2 colpendo in pieno lo stesso Cena con un'altra \"Spear\". Pochi istanti dopo, Cena prov\u00f2 ad eseguire la \"F-U\" su Edge, ma questi schiv\u00f2 la manovra aggrappandosi ad una scala per poi salirci sopra. Edge si gett\u00f2 dunque dalla scala, per\u00f2 Cena lo blocc\u00f2 al volo per poi lanciarlo contro un'altra scala con una \"powerbomb\". Dopo aver colpito Edge con una violenta sediata all'esterno del ring, Cena inizi\u00f2 la scalata solitaria verso il WWE Championship; tuttavia Lita interfer\u00ec in favore di Edge, facendo cos\u00ec cadere Cena dalla scala e schiantandolo allo stesso tempo attraverso un tavolo. Successivamente Edge, approfittando di ci\u00f2 che era accaduto, sal\u00ec sulla scala per staccare il titolo; tuttavia un redivivo Cena torn\u00f2 sul ring per bloccarlo. Lita colp\u00ec quindi Cena alla schiena con una sedia ma, cos\u00ec facendo, lo stesso Cena rimbalz\u00f2 contro la scala su cui era presente Edge, il quale cadde accidentalmente dalla scala andandosi a schiantare attraverso un tavolo, posto all'esterno del quadrato. Colmo di rabbia per l'interferenza a suo sfavore, Cena colp\u00ec Lita con la \"F-U\" per poi iniziare la scalata verso la cintura. Edge riusc\u00ec incredibilmente ad alzarsi per tentare di bloccare Cena; tuttavia quest'ultimo si caric\u00f2 lo stesso Edge sulle spalle per poi schiantarlo con una \"F-U\" dalla cima della scala attraverso i due tavoli impilati in precedenza. Cena stacc\u00f2 poi il WWE Championship dal gancio, conquistandolo per la terza volta, e vincendo cos\u00ec il match."}
{"id": "4842439", "revid": "585241", "url": "https://it.wikipedia.org/wiki?curid=4842439", "title": "Movimento giovanile DC", "text": ""}
{"id": "4842442", "revid": "110157", "url": "https://it.wikipedia.org/wiki?curid=4842442", "title": "Alcione (nome)", "text": "Origine e diffusione.\nDeriva dal nome greco antico \u0391\u03bb\u03ba\u03c5\u03bf\u03bd\u03b7 (\"Alkyone\" o \u2018\u0391\u03bb\u03ba\u03c5\u03bf\u03bd\u03b7, \"Halkyone\"), basato su \u1f00\u03bb\u03ba\u03c5\u03ce\u03bd (\"alkyon\", o \u2018\u03b1\u03bb\u03ba\u03c5\u03c9\u03bd, \"halkyon\"), che significa \"martin pescatore\"; \u1f00\u03bb\u03ba\u03c5\u03ce\u03bd viene tradizionalmente fatto derivare da \u1f05\u03bb\u03c2 (\"hals\", \"sale\") combinato con \u03ba\u03cd\u03c9\u03bd (\"kyon\", \"cane\") oppure con \u03ba\u03c5\u03ad\u03c9 (\"kyeo\", \"concepire\", perch\u00e9 \"concepisce e nidifica nel mare\").\nDi tradizione classica, nella mitologia greca Alcione era una figlia di Eolo, che venne mutata dagli dei, appunto, in martin pescatore; un'altra Alcione era una delle Pleiadi, figlie di Atlante.\nOnomastico.\nIl nome \u00e8 privo di santa patrona, quindi \u00e8 adespota, e l'onomastico pu\u00f2 essere festeggiato il 1\u00ba novembre in occasione di Ognissanti."}
{"id": "4842449", "revid": "228587", "url": "https://it.wikipedia.org/wiki?curid=4842449", "title": "Alta via degli Altipiani n. 11", "text": "L'Alta via degli Altipiani n. 11 \u00e8 un percorso situato sull'Altopiano di Asiago, che, partendo dal Passo Vezzena, in provincia di Trento ed arrivando ad Enego, in provincia di Vicenza, attraversa in quota tutta la zona nord del massiccio dei Sette Comuni.\nDescrizione.\nIl sentiero nel suo sviluppo \u00e8 vario e panoramico, correndo per buona parte sulla cresta delle cime pi\u00f9 alte dell'altopiano, a picco sulla Valsugana: data la lunghezza ed il dislivello il percorso va affrontato in due o tre giorni. Il tracciato segue, nell'ordine, i sentieri CAI-SAT n. 205, 209, 826, 208, 835, 211, 206, 840, 841, 842 e 869B. Il segnavia \u00e8 contrassegnato da un triangolo rosso all'interno del quale \u00e8 marcato il numero 11.\nIl percorso.\nPartendo dal Passo Vezzena si segue per un tratto il Sentiero della Pace e si giunge quindi nei pressi del Forte Verle, si sale poi alla Cima Vezzena dove si trova un'altra fortezza, lo Spitz Verle. Il sentiero prosegue quasi sempre in cresta, passando per Porta Manazzo (entrando cos\u00ec in territorio vicentino), quindi Cima Larici, Cima Portule, Cima Dodici (punto pi\u00f9 elevato dell'alta via), Cima Undici, Cima Dieci, Monte Ortigara, Cima della Caldiera, Porta Incudine e Castelloni di San Marco. In questo tratto sono visibili numerosi resti di opere belliche risalenti alla prima guerra mondiale, il sentiero percorre inoltre alcune ex strade e mulattiere militari. Abbandonata l'ultima cima, il percorso scende verso la Piana di Marcesina (lungo il Sentiero dei Cippi), prosegue infine verso la Val Maron per scendere quindi ad Enego, punto d'arrivo del percorso.\nBibliografia.\nLuca Trevisan, \"L'Alta Via degli Altipiani. Itinerario storico-escursionistico sull'Altopiano dei Sette Comuni in terra di confine\", Cierre edizioni, Sommacampagna (VR) 2017. ISBN 9788883148927"}
{"id": "4842456", "revid": "22356", "url": "https://it.wikipedia.org/wiki?curid=4842456", "title": "Reiszorhinus olsoni", "text": "Il reiszorino (Reiszorhinus olsoni) \u00e8 un rettile estinto, appartenente ai captorinidi. Visse nel Permiano inferiore (circa 285 milioni di anni fa) e i suoi resti fossili sono stati ritrovati in Nordamerica (Texas). \nDescrizione.\nQuesto animale, lungo circa un metro, possedeva un cranio di grosse dimensioni e piuttosto robusto. Si distingueva da altre forme simili, come \"Labidosaurus \"e \"Captorhinus\", a causa della presenza di un grande forame di Meckel sulla superficie interna della mandibola. \"Reiszorhinus\" possedeva una sola fila di denti lungo i margini di mascella e mandibola, come molti captorinidi primitivi; al contrario della maggior parte di questi ultimi, per\u00f2, \"Reiszorhinus \"era di dimensioni ragguardevoli. Questo animale differiva da altri captorinidi di grandi dimensioni nelle caratteristiche ossa della regione guanciale, non ampie ed espanse.\nClassificazione.\n\"Reiszorhinus olsoni\" \u00e8 noto resti comprendenti un cranio parziale e una mandibola, rinvenuti nella formazione Waggoner Ranch nel Texas centrosettentrionale. Inizialmente, nel 1917, il fossile venne considerato da S. W. Williston come un esemplare di \"Labidosaurus hamatus\". Solo nel 2010 vennero riconosciute caratteristiche uniche, che distinguevano l'esemplare dagli altri captorinidi e permisero agli studiosi di erigere un genere a s\u00e9 stante (Sumida et al., 2010). \"Reiszorhinus\" \u00e8 considerato uno dei captorinidi pi\u00f9 primitivi, insieme a generi come \"Romeria\", \"Concordia \"e \"Protocaptorhinus\"."}
{"id": "4842457", "revid": "22356", "url": "https://it.wikipedia.org/wiki?curid=4842457", "title": "Reiszorhinus", "text": ""}
{"id": "4842465", "revid": "380453", "url": "https://it.wikipedia.org/wiki?curid=4842465", "title": "Diane Copenhagen", "text": "Gioca nel ruolo di schiacciatrice e opposto.\nCarriera.\nLa carriera di Diane Copenhagen inizia con la squadra della sua scuola superiore, la St. Francis High; in questo periodo gioca anche nella nazionale statunitense Under-18, vincendo la medaglia d'oro al campionato nordamericano 2002. Gioca poi nella formazione della sua universit\u00e0, la University of Southern California, prendendo parte alla NCAA Division I dal 2004 al 2007 e raggiungendo due volte la \"Final Four\", durante il suo \"freshman year\" ed il suo \"senior year\".\nDopo un anno di inattivit\u00e0 inizia la carriera professionistica, giocando nella seconda parte della stagione 2008-09 per il Volleybalclub Weert, squadra della A-League neerlandese; resta sempre nello stesso campionato, ma cambia squadra nella stagione successiva, giocando per il .\nDopo essere stata per un'annata nella Ligue A francese col Gaz\u00e9lec B\u00e9ziers Volley-Ball, nel campionato 2011-12 firma con l'Avtodor-Metar, ma gi\u00e0 nel mese di ottobre lascia il club, andando poi a giocare nella Liga de Voleibol Superior Femenino con le Gigantes de Carolina nell'edizione 2012.\nNel campionato 2012-13 cambia ancora una volta club, ingaggiata questa volta dall'Ere\u011fli Belediye Spor Kul\u00fcb\u00fc, squadra militante nella Voleybol 1. Ligi turca, mentre nella stagione 2013-14 gioca per il Fujian Nuzi Paiqiu Dui, nella Volleyball League cinese; al termine degli impegni col club cinese torna a giocare nella Liga de Voleibol Superior Femenino, disputando il campionato 2014 con le Indias de Mayag\u00fcez.\nIn seguito torna in Turchia, giocando nella serie cadetta col Salihli Belediyesi Gen\u00e7lik ve Spor Kul\u00fcb\u00fc di Manisa, aiutando il suo club ad ottenere la promozione in massima serie. Nella stagione 2016 ritorna a Porto Rico, questa volta difendendo i colori delle Criollas de Caguas, con le quali si aggiudica lo scudetto."}
{"id": "4842466", "revid": "1305887", "url": "https://it.wikipedia.org/wiki?curid=4842466", "title": "Yokohama (disambigua)", "text": ""}
{"id": "4842468", "revid": "767487", "url": "https://it.wikipedia.org/wiki?curid=4842468", "title": "Louis Sclavis", "text": "Suona il clarinetto, il clarinetto basso e il sassofono soprano, proponendo una curiosa miscela di jazz e musica tradizionale di vari paesi.\n\u00c8 anche autore delle colonne sonore dei film \"Kadosh\" di Amos Gitai (1999), \"Ricomincia da oggi\" di Bertrand Tavernier (1999) e \"Apr\u00e8s lui\" di Ga\u00ebl Morel (2007)."}
{"id": "4842469", "revid": "2033069", "url": "https://it.wikipedia.org/wiki?curid=4842469", "title": "Mind Games (serie televisiva)", "text": "Mind Games \u00e8 una serie televisiva statunitense creata da Kyle Killen per la ABC e trasmessa a partire dal 25 febbraio 2014.\nLa serie \u00e8 stata cancellata dopo soli 5 episodi. Poi l'emittente ha cambiato idea, e la prima stagione si \u00e8 allungata fino a 13.\nTrama.\nI fratelli Edwards, Clark - un ex professore universitario esperto di fama mondiale nel campo del comportamento umano, della psicologia e della motivazione, il quale per\u00f2 soffre di un disturbo bipolare e Ross - un ex imprenditore uscito da poco dalla prigione per frode, decidono di aprire la \"Edwards Agency\", un'agenzia di \"problem solving\" nel quale utilizzano la scienza della manipolazione per aiutare i loro clienti.\nProduzione.\nIl progetto fu presentato per la prima volta ai vertici di ABC nel settembre 2012 con il titolo di Influence, mentre l'episodio pilota \u00e8 stato ordinato il 25 gennaio 2013. La serie fu ordinata ufficialmente il 10 maggio 2013 durante gli upfront dal network ABC. Quattro giorni dopo l'ordine la serie \u00e8 stata programmata per essere trasmessa a met\u00e0 stagione.\nIl debutto della serie era programmato per l'11 marzo 2014 ma, successivamente ABC decise di anticipare la messa in onda riprogrammando la trasmissione del primo episodio per il 25 febbraio."}
{"id": "4842470", "revid": "606039", "url": "https://it.wikipedia.org/wiki?curid=4842470", "title": "Nerium guineense", "text": ""}
{"id": "4842471", "revid": "606039", "url": "https://it.wikipedia.org/wiki?curid=4842471", "title": "Roupalia grata", "text": ""}
{"id": "4842472", "revid": "606039", "url": "https://it.wikipedia.org/wiki?curid=4842472", "title": "Roupellia grata", "text": ""}
{"id": "4842473", "revid": "606039", "url": "https://it.wikipedia.org/wiki?curid=4842473", "title": "Strophanthus chopraie", "text": ""}
{"id": "4842474", "revid": "606039", "url": "https://it.wikipedia.org/wiki?curid=4842474", "title": "Strophanthus glaber", "text": ""}
{"id": "4842475", "revid": "606039", "url": "https://it.wikipedia.org/wiki?curid=4842475", "title": "Strophanthus ouaboio", "text": ""}
{"id": "4842476", "revid": "606039", "url": "https://it.wikipedia.org/wiki?curid=4842476", "title": "Strophanthus perrotii", "text": ""}
{"id": "4842477", "revid": "606039", "url": "https://it.wikipedia.org/wiki?curid=4842477", "title": "Strophanthus stanleyanus", "text": ""}
{"id": "4842481", "revid": "1543377", "url": "https://it.wikipedia.org/wiki?curid=4842481", "title": "Zengcheng", "text": "Zengcheng \u00e8 una citt\u00e0-contea di Canton, Guangdong, Cina.\n\u00c8 nota per la produzione di blue-jeans. Nel giugno 2011, \u00e8 stata teatro di una rivolta dei lavoratori migranti.\nGeografia fisica.\nClima.\nZengcheng ha una temperatura media annuale di 22,2 gradi, con una piovosit\u00e0 media annua di 1.869 millimetri."}
{"id": "4842483", "revid": "1573940", "url": "https://it.wikipedia.org/wiki?curid=4842483", "title": "Abbazia di Villers-la-Ville", "text": "L'abbazia di Villers (\"abbaye de Villers\" o \"abbaye de Villers en Brabant\" in lingua francese) \u00e8 un antico monastero cistercense situato all'interno del comune di Villers-la-Ville, nella provincia del Brabante Vallone, in Belgio. Il complesso venne edificato nel 1146 e successivamente abbandonato nel 1796 in seguito agli avvenimenti legati al corso della rivoluzione francese. Sin dal XIX secolo le strutture architettoniche dell'abbazia subirono un progressivo deterioramento e ad oggi la maggior parte del sito \u00e8 ridotta allo stato di rovina. Attualmente (2014) il monastero di Villers \u00e8 propriet\u00e0 dello stato belga, i suoi resti sono classificati sia come monumento che come sito storico e fanno parte della \"liste du patrimoine immobilier exceptionnel de la R\u00e9gion wallonne\".\nEdificazione e splendore.\nNel 1146, dodici monaci cistercensi e tre frati laici provenienti dall'abbazia di Chiaravalle si stabilirono in una frazione dell'attuale comune di Villers-la-Ville, Marbais, con l'intenzione di fondare una comunit\u00e0 abbaziale autonoma nei territori previamente donati all'ordine dal signore locale Gauthier de Marbais. Fu cos\u00ec che nacque il sito oggi noto come Villers I. Successivamente, durante una visita dello stesso san Bernardo di Chiaravalle, la comunit\u00e0 monastica decise di spostarsi pi\u00f9 in basso, nella valle del piccolo fiume Thyle, affluente del Dyle.\nNel giro di pochi mesi venne dunque edificato un secondo complesso (per l'appunto, Villers II). Agli albori del XIII secolo i monaci si trasferirono nuovamente e l'abbazia fu integralmente ricostruita nel sito attuale (Villers III): il coro venne ultimato nel 1217, la cripta nel 1240 e il refettorio nel 1267 mentre l'opera di edificazione della chiesa ebbe termine unicamente verso la fine del secolo, dopo circa settanta anni di lavoro. Tali eventi segnarono l'inizio dell'apogeo per la nuova comunit\u00e0 monastica, che ottenne sempre crescente fama ed accrebbe la propria importanza.\nCronisti dell'epoca attribuivano all'abbazia di Villers una popolazione di cento monaci e trecento laici, anche se con tutta probabilit\u00e0 questi numeri rappresentano delle esagerazioni e non corrispondono al vero storico. Il benessere della comunit\u00e0 \u00e8 altres\u00ec testimoniato dal vertiginoso ampliamento dei possedimenti del monastero, che arrivarono a comprendere circa 100\u00a0km\u00b2 fra boschi, pascoli e campi. Persino un'altra abbazia, quella di Grandpr\u00e9, ricadde nell'orbita di Villers-la Ville. In questo periodo, uno dei personaggi storici di maggior rilievo per l'abbazia fu il poeta Arnolfo di Lovanio, il quale ne redasse gli annali dalla fondazione sino al 1240 prima di ritirarsi a vita privata.\nDecadenza e abbandono.\nLa fine del medioevo segn\u00f2 ineluttabilmente la decadenza del monastero. Durante il XVI secolo la comunit\u00e0 di Villers si ritrov\u00f2 suo malgrado direttamente coinvolta negli avvenimenti che precedettero la guerra degli ottant'anni: nel 1544 una campagna condotta in loco dai Tercios di Carlo V d'Asburgo caus\u00f2 ingenti danni alla chiesa ed al chiostro che vennero parzialmente riparati soltanto nel 1587. I contatti con gli iberici non portarono unicamente disordini e saccheggi ma si tradussero anche in un consistente flusso di uomini: agli inizi del XVII secolo, ad esempio, il cronista e storico Cris\u00f3stomo Henr\u00edquez, appartenente alla congregazione spagnola dell'ordine cistercense, si trasfer\u00ec nel Brabante e scrisse una \"storia dell'abbazia\". A partire dal 1600 e poi durante tutto il secolo successivo la decadenza del monastero si acu\u00ec fino a ridurne significativamente le ricchezze e la popolazione. Infine, nel 1796, i rivoluzionari soppressero la comunit\u00e0 abbaziale e vendettero l'intero complesso ed i territori circostanti ad un privato.\nXIX secolo e gestione attuale.\nNel 1855 parte del monastero fu distrutta a causa dei lavori della linea ferroviaria tra Lovanio e Charleroi, in quanto il tracciato passava proprio per i territori dell'abbazia.\nNel 1893 il governo belga acquis\u00ec il sito e si adoper\u00f2 con impegno in un grande sforzo di conservazione. Nel 1973 l'abbazia fu inclusa nella lista dei siti storici ufficiali, e di conseguenza s'avvi\u00f2 un processo di restauro sui resti dei numerosi edifici superstiti, tra cui il chiostro, il refettorio e le cucine. Dal 1992 il monastero \u00e8 gestito dalla \"Association pour la Promotion Touristique et Culturelle de Villers\" (APTCV).\nLe rovine della chiesa sono un perfetto esempio di architettura cistercense, in quanto sono ancora ben conservati e perfettamente visibili alcuni dei suoi elementi caratteristici come rosoni, volte e archi.\nPersonaggi storici legati all'abbazia.\nInoltre, i seguenti personaggi sono sepolti all'interno dell'abbazia di Villers:"}
{"id": "4842486", "revid": "729019", "url": "https://it.wikipedia.org/wiki?curid=4842486", "title": "UFC 169", "text": "UFC 169: Barao vs. Faber II \u00e8 stato un evento di arti marziali miste tenuto dalla Ultimate Fighting Championship il 1\u00ba febbraio 2014 al Prudential Center di Newark, Stati Uniti.\nRetroscena.\nInizialmente come main event si era pensato all'incontro per il titolo dei pesi mediomassimi tra Jon Jones e Glover Teixeira, ma successivamente si decise per il posticipo di tale incontro e quindi l'headline fu dato alla sfida per l'unificazione delle cinture dei pesi gallo tra il campione indiscusso Dominick Cruz e quello ad interim Renan Bar\u00e3o; in seguito Cruz s'infortun\u00f2 e Bar\u00e3o venne promosso a campione indiscusso e per questo evento venne programmata la sua prima difesa del titolo contro Urijah Faber.\nCon 10 incontri terminati ai punti l'evento super\u00f2 il precedente record di 9 vittorie per decisione delle card \"\" e \"UFC 161: Evans vs. Henderson\".\nPremi.\nI lottatori premiati ricevettero un bonus di 50.000 dollari per il \"Knockout of the Night\" e di 75.000 dollari per il \"Fight of the Night\".\nLegenda:"}
{"id": "4842487", "revid": "56620", "url": "https://it.wikipedia.org/wiki?curid=4842487", "title": "Francesco Severi da Argenta", "text": "Biografia.\nNon sono rimasti molti documenti sulla vita e sull'attivit\u00e0 di Francesco Severi. Medico, fu professore di medicina allo Studio di Ferrara, dove la sua presenza \u00e8 registrata ininterrottamente dal 1543 al 1569. Si dedic\u00f2 inoltre alla poesia: scrisse componimenti poetici in lingua latina molto apprezzati, fra gli altri, da Paolo Manuzio, ma che purtroppo sono andati tutti perduti se si eccettua un epigramma dedicato al cancelliere dello Studio ferrarese pubblicato da Ferrante Borsetti (1682-1764).\nSeveri fu coinvolto in un'inchiesta aperta dall'Inquisizione nel 1567 contro i seguaci di Giorgio Siculo, un benedettino giustiziato per eresia a Ferrara nel 1551. Severi fu condannato nell'agosto 1568 al carcere perpetuo; ma il 12 gennaio dell'anno successivo fu posto in libert\u00e0, gli fu concesso di curare il duca Alfonso II d'Este e il 1\u00ba novembre 1569 riprese le lezioni di \"Pratica medica\" all'universit\u00e0. Poich\u00e9 anche gli atti del processo sono andati persi, non \u00e8 noto con sicurezza cosa abbia fatto precipitare la situazione. Il 13 luglio 1570, a Roma, la congregazione del Sant'Uffizio giudicava colpevole il medico ferrarese e questi nel mese successivo veniva decapitato a Ferrara; il cadavere fu poi arso."}
{"id": "4842490", "revid": "3115", "url": "https://it.wikipedia.org/wiki?curid=4842490", "title": "Golfo Baklan", "text": "Il golfo Baklan (; in italiano significa \"cormorano\") \u00e8 un'insenatura situata sulla costa occidentale del golfo di Pietro il Grande, in Russia. Si affaccia sul mar del Giappone e appartiene al Chasanskij rajon, nel Territorio del Litorale (Circondario federale dell'Estremo Oriente).\nIl golfo \u00e8 anche conosciuto con il vecchio nome Man'\u010d\u017eur (Man\u010d\u017eur o Mand\u017eur; in italiano Manciuria). Alla fine del secolo XIX aveva preso il nome della cannoniera \"Mand\u017eur\"; ha avuto l'attuale denominazione nel 1972.\nGeografia.\nIl golfo Baklan \u00e8 compreso tra capo \u010cirok (\u043c\u044b\u0441 \u0427\u0438\u0440\u043e\u043a) a nord (che si trova sulla costa meridionale della penisola di Bruce e la penisola Klerka (\u043f\u043e\u043b\u0443\u043e\u0441\u0442\u0440\u043e\u0432 \u041a\u043b\u0435\u0440\u043a\u0430) a sud. Il golfo ha uno sviluppo costiero di 13,5\u00a0km e una superficie totale 22,7\u00a0km\u00b2.\nDi fronte al golfo ci sono due isole: l'isola di Antipenko e l'isola di Sibirjakov, tra le due il faraglione Kolonna (\u043a\u0435\u043a\u0443\u0440 \u041a\u043e\u043b\u043e\u043d\u043d\u0430). Vicino all'estremit\u00e0 orientale della penisola Klerka ci sono gli scogli Baklan (). Al centro del golfo sfocia il fiume Pojma (\u0440\u0435\u043a\u0430 \u041f\u043e\u0439\u043c\u0430)"}
{"id": "4842493", "revid": "767487", "url": "https://it.wikipedia.org/wiki?curid=4842493", "title": "Anna the Adventuress", "text": "Anna the Adventuress \u00e8 un film muto del 1920 diretto da Cecil M. Hepworth che aveva come interprete principale Alma Taylor, protagonista del film nel doppio ruolo di due gemelle.\nTrama.\nAnna e Annabel sono due gemelle che nessuno riesce a distinguere una dall'altra, ma nel carattere sono profondamente differenti. Annabel \u00e8 una ballerina, stella delle scene parigine. Quando si sposa, il marito scompare durante la luna di miele. Anna, allora, prende il suo posto e vive la vita splendida della sorella fino ad arrivare a sposare un ricco industriale.\nProduzione.\nIl film fu prodotto dalla Hepworth e dalla Sutherland.\nDistribuzione.\nDistribuito dalla National, il film usc\u00ec nelle sale cinematografiche britanniche il 1\u00ba febbraio 1920. Durante le proiezioni, venne usato un sistema di sincronizzazione per sonorizzare la pellicola, ma non si conosce il tipo di processo tecnico adoperato.\nSi pensa che sia andato distrutto nel 1924 insieme a gran parte degli altri film della Hepworth. Il produttore, in gravissime difficolt\u00e0 finanziarie, pens\u00f2 in questo modo di poter almeno recuperare l'argento dal nitrato delle pellicole."}
{"id": "4842494", "revid": "599013", "url": "https://it.wikipedia.org/wiki?curid=4842494", "title": "Vulnerabile", "text": ""}
{"id": "4842502", "revid": "3115", "url": "https://it.wikipedia.org/wiki?curid=4842502", "title": "Golfo di Bojsman", "text": "Il golfo di Bojsman () \u00e8 un'insenatura situata sulla costa occidentale del golfo di Pietro il Grande, in Russia. Si affaccia sul mar del Giappone e appartiene al Chasanskij rajon, nel Territorio del Litorale (Circondario federale dell'Estremo Oriente). Fu cos\u00ec chiamato in onore del capitano Vasilij Bojsman.\nGeografia.\nIl golfo di Bojsman \u00e8 compreso tra capo Krasnyj Utes (\u043c\u044b\u0441 \u041a\u0440\u0430\u0441\u043d\u044b\u0439 \u0423\u0442\u0435\u0441) ad ovest e capo Klerka (\u043c\u044b\u0441 \u041a\u043b\u0435\u0440\u043a\u0430), la punta meridionale della penisola omonima (\u043f\u043e\u043b\u0443\u043e\u0441\u0442\u0440\u043e\u0432 \u041a\u043b\u0435\u0440\u043a\u0430), ad est; un isolotto con lo stesso nome si trova di fronte a capo Klerka (). Il golfo ha uno sviluppo costiero di 15,8\u00a0km e una superficie totale 27,8\u00a0km\u00b2. Al centro del golfo sfocia il fiume Rjazanovka (\u0440\u0435\u043a\u0430 \u0420\u044f\u0437\u0430\u043d\u043e\u0432\u043a\u0430).\nDi fronte al golfo, a sud-est, in mare aperto, si trova l'arcipelago Rimskij-Korsakov."}
{"id": "4842503", "revid": "943288", "url": "https://it.wikipedia.org/wiki?curid=4842503", "title": "The Concert (album Barbra Streisand)", "text": ""}
{"id": "4842512", "revid": "767487", "url": "https://it.wikipedia.org/wiki?curid=4842512", "title": "Se chiudo gli occhi non sono pi\u00f9 qui", "text": "Se chiudo gli occhi non sono pi\u00f9 qui \u00e8 un film del 2013 diretto da Vittorio Moroni.\nTrama.\nKiko \u00e8 un sedicenne inquieto con la passione per l'astronomia trasmessagli dal padre, deceduto dopo essere stato investito da un pirata della strada. Vive con la madre filippina Marilou e il suo compagno Ennio, un cottimista edile che guida una squadra di immigrati clandestini. Anche Kiko, costretto da Ennio che non capisce il suo desiderio di conoscenza, lavora in cantiere e, di conseguenza, va male a scuola. Un giorno il ragazzo incontra Ettore, un insegnante in pensione che gli dice di essere un vecchio amico del padre e che lo vuole aiutare."}
{"id": "4842518", "revid": "287204", "url": "https://it.wikipedia.org/wiki?curid=4842518", "title": "Firhouse", "text": "Firhouse (in irlandese \"Teach Gi\u00faise\") \u00e8 una localit\u00e0 della Repubblica d'Irlanda. Fa parte della contea di South Dublin, nella provincia di Leinster."}
{"id": "4842521", "revid": "298229", "url": "https://it.wikipedia.org/wiki?curid=4842521", "title": "No Mercy 2006", "text": "No Mercy 2006 \u00e8 stata la nona edizione dell'omonimo evento in pay-per-view prodotto dalla WWE. L'evento, appartenente al roster di \"SmackDown!\", si \u00e8 svolto l'8 ottobre 2006 allo RBC Center di Raleigh.\nStoryline.\nIl 20 agosto, a SummerSlam, Batista sconfisse il World Heavyweight Champion King Booker per squalifica a causa dell'intervento di Queen Sharmell e, in questo modo, Booker rimase il campione del mondo. Nella successiva puntata di \"SmackDown!\" Batista e Bobby Lashley sconfissero King Booker e i suoi alleati Finlay e William Regal in un 3-on-2 Handicap match. Nelle settimane successive Finlay attacc\u00f2 ripetutamente Batista su ordine di King Booker, e in sua difesa accorse Lashley. Nella puntata di \"SmackDown!\" del 15 settembre il General Manager Theodore Long annunci\u00f2 dunque che Lashley e Finlay si sarebbero affrontati con in palio lo status di contendente n\u00ba 1 al World Heavyweight Championship di King Booker per No Mercy. Lashley sconfisse Finlay per squalifica dopo che questo lo aveva colpito con il suo \"Shillelagh\". Nella puntata di \"SmackDown!\" del 22 settembre Batista e Lashley sconfissero Finlay e William Regal e pi\u00f9 tardi, quella sera, venne annunciato che Batista e Finlay si sarebbero affrontati a No Mercy. Due settimane dopo, il 6 ottobre a \"SmackDown!\", Finlay affront\u00f2 King Booker mentre Batista affront\u00f2 Lashley ed entrambi i match terminarono in no-contest. Theodore Long annunci\u00f2 dunque che, a No Mercy, King Booker avrebbe dovuto difendere il World Heavyweight Championship contro Batista, Bobby Lashley e Finlay in un Fatal 4-Way match.\nNella puntata di \"SmackDown!\" dell'8 settembre lo United States Champion Mr. Kennedy inform\u00f2 il General Manager Theodore Long che, qualora John Cena fosse giunto a \"SmackDown!\", avrebbe voluto un posto a \"Raw\". Kennedy giustific\u00f2 tale affermazione dicendo che aveva sconfitto tutti i talenti del roster di \"SmackDown!\". Per questo motivo Long annunci\u00f2 che Kennedy avrebbe affrontato a No Mercy un avversario d'eccezione: The Undertaker. Nella puntata di \"SmackDown!\" del 29 settembre Kennedy sbeffeggi\u00f2 The Undertaker, il quale per\u00f2 giunse sul ring attaccando Kennedy.\nIl 23 luglio, a The Great American Bash, Rey Mysterio perse il World Heavyweight Championship contro King Booker a causa del tradimento di Chavo Guerrero, il quale giustific\u00f2 tale gesto perch\u00e9 era stufo di vedere Mysterio impersonare suo zio Eddie Guerrero. I due si affrontarono anche a SummerSlam, dove a prevalere fu Chavo grazie all'intervento involontario di Vickie Guerrero, vedova di Eddie Guerrero. Successivamente, per\u00f2, Vickie si alle\u00f2 con Chavo contro Mysterio e fu dunque sancito un ulteriore match tra i due per No Mercy in un Falls Count Anywhere match.\nA The Great American Bash, il Cruiserweight Champion Gregory Helms avrebbe dovuto affrontare Super Crazy in un match titolato ma tale incontro non \u00e8 avvenuto a causa di un problema fisico di Crazy. Il suo posto, per quell'incontro, venne preso da Matt Hardy, il quale venne sconfitto da Helms in un match non titolato. Nelle settimane successive, a \"SmackDown!\", sia Helms che Hardy si affrontarono sempre in match non titolati con una vittoria per parte. Venne dunque annunciato un incontro tra i due per No Mercy ma, anche questa volta, il Cruiserweight Championship non venne messo in palio da Helms.\nEvento.\nPrima della messa in onda dell'evento, Jimmy Wang Yang sconfisse Sylvan in un dark match.\nMatch preliminari.\nL'evento si apr\u00ec con il match tra Gregory Helms e Matt Hardy. Durante le fasi iniziali del match, Hardy si port\u00f2 in vantaggio nei confronti di Helms colpendolo con un \"suplex\" per poi eseguire un \"pescado\" all'esterno del ring. Successivamente Helms controll\u00f2 la contesa colpendo Hardy con un \"backbreaker\", un \"super russian legsweep\" dalla terza corda e un \"double knee facebreaker\"; lo stesso Helms prov\u00f2 poi lo schienamento su Hardy, ma ottenne solamente un conteggio di due. In seguito Hardy contrattacc\u00f2 e colp\u00ec Helms con un \"one-handend bulldog\", una \"body slam\" e un \"leg drop\" dalla terza corda per poi tentare lo schienamento senza ottenere, per\u00f2, il successo sperato. Helms esegu\u00ec tre \"Eye of the Hurricane\" su Hardy per poi tentare un attacco aereo che, tuttavia, lo stesso Hardy svent\u00f2 colpendo Helms con ben tre \"Side Effect\". Dopodich\u00e9 Hardy tent\u00f2 un \"moonsault\" dalla terza corda, ma Helms schiv\u00f2 la manovra alzando le ginocchia per poi eseguire lo \"Shining Wizard\" su Hardy. Nel finale Helms cerc\u00f2 l'esecuzione di un altro \"Shining Wizard\", per\u00f2 Hardy rovesci\u00f2 il tutto colpendo lo stesso Helms con la \"Twist of Fate\". Hardy schien\u00f2 poi Helms per vincere l'incontro.\nIl secondo match della serata fu quello valevole per il WWE Tag Team Championship tra la coppia campione Brian Kendrick e Paul London e quella sfidante formata da KC James e Idol Stevens. Durante le fasi iniziali del match, London e Kendrick dominarono James e Stevens colpendoli con un vasto numero di mosse aeree. In seguito Michelle McCool (manager di James e Stevens), approfittando di una distrazione dell'arbitro, fece cadere London da un paletto del ring dopo averlo colpito con un bastone. James e Stevens iniziarono dunque a controllare la contesa, finch\u00e9 London non riusc\u00ec a dare il cambio a Kendrick. Dopo aver gettato Stevens all'esterno del ring con un \"dropkick\", Kendrick esegu\u00ec la \"Sliced Bread\" su James, il quale venne successivamente colpito da uno spettacolare \"standing moonsault\" di London. Kendrick schien\u00f2 quindi James per vincere il match e mantenere i titoli di coppia insieme a London.\nIl match seguente fu tra Montel Vontavious Porter e Marty Garner. In quello che fu uno squash match, MVP domin\u00f2 Garner per tutta la durata dell'incontro. Nel finale MVP esegu\u00ec il \"Playmaker\" su Garner per poi schienarlo e vincere la breve contesa.\nMatch principali.\nIl quarto match della serata vide The Undertaker contrapposto a Mr. Kennedy. Nella fasi iniziali dell'incontro, The Undertaker domin\u00f2 Kennedy colpendolo con un \"big boot\" e con un \"arm drag\". Successivamente The Undertaker tent\u00f2 la \"Old School\", ma Kennedy contrattacc\u00f2 la manovra facendo cadere lo stesso Undertaker da un paletto del ring. In seguito The Undertaker riusc\u00ec ad eseguire la \"Old School\" per poi colpire Kennedy con una \"inverted DDT\", seguita da una violenta \"clothesline\". Dopo che The Undertaker esegu\u00ec un \"guillotine leg drop\" sull'apron ring, Kennedy si riprese e gett\u00f2 lo stesso Undertaker contro un tenditore delle corde esposto. Subito dopo l'impatto, Kennedy colp\u00ec The Undertaker con un \"piledriver\" e lo schien\u00f2; tuttavia ottenne solo un conto di due. The Undertaker si rialz\u00f2 e colp\u00ec Kennedy con una \"flying clothesline\", uno \"snake eyes\", un \"big boot\" e un \"leg drop\" per poi eseguire la \"Chokeslam\". Kennedy si liber\u00f2 dallo schienamento e colp\u00ec The Undertaker con una \"clothesline\" per poi eseguire su di lui la \"Kenton Bomb\" che, per\u00f2, non gli valse la vittoria. Kennedy prese quindi il suo United States Championship con cui tent\u00f2 di colpire The Undertaker il quale, sfruttando un alterco tra l'arbitro e lo stesso Kennedy, colp\u00ec il suo avversario con un pugno per sventare il tutto. Poco dopo, The Undertaker si impossess\u00f2 del titolo e lo utilizz\u00f2 per colpire Kennedy in pieno volto, facendogli cos\u00ec vincere il match per squalifica poich\u00e9 l'arbitro assistette all'accaduto. Dopo aver perso l'incontro, The Undertaker colp\u00ec sia Kennedy che l'arbitro con il \"Tombstone Piledriver\" per vendicarsi della sconfitta subita.\nNell'incontro successivo Rey Mysterio e Chavo Guerrero si affrontarono in un Falls Count Anywhere match. L'incontro si spost\u00f2 subito all'esterno del ring, dove Guerrero lanci\u00f2 Mysterio contro una barricata di sicurezza. Successivamente Mysterio esegu\u00ec una \"hurricanrana\" su Guerrero nei pressi dell'impalcatura dello stage. I due incominciarono poi a combattere tra la folla presente sugli spalti; qui Guerrero colp\u00ec Mysterio con una \"Gory Bomb\" contro una barricata. Dopodich\u00e9 Mysterio reag\u00ec e mise Guerrero in posizione prona su una transenna; lo stesso Rey sal\u00ec poi su una vicina balaustra, da cui vi si gett\u00f2 colpendo Guerrero con un \"leg drop\". Dopo essere stato colpito da una \"headscissor\" e da una \"senton\", Guerrero colp\u00ec Mysterio con una \"clothesline\" per poi lanciarlo contro un'altra transenna. Mysterio sfrutt\u00f2 in seguito le ringhiere degli spalti per eseguire la \"619\" su Guerrero. Poco dopo, Mysterio sal\u00ec sulle ringhiere per poi gettarsi verso Guerrero con un \"crossbody\". Mysterio schien\u00f2 cos\u00ec Guerrero sugli spalti per aggiudicarsi il match.\nIl sesto match della serata fu tra William Regal e Chris Benoit. Durante le fasi iniziali dell'incontro, Benoit esegu\u00ec tre \"german suplex\" consecutivi su Regal per poi colpirlo con il \"diving headbutt\". In seguito Regal reag\u00ec colpendo Benoit con una \"DDT\" sull'apron ring. Regal inizi\u00f2 cos\u00ec a controllare la contesa, colpendo Benoit con una violenta ginocchiata in corsa e con due \"exploder suplex\" consecutivi. Dopo aver tentato vari schienamenti, Regal applic\u00f2 un \"abdominal stretch\" su Benoit; tuttavia questi si liber\u00f2 dalla presa eseguendo un \"full nelson suplex\". Benoit intrappol\u00f2 poi Regal nella \"Crippler Crossface\", forzandolo alla sottomissione per vincere il match.\nIl \"main event\" fu il Fatal 4-Way match valevole per il World Heavyweight Championship tra il campione King Booker e gli sfidanti Batista, Bobby Lashley e Finlay. Nelle parti iniziali dell'incontro, Batista e Lashley formarono una piccola alleanza per contrastare sia Booker che Finlay. Successivamente Lashley colp\u00ec Booker con una \"spinebuster\" per poi schienarlo; tuttavia il campione in carica si liber\u00f2 dopo un conteggio di due. In seguito Finlay aiut\u00f2 Booker a scappare dalla grinfie di Lashley, arrivando poi a lanciare quest'ultimo, sempre con l'aiuto di Booker, contro la superficie dell'apron ring. Dopodich\u00e9 Finlay e Booker dominarono Batista, con lo stesso Booker che colp\u00ec questi con un \"superkick\"; tuttavia, poco dopo, Finlay attacc\u00f2 Booker alle spalle terminando la loro breve alleanza. Finlay colp\u00ec Batista con una violenta \"clothesline\" e lo gett\u00f2 all'esterno del ring per poi eseguire un \"dropkick\" su Lashley, che era intento a rientrare sul quadrato. Finlay e Booker si scambiarono poi dei duri colpi, finch\u00e9 Lashley non rientr\u00f2 sul ring. Finlay applic\u00f2 una \"single leg boston crab\" su Lashley, per\u00f2 poi Booker colp\u00ec lo stesso Finlay con un \"superkick\" liberando cos\u00ec Lashley dalla presa. Pochi attimi dopo, Booker colp\u00ec Batista con uno \"spinning heel kick\"; salvo poi subire una \"sidewalk slam\" da parte di quest'ultimo. Dopo aver lanciato fuori dal ring sia Booker che Batista, Lashley si concentr\u00f2 su Finlay colpendolo con una \"gorilla press slam\" per poi tentare la \"Spear\". Lashley tent\u00f2 quindi la \"Spear\", ma il Little Bastard (alleato di Finlay) interfer\u00ec colpendolo con un colpo basso, permettendo cos\u00ec a Finlay di colpirlo al volto con il suo shillelagh. Finlay schien\u00f2 Lashley, ma Booker riusc\u00ec ad interrompere il conteggio. Batista rientr\u00f2 dunque sul ring e colp\u00ec Booker con una \"suplex powerslam\" per poi schienarlo, per\u00f2 il conteggio venne interrotto da Finlay. Dopo aver lanciato Finlay all'esterno del quadrato, Batista colp\u00ec improvvisamente Lashley con una \"Spear\" e lo schien\u00f2 senza, tuttavia, ottenere il successo sperato. Lashley reag\u00ec eseguendo una \"spinebuster\" e un \"belly to belly suplex\" su Batista per poi gettarlo fuori dal ring con una \"clothesline\". Subito dopo, Booker colp\u00ec Lashley con la \"Book-End\", ma questi si liber\u00f2 dallo schienamento. Dopo alcuni scambi di colpi, Booker tent\u00f2 lo \"Scissor Kick\" su Lashley, ma Finlay blocc\u00f2 l'esecuzione della manovra atterrando Booker con una \"clothesline\". Batista colp\u00ec in sequenza Lashley, Booker e Finlay con una \"spinebuster\" per poi eseguire la \"Batista Bomb\" sul terzo. Lashley sorprese, tuttavia, Batista colpendolo con la \"Spear\" prima che potesse tentare lo schienamento vincente. Con Lashley e Batista a terra, Booker schien\u00f2 Finlay per vincere il match e mantenere il titolo."}
{"id": "4842523", "revid": "247222", "url": "https://it.wikipedia.org/wiki?curid=4842523", "title": "The Big Dream", "text": "The Big Dream \u00e8 il secondo album discografico del musicista e regista statunitense David Lynch, pubblicato nel luglio 2013.\nIl disco.\nIl disco \u00e8 stato registrato nel 2012 presso l'Asymmetrical Studio di Los Angeles (California) da Lynch con il suo collaboratore Dean Hurley.\nDue singoli sono stati estratti dall'album: \"I'm Waiting Here\", realizzato in collaborazione con l'artista svedese Lykke Li (solo la versione singolo e quella iTunes prevedono la collaborazione) e pubblicato nel giugno 2013, e \"Are You Sure\"/\"Star Dream Girl\", doppia A-side pubblicata su internet qualche settimana dopo il precedente singolo.\nL'album contiene anche una cover di Bob Dylan, rappresentata dal brano \"Ballad of Hollis Brown\"."}
{"id": "4842525", "revid": "287204", "url": "https://it.wikipedia.org/wiki?curid=4842525", "title": "Templeogue", "text": "Templeogue (in irlandese \"Teach Meal\u00f3g\") \u00e8 una localit\u00e0 della Repubblica d'Irlanda. Fa parte della contea di South Dublin, nella provincia di Leinster."}
{"id": "4842528", "revid": "110157", "url": "https://it.wikipedia.org/wiki?curid=4842528", "title": "Palmerstown", "text": "Palmerstown (in irlandese \"Baile Ph\u00e1mar\") \u00e8 una localit\u00e0 della Repubblica d'Irlanda. Fa parte della contea di South Dublin, nella provincia di Leinster."}
{"id": "4842533", "revid": "767487", "url": "https://it.wikipedia.org/wiki?curid=4842533", "title": "Mrs. Erricker's Reputation", "text": "Mrs. Erricker's Reputation \u00e8 un film muto del 1920 diretto da Cecil M. Hepworth.\nTrama.\nUna vedova compromette s\u00e9 stessa per salvare la reputazione della cognata.\nProduzione.\nIl film fu prodotto dalla Hepworth.\nDistribuzione.\nDistribuito dalla Hepworth, il film usc\u00ec nelle sale cinematografiche britanniche il 1\u00ba dicembre 1920.\nSi pensa che sia andato distrutto nel 1924 insieme a gran parte degli altri film della Hepworth. Il produttore, in gravissime difficolt\u00e0 finanziarie, pens\u00f2 in questo modo di poter almeno recuperare l'argento dal nitrato delle pellicole."}
{"id": "4842540", "revid": "287204", "url": "https://it.wikipedia.org/wiki?curid=4842540", "title": "Glencullen", "text": "Glencullen (in irlandese \"Gleann Cuilinn\") \u00e8 una localit\u00e0 della Repubblica d'Irlanda. Fa parte della contea di D\u00fan Laoghaire-Rathdown, nella provincia di Leinster."}
{"id": "4842542", "revid": "1573940", "url": "https://it.wikipedia.org/wiki?curid=4842542", "title": "Araneus illaudatus", "text": "Araneus illaudatus () \u00e8 un ragno appartenente alla famiglia Araneidae.\nDistribuzione.\nLa specie \u00e8 stata rinvenuta in alcune localit\u00e0 degli USA.\nTassonomia.\nNon sono stati esaminati esemplari di questa specie dal 1985\nAttualmente, a dicembre 2013, non sono note sottospecie"}
{"id": "4842545", "revid": "1305772", "url": "https://it.wikipedia.org/wiki?curid=4842545", "title": "Shankill (disambigua)", "text": ""}
{"id": "4842546", "revid": "599013", "url": "https://it.wikipedia.org/wiki?curid=4842546", "title": "John Brandes", "text": "Carriera professionistica.\nDopo non essere stato scelto nel Draft NFL 1987, Brandes firm\u00f2 con gli Indianapolis Colts con cui rimase fino al 1989. Nel 1990 firm\u00f2 coi Washington Redskins, con cui disput\u00f2 tre stagioni e nel 1991 vinse il Super Bowl XXVI battendo i Buffalo Bills. L'ultima stagione della carriera la pass\u00f2 con i San Francisco 49ers nel 1993."}
{"id": "4842547", "revid": "599013", "url": "https://it.wikipedia.org/wiki?curid=4842547", "title": "Camal\u0259ddin \u018fliyev", "text": "Carriera.\nNazionale.\nHa collezionato una presenza con la propria Nazionale."}
{"id": "4842551", "revid": "984922", "url": "https://it.wikipedia.org/wiki?curid=4842551", "title": "Waverly Consort", "text": "Waverly Consort \u00e8 un gruppo musicale americano di musica antica. Il repertorio va dalla musica medievale a quella del Rinascimento, anche se sono stati affrontati pezzi del XIX secolo, inclusi nel disco \"An American Journey\".\nStoria.\nIl gruppo \u00e8 stato fondato nel 1964 da Michael Jaffee, suonatore di liuto, chitarra e citola, e da Kay Jaffee. Diretto da Michael Jaffee, l'ensemble ha avuto nel suo organico svariati musicisti, tra i quali Kathy Theil, particolarmente nota per l'interpretazione della musica di Ildegarda di Bingen.\nIl gruppo si \u00e8 esibito nelle principali sale di New York (come il Metropolitan Museum of Art) e ha effettuato concerti in Sud America, Europa ed Estremo Oriente. Il riconoscimento in ambito discografico \u00e8 avvenuto con la pubblicazione di due dischi, divenuti best seller: \"A Renaissance Christmas Celebration with the Waverly Consort\" (1977) e \"1492: Music from the Age of Discovery\" (1992) finch\u00e9 nel 1999 \u00e8 stata fondata la casa discografica indipendente del gruppo: la Wave Records."}
{"id": "4842560", "revid": "1573940", "url": "https://it.wikipedia.org/wiki?curid=4842560", "title": "Araneus lutulentus", "text": "Araneus lutulentus () \u00e8 un ragno appartenente alla famiglia Araneidae.\nDistribuzione.\nLa specie \u00e8 stata rinvenuta in una localit\u00e0 australiana del Queensland.\nTassonomia.\nNon sono stati esaminati esemplari di questa specie dal 1886\nAttualmente, a dicembre 2013, non sono note sottospecie"}
{"id": "4842563", "revid": "287204", "url": "https://it.wikipedia.org/wiki?curid=4842563", "title": "Cabinteely", "text": "Cabinteely (in irlandese \"Cab\u00e1n tS\u00edle\") \u00e8 una localit\u00e0 della Repubblica d'Irlanda. Fa parte della contea di D\u00fan Laoghaire-Rathdown, nella provincia di Leinster."}
{"id": "4842564", "revid": "767487", "url": "https://it.wikipedia.org/wiki?curid=4842564", "title": "Zaur Qarayev", "text": "Carriera.\nNazionale.\nHa collezionato sei presenze con la propria Nazionale."}
{"id": "4842565", "revid": "116738296", "url": "https://it.wikipedia.org/wiki?curid=4842565", "title": "Friedrich Benfer", "text": "Biografia.\nNato in Italia, ma di famiglia tedesca, rientrato a Berlino per completare gli studi, nel 1927 fece la sua prima apparizione cinematografica e l'anno seguente, sul set di \"Die Carmen von St. Pauli\" conobbe l'attrice protagonista del film, Jenny Jugo che nel secondo dopoguerra divenne sua moglie. Nel 1930 la sua carriera al cinema si interrompe provvisoriamente poich\u00e9 viene ingaggiato sui palcoscenici del \"Deutsches K\u00fcnstlertheater\" di Berlino. Le occasioni di lavoro, per\u00f2, scarseggiano e cos\u00ec riprese la carriera sul grande schermo. I ruoli pi\u00f9 importanti li recita a fianco della Jugo, come nel 1936 in \"La giovinezza di una grande imperatrice\" (\"M\u00e4dchenjahre einer K\u00f6nigin\") di Erich Engel, dove aveva il ruolo del principe Alberto di Sassonia-Coburgo-Gotha. Il suo ultimo film interpretato in Germania fu nel 1940, \"Cuor di regina\" (\"Das Herz der K\u00f6nigin)\" di Carl Froelich. Si reca a Roma dove lavora in una serie di film con il nome italianizzato di Federico o Enrico Benfer, e in almeno tre ruoli ottiene una certa popolarit\u00e0: quello del figlio debole e insicuro di un uomo maturo in preda alla passione per una ragazza in \"La signora di tutti\" del 1934 di Max Oph\u00fcls; il nobile Alessandro Strozzi, affascinante ma infelice in \"Lucrezia Borgia\" del 1940, di Hans Hinrich; e infine, l'affascinante vicino di casa vanitoso e presuntuoso, corteggiatore della bella moglie di un tenore, ma sorvegliato continuamente dalla madre in \"Mamma\" del 1941, di Guido Brignone.\nDopo aver terminato la sua carriera di attore, nel 1942, trova un impiego come addetto al settore viveri del Ministero dell'Aria del Reich. Dopo il 24 ottobre 1944, giorno del fallito attentato a Hitler, si arruola nella Wehrmacht. Nel 1950 sposa Jenny Jugo, nel frattempo diventata paraplegica, e vive con lei in una fattoria di Bad Heilbrunn, nell'Alta Baviera. Dirige inoltre la sua azienda di prodotti chimici, la \"Benfer Chimica\" a Bazzano.\nMuore a Milano nel 1996."}
{"id": "4842568", "revid": "287204", "url": "https://it.wikipedia.org/wiki?curid=4842568", "title": "Foxrock", "text": "Foxrock (in irlandese \"Carraig an tSionnaigh\") \u00e8 una localit\u00e0 della Repubblica d'Irlanda. Fa parte della contea di D\u00fan Laoghaire-Rathdown, nella provincia di Leinster."}
{"id": "4842574", "revid": "287204", "url": "https://it.wikipedia.org/wiki?curid=4842574", "title": "Clonskeagh", "text": "Clonskeagh (in irlandese \"Cluain Sceach\") \u00e8 una localit\u00e0 della Repubblica d'Irlanda. Fa parte della contea di D\u00fan Laoghaire-Rathdown, nella provincia di Leinster."}
{"id": "4842575", "revid": "767487", "url": "https://it.wikipedia.org/wiki?curid=4842575", "title": "Il mistero di Dante", "text": "Il mistero di Dante \u00e8 un film del 2014 diretto da Louis Nero.\nTra gli interpreti della pellicola due premi Oscar: F. Murray Abraham, Taylor Hackford e il regista italiano Franco Zeffirelli.\nTrama.\nUn film alla scoperta di Dante Alighieri condotto come un'indagine con interviste ad artisti e intellettuali. Al lato documentaristico si affiancano inserti che mostrano passaggi della \"Divina Commedia\" vissuti da un alter ego di Dante, che \u00e8 il regista stesso. Il personaggio principale, interpretato dall'attore statunitense premio Oscar per \"Amadeus\", F. Murray Abraham, \u00e8 in parte ispirato alla figura di Ren\u00e9 Gu\u00e9non, ed in parte alla figura del filosofo arabo Ibn Arabi.\nIl film cerca di rileggere i significati nascosti della \"Divina Commedia\" in chiave esoterica e massonica.\nProduzione.\nLa pellicola del regista italiano Louis Nero \u00e8 una coproduzione internazionale che vede come capo fila la produzione indipendente: L'Altrofilm. \u00c8 stato girato in tre paesi differenti Italia, Francia e Stati Uniti. La parte italiana \u00e8 stata girata a Torino ed in particolare nei sotterranei del Museo Pietro Micca. Le riprese sono durate quasi due anni.\nDistribuzione.\nIl film \u00e8 stato distribuito dalla societ\u00e0 di distribuzione L'Altrofilm nelle sale cinematografiche italiane il 14 febbraio 2014."}
{"id": "4842576", "revid": "767487", "url": "https://it.wikipedia.org/wiki?curid=4842576", "title": "Marshall McFadden", "text": "Carriera universitaria.\nNei suoi 4 anni con i South Carolina Bulldogs vinse il seguente premio:\nCarriera professionistica.\nPittsburgh Steelers.\nMcFadden firm\u00f2 come riserva futura il 18 gennaio 2012 con i Pittsburgh Steelers, dopo non esser stato scelto al draft NFL 2011. Il 31 agosto venne svincolato per poi firmare il giorno seguente con la squadra d'allenamento. Il 15 novembre venne promosso in prima squadra, debuttando come professionista il 18 dello stesso mese contro i Baltimore Ravens. Due giorni dopo venne svincolato per poi esser inserito nuovamente nella squadra d'allenamento. Chiuse la stagione da rookie scendendo una volta solo in campo con un tackle.\nOakland Raiders.\nIl 2 settembre 2013 firm\u00f2 con gli Oakland Raiders. Chiuse la stagione giocando 4 partite con 2 tackle.\nVittorie e premi.\n\"Nessuno\""}
{"id": "4842577", "revid": "767487", "url": "https://it.wikipedia.org/wiki?curid=4842577", "title": "T\u0259briz H\u0259s\u0259nov", "text": "Carriera.\nNazionale.\nHa collezionato una presenza con la propria Nazionale."}
{"id": "4842584", "revid": "729019", "url": "https://it.wikipedia.org/wiki?curid=4842584", "title": "Leucocoria", "text": "La leucocoria (dal greco \u03bb\u03b5\u03c5\u03ba\u03cc\u03c2, \"leuk\u00f3s\", \u00abbianco\u00bb e \u03ba\u03cc\u03c1\u03b7, \"k\u00f3re,\" \u00abpupilla\u00bb) \u00e8 un riflesso pupillare bianco, causato da un'anomalia della retina dell'occhio. La Leucocoria assomiglia al \"Tapetum lucidum\", ma in questo caso \u00e8 da considerarsi uno stato patologico. Infatti la leucocoria \u00e8 un segno medico per una serie di condizioni, tra cui malattia di Coats, cataratta congenita, cicatrici corneali, melanoma del corpo ciliare, sindrome di Norrie, toxocariasi oculare, retinoblastoma e retinopatia del prematuro.\nA causa della natura potenzialmente pericolosa per la vita nel caso di retinoblastoma, un tumore, questa condizione \u00e8 di solito considerata nella valutazione di leucocoria. In alcuni rari casi (1%) il leucocoria \u00e8 causata dalla malattia di Coats (fuoriuscita di vasi retinici).\nDiagnosi.\nSu fotografie scattate con il flash, invece del classico effetto occhi rossi, la leucocoria pu\u00f2 causare un riflesso bianco brillante nell'occhio affetto. La leucocoria pu\u00f2 essere visibile anche in condizioni di scarsa luce indiretta.\nLa leucocoria pu\u00f2 essere rilevato da un esame oculistico di routine, grazie all'oftalmoscopio. Ai fini di \"screening\", \u00e8 utilizzato il test del riflesso rosso. In questo test, quando una luce viene fatta brillare brevemente attraverso la pupilla, una riflessione rosso arancione \u00e8 considerata normale, mentre una riflessione bianca determina la leucocoria."}
{"id": "4842590", "revid": "1543377", "url": "https://it.wikipedia.org/wiki?curid=4842590", "title": "Le note di Cecco", "text": "Le note di Cecco \u00e8 un album discografico del 2010 prodotto da Francesco Nuti, Giovanni Nuti e Marco Baracchino. Raccoglie le tracce delle colonne sonore dei film di Francesco Nuti, alcune canzoni dello stesso regista riarrangiate e reinterpretate e tre inediti: \"I dementi\", \"Quadro quotidiano\" e \"Marilyn\", con quest'ultima registrata nel 2006, poco prima dell'infortunio occorso all'artista."}
{"id": "4842594", "revid": "287204", "url": "https://it.wikipedia.org/wiki?curid=4842594", "title": "Douglas (Cork)", "text": "Douglas (in irlandese \"D\u00faglas\") \u00e8 una localit\u00e0 della Repubblica d'Irlanda. Fa parte della contea di Cork, nella provincia di Munster."}
{"id": "4842595", "revid": "1573940", "url": "https://it.wikipedia.org/wiki?curid=4842595", "title": "Araneus mitificus", "text": "Araneus mitificus () \u00e8 un ragno appartenente alla famiglia Araneidae.\nDistribuzione.\nLa specie \u00e8 stata rinvenuta in diverse localit\u00e0 della regione compresa fra l'India e le Filippine, e in Nuova Guinea.\nTassonomia.\nNon sono stati esaminati esemplari di questa specie dal 2012\nAttualmente, a dicembre 2013, non sono note sottospecie"}
{"id": "4842599", "revid": "120707058", "url": "https://it.wikipedia.org/wiki?curid=4842599", "title": "La casa sull'estuario", "text": "La casa sull'estuario (\"The House on the Strand\") \u00e8 un romanzo di Daphne du Maurier, pubblicato nel 1969. Il romanzo si colloca tra i generi storico, fantasy, giallo e psicologico, ed \u00e8 ambientato in Cornovaglia, regione cara alla scrittrice.\nTrama.\nIl protagonista, Dick Young, un editore in pausa lavorativa, si vede offerta una vacanza nella casa del suo amico fraterno fin dai tempi del college, il professore Magnus, scienziato un po' particolare, che lo coinvolge in un esperimento-ricerca utilizzando una potente droga che riesce a trasportare chi la assume, per un breve lasso di tempo, nel passato denso di storia della zona di Par, Tywardreath e altri dintorni della Cornovaglia. In un crescendo di avvenimenti tra passato e presente, si intrecciano le storie di Dick, la moglie americana Vita, i due figli di lei, il professore Magnus e altri abitanti del luogo, facenti parte sia del presente che del passato, fino all'epilogo in cui passato e presente si fonderanno."}
{"id": "4842600", "revid": "1543377", "url": "https://it.wikipedia.org/wiki?curid=4842600", "title": "Ta\u00e7a de Portugal 2013-2014", "text": "La Ta\u00e7a de Portugal 2013-2014 \u00e8 stata la 74\u00aa edizione del torneo. \u00c8 iniziata il 1\u00ba settembre 2013 e si \u00e8 conclusa il 18 maggio 2014. Grazie al successo per 1-0 in finale ai danni del Rio Ave, il Benfica si \u00e8 aggiudicato per la 25\u00aa volta nella sua storia tale trofeo."}
{"id": "4842601", "revid": "124123", "url": "https://it.wikipedia.org/wiki?curid=4842601", "title": "Persone di nome Herbert", "text": ""}
{"id": "4842605", "revid": "287204", "url": "https://it.wikipedia.org/wiki?curid=4842605", "title": "Stillorgan", "text": "Stillorgan (in irlandese \"Stigh Lorgan\") \u00e8 una localit\u00e0 della Repubblica d'Irlanda. Fa parte della contea di D\u00fan Laoghaire-Rathdown, nella provincia di Leinster."}
{"id": "4842606", "revid": "283141", "url": "https://it.wikipedia.org/wiki?curid=4842606", "title": "Capotasto inferiore", "text": ""}
{"id": "4842618", "revid": "21880", "url": "https://it.wikipedia.org/wiki?curid=4842618", "title": "Dioptrornis fischeri", "text": ""}
{"id": "4842620", "revid": "124123", "url": "https://it.wikipedia.org/wiki?curid=4842620", "title": "Jean-Baptiste Dehesse", "text": "Biografia.\nNacque da genitori francesi al momento presenti nei Paesi Bassi al seguito di una compagnia teatrale.\nIngaggiato alla Com\u00e9die-Italienne di Parigi, vi svolse una brillante carriera di danzatore dal 1734 al 1762. Dal 1738 al 1757 vi assunse anche l'incarico di ma\u00eetre de ballet, interpretando anche parti di attore comico.\nLa marchesa di Pompadour lo scelse per creare le danze degli spettacoli tenuti nel suo teatro dei \"Petits Appartements\" presso la Reggia di Versailles (Petit Trianon) e al Castello di Bellevue dal 1747 al 1753. Condirettore del teatro dell'Op\u00e9ra-Comique, vi assunse diversi incarichi dal 1758 sino alla sua morte.\nCoreografo inventivo e fecondo, realizz\u00f2 numerosi \"divertissements\" per varie commedie e compose una sessantina di \"ballets-pantomimes\". Le sue coreografie portavano alla ribalta i mestieri della gente del popolo e vicende rurali, piuttosto che soggetti seri, e i suoi balletti si concludevano spesso con una contraddanza generale.\nContribu\u00ec notevolmente, insieme a Billioni e Antoine Pitrot, alla diffusione del ballet-pantomime a Parigi."}
{"id": "4842624", "revid": "339392", "url": "https://it.wikipedia.org/wiki?curid=4842624", "title": "Touring Club editore", "text": ""}
{"id": "4842626", "revid": "339392", "url": "https://it.wikipedia.org/wiki?curid=4842626", "title": "Touring club editore", "text": ""}
{"id": "4842632", "revid": "203463", "url": "https://it.wikipedia.org/wiki?curid=4842632", "title": "Benjamin Laws", "text": ""}
{"id": "4842634", "revid": "1305772", "url": "https://it.wikipedia.org/wiki?curid=4842634", "title": "Adela Zamudio", "text": "Autrice principalmente di opere poetiche, ma anche di opere di narrativa e saggistica e di opere teatrali, tratt\u00f2 temi quali il divorzio, il matrimonio civile e la separazione dei poteri tra Stato e Chiesa. Le sue poesie furono definite \"virili\" e \"mascoline\" e lei stessa \u00e8 stata definita \"mujer-macho\" (\"donna macho\").\nTra le sue opere letterarie principali, figurano \"Ensayos po\u00e9ticos\", \"Ensayos politicos\", \"\u00cdntimas\", \"Peregrinando\", \"R\u00e1fagas\", \"Cuentos breves\", \"Nacer hombres\", \"\u00bfQuo Vadis?\", ecc. Oltre che nel suo Paese, i suoi libri furono pubblicati anche in Argentina e in Francia, anche se molte delle sue opere sono rimaste inedite.\nFu inoltre tra le fondatrici della rivista femminista boliviana \"Feminiflor\".\nPer quanto riguarda invece la sua attivit\u00e0 di pittrice, la maggior parte delle sue opere \u00e8 andata perduta.\nDelle sue opere, si sono occupati i principali critici letterari boliviani e il giorno dell'anniversario della sua nascita, l'11 ottobre, \u00e8 diventato in suo onore in Bolivia il giorno delle donne.\nBiografia.\nAdela Zamudio era nata a Cochabamba l'11 ottobre 1854.\nFormatasi nella scuola cattolica di Sant'Alberto, inizia a comporre poesie sin da giovanisima usando lo pseudonimo Soledad.\nNel 1887 pubblica la raccolta di poesie \"Ensayos po\u00e9ticos\", i cui temi principali sono la condizione della donna e delle classi meno abbienti.\nNel 1903, pubblica la poesia \"Quo Vadis?\", dove critica i fondamenti che portarono alla costituzione della Chiesa cristiana.\nNel 1911 fonda la prima scuola femminile di pittura del suo Paese.\nNel 1912 pubblica \"\u00cdntimas\", un racconto epistolario in cui denuncia l'ipocrisia delle classi sociali pi\u00f9 elevate.\nMuore il 2 giugno 1928 nella sua citt\u00e0 natale, all'et\u00e0 di 73 anni."}
{"id": "4842641", "revid": "599013", "url": "https://it.wikipedia.org/wiki?curid=4842641", "title": "Vito Pollari", "text": "Ha allenato in Serie A1 con Alcamo.\nAttualmente \u00e8 insegnante di scienze motorie nelle scuole medie della Liguria"}
{"id": "4842658", "revid": "1318658", "url": "https://it.wikipedia.org/wiki?curid=4842658", "title": "Cesare Nisi", "text": "Biografia.\nProfessore di pedagogia sociale e pedagogia sperimentale all'Universit\u00e0 di Urbino, dove ha insegnato per oltre trent'anni, ha realizzato la traduzione italiana di opere come \"Le development de la socialit\u00e8 chez l'enfant\" di R. Froyland Nielsen (1975) e \"Recherche en education en Europe\" a cura dell'UNESCO (1981).\nAutore di articoli, saggi e traduzioni, ha collaborato assiduamente alle pi\u00f9 note riviste di pedagogia e di didattica.\nSu invito dell'Universit\u00e0 di Nottingham, ha curato la sezione italiana dell'opera \"International Biography of Adult Education\" (1985).\n\u00c8 membro dell'Accademia di Scienze Lettere e Arti - Istituto Culturale Europeo ed \u00e8 stato redattore della \"Nuova Rivista Pedagogica\" dal 1965 al 1980."}
{"id": "4842659", "revid": "971856", "url": "https://it.wikipedia.org/wiki?curid=4842659", "title": "Ballet-pantomime", "text": ""}
{"id": "4842661", "revid": "971856", "url": "https://it.wikipedia.org/wiki?curid=4842661", "title": "Ballet en action", "text": ""}
{"id": "4842663", "revid": "11959", "url": "https://it.wikipedia.org/wiki?curid=4842663", "title": "Justice and Equality Movement", "text": ""}
{"id": "4842672", "revid": "154893", "url": "https://it.wikipedia.org/wiki?curid=4842672", "title": "Number One Dime", "text": ""}
{"id": "4842677", "revid": "22356", "url": "https://it.wikipedia.org/wiki?curid=4842677", "title": "Odoiporosaurus teruzzii", "text": "L'odoiporosauro (Odoiporosaurus teruzzii) \u00e8 un rettile estinto, appartenente ai saurotterigi. Visse nel Triassico medio (Anisico, circa 244 milioni di anni fa) e i suoi resti fossili sono stati ritrovati in Italia, nel ben noto giacimento di Besano.\nDescrizione.\nQuesto animale \u00e8 noto per un esemplare incompleto, che fa supporre una lunghezza per l'intero animale inferiore al metro. \"Odoiporosaurus \"era molto simile ad altri rettili di piccole dimensioni rinvenuti nel giacimento di Besano, come \"Serpianosaurus \"e \"Neusticosaurus\". Questi animali, raggruppati nel clade dei pachipleurosauri, possedevano un cranio pressoch\u00e9 triangolare se visto dall'alto, con grandi orbite e narici relativamente arretrate. \"Odoiporosaurus \"differiva dagli altri animali simili nella forma dell'ulna, particolarmente espansa e appiattita lateralmente nella zona prossimale, e per l'assenza del forame otturatore nel pube. Altre caratteristiche che lo distinguevano da \"Serpianosaurus \"erano date dalla forma del cranio, molto pi\u00f9 corto in \"Odoiporosaurus\", e dalla forma della finestra temporale (pi\u00f9 ampia in \"Odoiporosaurus\"), cos\u00ec come dalle ossa frontali notevolmente ornamentate e nei denti spatolati ampi nella mascella e nell'osso dentale. La regione temporale era larga, al contrario dei pachipleurosauri tedeschi del gruppo \"Anarosaurus \"/ \"Dactylosaurus\".\nClassificazione.\n\"Odoiporosaurus teruzzii \"\u00e8 stato descritto per la prima volta nel 2014, sulla base di un fossile incompleto rinvenuto a Besano, in provincia di Varese. L'esemplare proviene dalla parte mediana della formazione di Besano, ed \u00e8 probabile che risalga all'Anisico medio, rendendolo il pi\u00f9 antico pachipleurosauro di Besano (pi\u00f9 antico anche di \"Serpianosaurus \"dell'Anisico superiore). \nL'esemplare manca di collo, coda, gran parte dei cinti pettorale e pelvico e parte delle zampe, ma \u00e8 comunque possibile stabilire alcuni caratteri che differenziano \"Odoiporosaurus \"dagli altri pachipleurosauri del giacimento. Un'analisi cladistica indica che \"Odoiporosaurus \"era ancestrale rispetto al gruppo rappresentato da \"Serpianosaurus \"e \"Neusticosaurus\"; probabilmente si era evoluto dal gruppo \"Anarosaurus \"/ \"Dactylosaurus\", del Triassico medio del bacino germanico.\nPaleobiogeografia.\nLa scoperta di \"Odoiporosaurus \"rafforza l'ipotesi che i pachipleurosauri del clade \"Anarosaurus \"/ \"Dactylosaurus \"invasero il bacino germanico dalla Paleotetide orientale, si diversificarono durante l'Anisico ed entrarono i bacini dell'area delle Alpi meridionali. In seguito, durante la fine dell'Anisico e l'inizio del Ladinico, i bacini delle Alpi lombarde agirono come un centro di speciazione, dando origine al clade \"Serpianosaurus \"/ \"Neusticosaurus\". Questi ultimi, infine, invasero nuovamente il bacino germanico.\nSignificato del nome.\nIl nome generico \"Odoiporosaurus\" significa \"lucertola viaggiatrice\", con riferimento alle probabili migrazioni di questo animale dal bacino germanico alle Alpi meridionali. L'epiteto specifico, \"teruzzii\", \u00e8 in onore di Giorgio Teruzzi, curatore della sezione di paleontologia del Museo di Storia Naturale di Milano, dove sono conservati i fossili di \"Odoiporosaurus\"."}
{"id": "4842679", "revid": "713168", "url": "https://it.wikipedia.org/wiki?curid=4842679", "title": "Francis Throckmorton", "text": "Parentela.\nEra figlio di Sir John Throckmorton (1524 \u2013 1580), settimo degli otto figli di Sir George Throckmorton (prima del 1489 \u2013 1552), di Coughton Court e nipote in linea collaterale di Sir Nicholas Throckmorton (1515/16 \u2013 1581), uno dei diplomatici di Elisabetta I, che aveva ricoperto la carica di \"Chief Justice\" a Chester, ma venne destituito un anno prima di morire. La nonna paterna, Hon. Katherine Vaux, figlia di Nicholas Vaux, 1\u00ba Baron Vaux di Harrowden, era la zia, per parte di padre, della protestante Caterina Parr, regina consorte di Enrico VIII d'Inghilterra.\nBiografia.\nFrancis venne educato a Oxford ed entr\u00f2 nello \"Inner Temple\" a Londra come allievo nel 1576. Nel 1580 egli viaggi\u00f2 nel Continente europeo e fece la conoscenza di cattolici eminenti trasferitisi all'estero (Spagna e Francia) perch\u00e9 scontenti del regime instauratosi nella madrepatria. Fu a Parigi che egli incontr\u00f2 il cospiratore Charles Paget e Thomas Morgan di Llantarnam, agenti della regina di Scozia, Maria Stuarda. Al suo ritorno in patria, nel 1583, egli era divenuto l'intermediario per le comunicazioni fra i sostenitori della causa dei cattolici sul continente, la regina di Scozia prigioniera e l'ambasciatore spagnolo in Inghilterra, Bernardino de Mendoza.\nIl complotto.\nLe sue attivit\u00e0 destarono i sospetti del capo dello spionaggio di Elisabetta I, Sir Francis Walsingham. Una perquisizione nella sua casa forn\u00ec indizi sufficienti a mettere Throckmorton sotto accusa e, con la tortura del cavalletto, confess\u00f2 il suo coinvolgimento nel complotto che prender\u00e0 poi il nome da lui. Il progetto era quello di assassinare la regina Elisabetta I mentre Enrico, duca di Guisa avrebbe condotto un esercito d'invasione dell'Inghilterra finanziato dalla Spagna e dal papato. L'invasione avrebbe provocato l'insurrezione dei cattolici inglesi, sul trono inglese sarebbe stata posta Maria Stuarda e ai cattolici sarebbero state rese tutte le libert\u00e0 soppresse da Enrico VIII e da Elisabetta I.\nLa fine.\nBench\u00e9 successivamente Throckmorton avesse ritrattato la sua confessione di aver fatto parte del complotto, fu ugualmente condannato per alto tradimento e giustiziato nel 1584.\nConseguenze del complotto di Throckmorton.\nFrancis Walsingham e William Cecil, I barone Burghley emisero un documento, detto \"Bond of Association\" la cui sottoscrizione obbligava ogni firmatario a giustiziare chiunque:\nMaria, regina di Scozia, gi\u00e0 prigioniera di Elisabetta, venne sottoposta a pi\u00f9 stretta sorveglianza e confinata nel Castello di Chartley (Staffordshire).\nNel cinema.\nSir Francis Throckmorton \u00e8 rappresentato nel film \"\", ov'\u00e8 interpretato da Steven Robertson."}
{"id": "4842681", "revid": "1573940", "url": "https://it.wikipedia.org/wiki?curid=4842681", "title": "Scuticaria", "text": "Scuticaria \u00e8 un genere di pesci marini appartenenti alla famiglia Muraenidae.\nDistribuzione e habitat.\nEntrambe le specie provengono dalle barriere coralline dell'oceano Pacifico e dell'oceano Indiano.\nTassonomia.\nIn questo genere sono riconosciute soltanto due specie:"}
{"id": "4842686", "revid": "22356", "url": "https://it.wikipedia.org/wiki?curid=4842686", "title": "Odoiporosaurus", "text": ""}
{"id": "4842687", "revid": "1983214", "url": "https://it.wikipedia.org/wiki?curid=4842687", "title": "Walter George Alton", "text": "Biografia.\nWalter George Alton viene ricordato principalmente per la sua interpretazione del film \"cult\" \"L'uomo puma\" di Alberto De Martino. Secondo un'intervista di \"Stracult\" del 2011, Alton fu scelto come protagonista della pellicola perch\u00e9 era, all'epoca, sconosciuto e quindi, per problemi finanziari, fu inserito nel cast del film. Il regista, sempre nella stessa interview, ricorda che il giovane attore non era in grado di recitare, in parte perch\u00e9 senza esperienza alle spalle (soltanto il film \"10\" di Blake Edwards, in una piccola parte), e anche perch\u00e9 era inespressivo. Per questo motivo, oggi, il film viene ricordato come uno fra i pi\u00f9 brutti della storia, oltre che mal recitato. Alton, dopo il flop del film, decise di ritirarsi e di trovare, secondo quanto detto da De Martino, lavoro come avvocato."}
{"id": "4842698", "revid": "729019", "url": "https://it.wikipedia.org/wiki?curid=4842698", "title": "Royal Engineers", "text": "I Royal Engineers, anche chiamati \"Sappers\" (in inglese \"zappatori\"), sono il corpo dei genieri dell'esercito britannico."}
{"id": "4842700", "revid": "984922", "url": "https://it.wikipedia.org/wiki?curid=4842700", "title": "Raymond Chetram", "text": "Carriera.\nClub.\nDal 2007 gioca con gli Upsetters.\nNazionale.\nHa esordito in Nazionale nel 2008."}
{"id": "4842701", "revid": "729019", "url": "https://it.wikipedia.org/wiki?curid=4842701", "title": "Angelo Esposito", "text": "Biografia.\nNativo di Napoli, si trasfer\u00ec in Veneto con la propria famiglia da giovanissimo, formandosi nel club del e venendo selezionato nell'Italia Under-17.\nNel 2010 venne selezionato nell'Accademia federale Under-18 di Mogliano Veneto, prima di essere ammesso nel 2011 all'Accademia FIR \u201cIvan Francescato\u201d di Tirrenia, della cui squadra fu capitano; alla fine del tirocinio nella scuola federale fu ingaggiato dal in Pro12, dove ebbe modo di mettersi in mostra contro un avversario di prestigio come il , contro cui marc\u00f2 una meta e imped\u00ec all'ala Lote Tuqiri di realizzarne almeno due.\nGi\u00e0 nazionale A nel 2011 con la quale partecip\u00f2 alla Churchill Cup ed Italia Under-20 tra il 2012 e il 2013, esord\u00ec in nazionale maggiore il 1\u00ba febbraio 2014 a Cardiff contro il nella giornata d'apertura del Sei Nazioni; il C.T. Jacques Brunel lo inser\u00ec nella rosa dei convocati alla , ma non prese parte alla competizione."}
{"id": "4842705", "revid": "110157", "url": "https://it.wikipedia.org/wiki?curid=4842705", "title": "High Hopes (singolo Bruce Springsteen)", "text": "High Hopes \u00e8 un singolo di Bruce Springsteen, pubblicato il 14 gennaio 2014.\n\u00c8 la title track dell'album chiamato appunto High Hopes."}
{"id": "4842707", "revid": "984922", "url": "https://it.wikipedia.org/wiki?curid=4842707", "title": "Kalid Gaillard", "text": "Carriera.\nClub.\nDal 2007 gioca con gli Upsetters.\nNazionale.\nHa esordito in Nazionale nel 2008."}
{"id": "4842715", "revid": "599013", "url": "https://it.wikipedia.org/wiki?curid=4842715", "title": "Alex Washington", "text": "Carriera.\nClub.\nHa iniziato la carriera nel Positive Vibes.\nNazionale.\nHa esordito in Nazionale nel 2011, giocando due partite di qualificazione ai Mondiali."}
{"id": "4842716", "revid": "984922", "url": "https://it.wikipedia.org/wiki?curid=4842716", "title": "Johan Nijenhuis", "text": "Biografia.\n\u00c8 conosciuto soprattutto per \"Goede tijden, slechte tijden\" (1990), \"Costa!\" (2001) e \"Spangas\" (2007). Il suo ultimo film \"Toscaanse bruiloft\" \u00e8 stato girato in Toscana. "}
{"id": "4842717", "revid": "544909", "url": "https://it.wikipedia.org/wiki?curid=4842717", "title": "Berry Gordy, Jr.", "text": ""}
{"id": "4842722", "revid": "123352534", "url": "https://it.wikipedia.org/wiki?curid=4842722", "title": "Din don dan/Bumba mama", "text": "Din don dan/Bumba mama decimo 45 giri della cantante pop italiana Raffaella Carr\u00e0, pubblicato nel 1974 dall'etichetta discografica Compagnia Generale del Disco (CGD) e distribuito dalle Messaggerie Musicali di Milano.\nIl disco.\nRaggiunger\u00e0 la ventisettesima posizione nella classifica settimanale delle vendite di quell'anno.\nPubblicato nel 1974 anche in Portogallo (stesso numero di catalogo CGD 2239) dalla RCA international.\n\"Din don dan\".\nSigla d'apertura dello storico variet\u00e0 televisivo \"Milleluci\", condotto da Raffaella in coppia con Mina.Il video \u00e8 disponibile sul DVD nel cofanetto \"Raffica Carr\u00e0\" del 2007.\nInserita dall'artista nell'album \"Milleluci\" (1974), che raccoglie alcune canzoni cantate da Raffaella per lo spettacolo.\n\"Bumba mama\".\nBrano proveniente dall'album \"Scatola a sorpresa\" pubblicato l'anno precedente.\nTracce.\nEdizioni musicali Sugar Music."}
{"id": "4842730", "revid": "125749025", "url": "https://it.wikipedia.org/wiki?curid=4842730", "title": "Bruno Santini", "text": "Biografia.\nComincia la sua carriera giovanissimo, interpretando nella compagnia teatrale diretta da Dory Cei diverse commedie in vernacolo fiorentino, per poi prendere parte negli anni ottanta a spettacoli al fianco di Enrico Maria Salerno, Salvo Randone e Adriana Asti. Dal 1987 e fino al 1991 \u00e8 autore e conduttore di molti programmi trasmessi su Rai Radio 2 Spazio Toscana e nella stessa sede Rai di Firenze \u00e8 attore in un centinaio di radiodrammi.\nAttivo anche come attore cinematografico, interpreta il ruolo del sindaco nel film \"Il ciclone\" di Leonardo Pieraccioni, che lo dirige poi in altre quattro pellicole; partecipa anche a molti sceneggiati Rai e Mediaset. Come regista, firma, tra gli altri, il documentario \"Saluti e baci da Champs sur le Bisence\", dedicato a Carlo Monni e distribuito da CGHV. Presta la voce a molti spot pubblicitari e documentari ed \u00e8 stabilmente tra i lettori del Libro Parlato dell'UIC.\nDopo due testi di saggistica, nel 2013 inventa il personaggio di Stravideo, protagonista di libri per l'infanzia. Dal 1995 conduce la trasmissione settimanale \"InformaCoop\", realizzata dall'Unicoop Firenze e trasmessa su varie reti locali. \u00c8, inoltre, giornalista pubblicista dal 1990."}
{"id": "4842739", "revid": "6923", "url": "https://it.wikipedia.org/wiki?curid=4842739", "title": "Il giardino dell'Eden", "text": "Il giardino dell'Eden \u00e8 il secondo libro postumo di Ernest Hemingway, pubblicato per la prima volta nel 1986. Iniziata la stesura del manoscritto nel 1946, l'autore vi lavor\u00f2 ininterrottamente per i successivi 15 anni.\nTrama.\nIl romanzo narra fondamentalmente la storia di cinque mesi di vita del protagonista David Bourne, uno scrittore statunitense, e di sua moglie Catherine, mentre si trovano a vivere tra la Costa azzurra e la Spagna; la vicenda inizia con la loro luna di miele in Camargue.\nL'uomo per\u00f2 incontra presto una giovane donna di nome Marita, ed entrambi s'innamorano l'uno dell'altra; David inizia cos\u00ec una relazione extraconiugale, mentre il suo rapporto con la moglie via via si deteriora sempre pi\u00f9. La storia continua fino a quando avviene l'apparente separazione tra David e Catherine.\nTemi principali.\nHemingway esplora nel \"giardino dell'Eden\" i rapporti intercorrenti tra uomo e donna, soffermandosi e mostrando un interesse particolare per i personaggi di tipo androgino e per l'inversione dei ruoli di genere. Il biografo di Hemingway James Mellow sostiene che le idee di \"transfert sessuale\" nell'opera dell'autore divenne finalmente chiara proprio con questo romanzo: vi \u00e8 un episodio in cui Catherine convince David a tingersi i capelli del suo stesso colore cos\u00ec da poter sembrare fratelli gemelli.\nContesto e pubblicazione del libro.\nMellow sostiene che la genesi della storia abbia avuto inizio durante la luna di miele di Hemingway con la seconda moglie Pauline Pfeiffer, e poco dopo il divorzio da Hadley Richardson: la rappresentazione del protagonista maschile come scrittore statunitense e quella della moglie come attraente e ricca, rispecchiano i giorni trascorsi con Pauline a Le Grau-du-Roi.\nIl romanzo venne pubblicato postumo per la prima volta nel 1986 da Scribner con una tiratura iniziale di 100.000 copie, in forma abbreviata; Hemingway, iniziata la stesura nel 1946, giunse infatti a scrivere circa 800 pagine, continuando a lavorarvi per 15 anni e lasciandolo incompiuto. Nell'edizione pubblicata il romanzo ha 30 capitoli, ma secondo i biografi l'autore aveva raggiunto i 48 capitoli; una nota dell'editore spiega di aver tagliato una lunga sotto-storia , che l'editore ritenne allo stato grezzo e non ancora integrata nella trama principale."}
{"id": "4842743", "revid": "2040531", "url": "https://it.wikipedia.org/wiki?curid=4842743", "title": "La\u00eds Souza", "text": "Biografia.\nGinnastica artistica.\nHa partecipato nella ginnastica artistica alle Olimpiadi di Atene 2004 e Pechino 2008.\nFreestyle.\nNel 2013 si dedica allo sci freestyle, nella specialit\u00e0 dei salti, esordendo in Coppa Europa il 5 dicembre a Ruka (22\u00aa). In Coppa del Mondo ha esordito il 10 gennaio 2014 a Deer Valley (28\u00aa).\nQualificatasi alle Olimpiadi invernali di So\u010di 2014, il 28 gennaio 2014 ha subito un grave incidente in allenamento, sbattendo contro un albero e rimanendo paralizzata."}
{"id": "4842744", "revid": "287204", "url": "https://it.wikipedia.org/wiki?curid=4842744", "title": "Lais Souza", "text": ""}
{"id": "4842745", "revid": "547034", "url": "https://it.wikipedia.org/wiki?curid=4842745", "title": "Storia del cinema dell'orrore (saggio)", "text": "La Storia del cinema dell'orrore \u00e8 stato, al momento della pubblicazione, il pi\u00f9 dettagliato saggio sulla storia del cinema horror edito in Italia, e uno dei pi\u00f9 completi a livello mondiale; anche dopo vent'anni di distanza, alla sua seconda edizione, il saggio viene considerato la pi\u00f9 autorevole guida del genere mai pubblicata in Italia. \nIl libro, edito in due volumi, di cui l'ultimo in due tomi, analizza il cinema horror, nella sua doppia accezione di cinema dell'orrore e del terrore, dalle origini al 1978. \nStruttura.\nIl saggio, suddiviso in tre tomi, oltre all'analisi storico-sociologia, cinematografica e produttiva del cinema dell'orrore, contiene oltre 150 trame di film, schede biografiche di attori e registi e numerose schede filmografiche.\nDi seguito l'indice tratto dalla seconda edizione.\n&lt;br&gt;\n&lt;br&gt;\n&lt;br&gt;\nSeguono quindi:\nEdizioni.\nPrima edizione 1978\nSeconda edizione 2001"}
{"id": "4842751", "revid": "6923", "url": "https://it.wikipedia.org/wiki?curid=4842751", "title": "Patrick LeQu\u00e9ment", "text": ""}
{"id": "4842754", "revid": "599013", "url": "https://it.wikipedia.org/wiki?curid=4842754", "title": "Fred Stokes", "text": "Carriera professionistica.\nStokes fu scelto nel corso del dodicesimo giro (332\u00ba assoluto) del Draft NFL 1987 dai Los Angeles Rams, con cui rimase fino al 1988. Nel 1989 firm\u00f2 coi Washington Redskins, con cui disput\u00f2 tre stagioni e nel 1991 part\u00ec come titolare nel Super Bowl XXVI vinto contro i Buffalo Bills. Nel 1993 fece ritorno ai Rams con cui disput\u00f2 altre tre stagioni, prima di chiudere la carriera nel 1996 coi New Orleans Saints."}
{"id": "4842755", "revid": "123222402", "url": "https://it.wikipedia.org/wiki?curid=4842755", "title": "T'ammazzerei/Era solo un mese fa", "text": "T'ammazzerei/Era solo un mese fa \u00e8 in nono 45 giri della cantante pop Raffaella Carr\u00e0, pubblicato e distribuito nel 1972 dall'etichetta discografica RCA Italiana.\nDescrizione.\nUltimo disco inciso dalla cantante per la RCA, ha raggiunto la sedicesima posizione dei singoli pi\u00f9 venduti.\nI due brani, mai inseriti in un album ufficiale, compaiono nel 1974 sulla compilation \"I successi di Raffaella Carr\u00e0\", non promossa dall'artista, pubblicata dalla RCA International solo in Italia e in formato Stereo8; poi ristampata nel 1994 su CD e MC aumentandone il numero dei brani. Le prime versioni ufficiali e digitalizzate sono reperibili sul CD \"Raffica - Balletti &amp; Duetti\" del 2008.\n\"T'ammazzerei\".\nEra la sigla di apertura e raccordo del programma radiofonico \"Gran variet\u00e0\", condotto da Raffaella su Radio 2 tra il novembre 1972 e il marzo 1973.\nNella terza edizione (93/94) della trasmissione \"Non \u00e8 la Rai\", Letizia Mongelli ne canta una cover, doppiando Sofia Sed.Incisione inserita nella compilation \"Non \u00e8 la Rai sTREnna\" del 1993 (RTI Music, RTI 1048-2).\nIl brano fu anche utilizzato da Dino Risi nella colonna sonora del film \"Mordi e fuggi\" del 1973 con Marcello Mastroianni.\n\"Era solo un mese fa\".\n\u00c9 il lato B del disco.\nTracce.\nEdizioni musicali RCA Italiana."}
{"id": "4842765", "revid": "599013", "url": "https://it.wikipedia.org/wiki?curid=4842765", "title": "Jos\u00e9 Miguel Ruiz Cort\u00e9s", "text": "Carriera.\nCresciuto nel settore giovanile del Martorell, ha trascorso buona parte della sua carriera nel campionato spagnolo, vincendo con l'ElPozo Murcia la Supercoppa de Espa\u00f1a nel 2012 e nel 2014."}
{"id": "4842772", "revid": "332094", "url": "https://it.wikipedia.org/wiki?curid=4842772", "title": "BuAer", "text": ""}
{"id": "4842773", "revid": "666668", "url": "https://it.wikipedia.org/wiki?curid=4842773", "title": "Juan Jos\u00e9 Angosto Hern\u00e1ndez", "text": "Carriera.\nClub.\nCresciuto nella seconda squadra del ElPozo Murcia F\u00fatbol Sala, dal 2004 \u00e8 parte della rosa maggiore. Nelle stagioni successive sar\u00e0 tra i protagonisti dell'epoca d'oro \"giallorossa\", conquistando 4 campionati ed arrivando, nel 2008 a giocarsi la finale di Coppa UEFA (persa per mano del Sinara).\nNel 2010 passa all'Inter, dove per le tre annate seguenti sar\u00e0 il vice di Luis Amado; qui, nel 2011, Juanjo mette in bacheca il suo primo trofeo internazionale: la Coppa Intercontinentale.\nTerminata l'esperienza madrilena, dopo una stagione al Santiago, tra il 2014 e il 2016 difende i pali del Benfica, laureandosi alla prima stagione campione di Portogallo.\nNel 2016 viene acquistato dal Barcellona, diventando cos\u00ec il primo giocatore ad aver militato in tutte le tre grandi di Spagna. Per le prime due stagioni in \"blaugrana\" il suo ruolo \u00e8 di vice a Paco Sedano. Dopo il ritiro di quest'ultimo si alterner\u00e0 tra i pali con il nuovo acquisto D\u00eddac Plana.\nNazionale.\nAnche in Nazionale di calcio a 5 della Spagna \u00e8 stato il vice di Amado prima e di Sedano poi, mettendo in bacheca quattro edizioni degli Europei."}
{"id": "4842778", "revid": "287204", "url": "https://it.wikipedia.org/wiki?curid=4842778", "title": "Giovanardi", "text": ""}
{"id": "4842779", "revid": "1543377", "url": "https://it.wikipedia.org/wiki?curid=4842779", "title": "Isole nella corrente (romanzo)", "text": "Isole nella corrente \u00e8 la prima delle pubblicazioni postume delle opere di Ernest Hemingway. Il libro, la cui scrittura era iniziata negli anni 1950-51, era stato originariamente destinato a rilanciare l'autore, dopo le recensioni negative che questi aveva ricevuto per \"Di l\u00e0 dal fiume e tra gli alberi\".\nIl romanzo, in origine, nelle intenzioni di Hemingway, doveva comprendere tre storie che dovevano illustrare diverse fasi della vita del protagonista, Thomas Hudson; le tre diverse parti dovevano essere intitolate \"The Sea When Young\", \"The Sea When Absent\" e \"The Sea in Being\". In seguito, i titoli furono cambiati in \"Bimini\", \"Cuba\" e \"Al mare\".\nLa storia ha avuto nel 1977 un adattamento cinematografico intitolato \"Isole nella corrente\", per la regia di Franklin Schaffner.\nGenesi dell'opera.\nAll'inizio del 1950 Hemingway inizi\u00f2 a lavorare a una trilogia del mare costituita dalle tre sezioni, \"The Sea When Young\" (ambientato a Bimini), \"The Sea When Absent\" (ambientato all'Avana), \"The Sea in Being\". Quest'ultimo fu pubblicato nel 1952 col titolo \"Il vecchio e il mare\".\nA questi s'aggiunge un racconto inedito intitolato \"Sea-Chase\" che la vedova ha poi unito con le storie precedenti sulle isole: il tutto, rinominato \"Islands in the Stream\", fu infine pubblicato nel 1970.\nTrama.\nLa prima parte del libro, ambientata a Bimini, inizia con un'introduzione al personaggio di Thomas Hudson, classica figura maschile stoica hemingwayana, ma abbastanza lontana dal suo solito stile di vita avventuroso. Hudson \u00e8 un celebre pittore statunitense che si trova in una vacanza di relax nell'isola di Bimini, alle Bahamas; la rigorosa routine lavorativa di Hudson viene interrotta in maniera brusca dall'arrivo dei suoi tre figli che giungono per l'estate.\nLo scrittore Roger Davis \u00e8 uno dei pi\u00f9 vecchi amici di Hudson; come lui, sta lottando con un segreto conflitto interiore; Davis sembra apparire come una figura pi\u00f9 dinamica ed espansiva rispetto al personaggio di Hudson. Questa prima parte si conclude con il pittore mentre riceve la notizia della morte dei suoi due figli pi\u00f9 piccoli (Davy e Andy) subito dopo aver lasciato l'isola.\nLa seconda parte, \"Cuba\", si svolge subito dopo, durante la seconda guerra mondiale, a l'Avana, dove ci viene presentato un Hudson pi\u00f9 vecchio e stanco, che ha appena ricevuto la notizia della morte in guerra del figlio maggiore (Tom junior). Il pittore appare pi\u00f9 cinico e introverso, un uomo che passa le sue giornate sull'isola a bere e a fare ricognizioni navali per l'esercito statunitense a bordo del proprio yacht, convertito in motovedetta ausiliaria. L'ultima parte, \"Al mare\", segue Hudson e una squadra di irregolari a bordo della loro barca mentre cercano di rintracciare e catturare i sopravvissuti di un U-boat tedesco affondato lungo la costa settentrionale di Cuba, nell'arcipelago \"Jardines del Rey\". Hudson si accanisce nella ricerca dei tedeschi dopo aver scoperto che essi hanno massacrato un intero villaggio per coprire la loro fuga.\nIl romanzo si conclude con una sparatoria e con la morte di tutti i tedeschi, in uno dei canali che circondano Cayo Guillermo durante la bassa marea. Hudson viene presumibilmente ferito a morte durante lo scontro a fuoco, anche se il finale rimane abbastanza ambiguo; durante l'inseguimento, poi, il pittore si ferma a discutere e riflettere sulla morte dei figli. In questo capitolo riecheggiano forti influssi di un precedente lavoro di Hemingway, \"Per chi suona la campana\"."}
{"id": "4842785", "revid": "74801", "url": "https://it.wikipedia.org/wiki?curid=4842785", "title": "Ol'ga Dmitrievna For\u0161", "text": "Merita un posto di primo piano nella corrente del romanzo storico russo-sovietico.\nBiografia.\nNacque in Daghestan nel 1873, figlia di un generale dell'esercito imperiale russo. Suo padre conobbe sua moglie, Nina Shakhetdinova, in Azerbaigian durante una sua permanenza nella zona caucasica. La madre di Ol'ga mor\u00ec quando la scrittrice era ancora in tenera et\u00e0 e dopo la morte del padre, avvenuta nel 1881, Ol'ga venne inserita in un orfanotrofio per bambini della nobilt\u00e0.\nNel 1895 Ol'ga spos\u00f2 Boris For\u0161, anche lui nato e cresciuto in una famiglia di militari di carriera e cinque anni dopo inizi\u00f2 a frequentare scuole di arte di buona levatura sia a Kiev sia a San Pietroburgo. In questa ultima localit\u00e0 lavor\u00f2 nello studio di Pavel Petrovi\u010d \u010cistjakov.\nPochi anni dopo, esattamente nel 1904 Boris For\u0161 fu scacciato dall'esercito a causa del suo rifiuto di effettuare l'esecuzione capitale di alcuni prigionieri politici. Per questo motivo la coppia si trasfer\u00ec in Ucraina assieme ai loro due figli. Successivamente Ol'ga attribuir\u00e0 l'ispirazione delle sue prime opere all'ambiente rurale e contadino che la circondava.\nIl suo primo lavoro letterario venne pubblicato nel 1907, in un periodo in cui Ol'ga scriveva, dipingeva e insegnava arte alla Scuola di Levitskaya.\nOl'ga era molto interessata dalle idee del suo tempo, incluse i movimenti letterari tolstoiani, la Teosofia ed il Buddhismo, ma dopo la rivoluzione d'ottobre, assieme al marito divenne una sostenitrice del Bolscevismo. Suo marito mor\u00ec di tifo mentre prestava servizio nell'Armata Rossa a Kiev. Dopo la sua morte Ol'ga continu\u00f2 a dedicarsi con passione ai lavori culturali.\nLa celebrit\u00e0 le venne dal romanzo storico \"Odety kamenem\" (\"Rivestiti di pietra\", 1925), nel quale ricostruiva la storia del rivoluzionario Bejdemann, costretto a venti anni di reclusione in attesa di una decisione dell'imperatore Alessandro II.\nLa sua seconda opera storico-letteraria fu \"Sovremenniki\" (\"Contemporanei\", 1926), nella quale ripercorse la carriera dello scrittore Gogol', seguita da \"Simvolisti\" (\"Simbolisti\", 1934), dove, influenzata dalla diffusione del realismo socialista, svalut\u00f2 l'importanza dell'individualismo nell'arte, e dalla prima parte del futuro \"Radi\u0161\u010dev\" (1934), che usc\u00ec completo nel 1939, nel quale focalizz\u00f2 il rapporto tra l'insurrezione di Emel'jan Ivanovi\u010d Puga\u010d\u00ebv e l'opera di Radi\u0161\u010dev.\nNel 1931 Ol'ga pubblic\u00f2 il libro \"Sumas\u0161ed\u0161ij korabl\"' (\"Il vascello folle\"), nel quale afferm\u00f2 la supremazia della cultura nel rapporto tra artista e momento storico, un concetto che ritroveremo in quasi tutte le sue opere.\nNelle sue ultime opere, \"Viaggio da Pietroburgo a Mosca\" e \"Castello di Michele\", rievoc\u00f2 la San Pietroburgo ai tempi dello zar Alessandro I.\nDurante la sua vita ottenne numerosi riconoscimenti, come quello del \"Congresso degli scrittori\" nel 1934.\nMor\u00ec a Tjarlevo, un sobborgo di Leningrado nel 1961."}
{"id": "4842788", "revid": "767487", "url": "https://it.wikipedia.org/wiki?curid=4842788", "title": "Althea &amp; Donna", "text": "Althea &amp; Donna \u00e8 un duo musicale reggae composto dalle giamaicane Althea Rose Forrest e Donna Marie Reid.\nStoria.\nIl duo si \u00e8 formato nel 1977, anno in cui le due ragazze, appena diciottenni, hanno raggiunto il successo internazionale grazie alla hit \"Uptown Top Ranking\", brano reggae ripreso successivamente da diversi artisti specializzati in questo genere musicale e, negli anni novanta, dai Portishead.\n\"Uptown Top Ranking\" ha raggiunto la vetta della classifica del Regno Unito e il successo nel Nord Europa, e ha accompagnato l'uscita dell'omonimo album.\nNel corso degli anni, le case discografiche hanno pubblicato delle edizioni rimasterizzate di \"Uptown Top Ranking\", sia come singolo che come album."}
{"id": "4842798", "revid": "767487", "url": "https://it.wikipedia.org/wiki?curid=4842798", "title": "Fernando Maciel Gon\u00e7alves", "text": "Carriera.\nImpiegato come pivot, con la ha vinto gli europei nel 2010. Nel campionato europeo 2014 viene inserito nella formazione ideale del torneo stilata dal Gruppo Tecnico della UEFA."}
{"id": "4842800", "revid": "1932958", "url": "https://it.wikipedia.org/wiki?curid=4842800", "title": "Monte Cornacchia (monti della Daunia)", "text": "Il monte Cornacchia (1151\u00a0) \u00e8 una montagna degli Appennini situata nel settore interno occidentale della provincia di Foggia. \u00c8 la vetta pi\u00f9 elevata del gruppo dei monti della Daunia e dell'intera regione Puglia.\nDescrizione.\nAmmantato di boschi e pascoli, il monte Cornacchia \u00e8 ubicato al confine tra i territori comunali di Biccari e Faeto. Lungo le falde settentrionali dell'altura sgorgano le sorgenti del torrente Vulgano con alcuni giacimenti di idrocarburi nonch\u00e9 il lago Pescara, unico lago naturale montano della Puglia (situato a 902 \u00a0, esteso su 3\u00a0ettari e profondo 6\u00a0m). Il versante meridionale si apre invece in un'ampia vallata, la Valmaggiore, solcata dal torrente Celone e popolata dall'unica minoranza francoprovenzale in Puglia.\nDalla cima della montagna, raggiungibile tramite una strada carreggiabile, si ammira un vasto paesaggio comprendente il Gargano, il Tavoliere, l'Irpinia, il Matese e la Maiella. A pochi metri dalla vetta vi \u00e8 un rifugio costruito nel 1980 e poi riattivato nel 2012 dopo che un incendio lo aveva devastato nel 2007. Il rifugio \u00e8 stato restaurato nell'agosto 2020. In virt\u00f9 della sua notevole rilevanza ecologica l'intero massiccio del monte Cornacchia, unitamente al contiguo bosco di Faeto, costituisce un sito di interesse comunitario."}
{"id": "4842801", "revid": "38120", "url": "https://it.wikipedia.org/wiki?curid=4842801", "title": "Grande Esibizione del 1851", "text": ""}
{"id": "4842802", "revid": "123434911", "url": "https://it.wikipedia.org/wiki?curid=4842802", "title": "Tuca tuca, si/Accidenti a quella sera", "text": "Tuca tuca, si/Accidenti a quella sera \u00e8 l'ottavo 45 giri della cantante pop Raffaella Carr\u00e0, pubblicato nel 1972 dall'etichetta discografica RCA Italiana.\nIl disco.\nEntrambi i brani sono stati inseriti nell'album \"Raffaella... Senzarespiro\", ma in versione \"finto live\".\nPubblicato lo stesso anno anche in Spagna (RCA Victor 3-10716).\n\"Tuca tuca, si\".\n\"Follow-up\" del celebre ballo \"Tuca tuca\", inciso da Raffaella l'anno precedente.\n\"Accidenti a quella sera\".\n\u00c9 il lato B del disco.\nNella seconda edizione (92/93) della trasmissione \"Non \u00e8 la Rai\", Alessia Marinangeli ne canta una cover in stile Rock and roll, doppiando Roberta Modigliani.Incisione inserita nella compilation \"Non \u00e8 la Rai\" del 1993 (RTI Music, RTI 1030-2).\nAncora nel 1993, Angelo Cavallaro la inserisce nell'album \"Canta il meglio di... Non \u00e8 la Rai\", edizioni musicali Seamusica.\nTracce.\nEdizioni musicali RCA."}
{"id": "4842804", "revid": "63908224", "url": "https://it.wikipedia.org/wiki?curid=4842804", "title": "Lord Viper", "text": ""}
{"id": "4842805", "revid": "1186766", "url": "https://it.wikipedia.org/wiki?curid=4842805", "title": "Zanin", "text": ""}
{"id": "4842806", "revid": "1656773", "url": "https://it.wikipedia.org/wiki?curid=4842806", "title": "Annibale di Capua", "text": "Biografia.\nAnnibale di Capua nacque a Napoli verso la met\u00e0 del XVI secolo. Nel 1562, probabilmente dopo essere diventato sacerdote, and\u00f2 a studiare giurisprudenza a Padova, dove conobbe Torquato Tasso, che lo ricorda nel manoscritto del \"Rinaldo\" (VIII canto) come suo protettore. Si trasfer\u00ec prima a Pavia dove divenne \"doctor utriusque iuris\" e dove entr\u00f2 a far parte dell'Accademia degli Affidati, e dopo a Roma, dove studi\u00f2 teologia presso i gesuiti e dove divenne amico del futuro Papa Gregorio XIII, che lo nomin\u00f2 cameriere segreto.\nDal novembre 1576 fino al gennaio 1577 fu nunzio straordinario a Praga presso il neoeletto imperatore Rodolfo II per controllarne l'affidabilit\u00e0 alla Chiesa. Dal luglio 1577 fino al novembre 1578 fu nunzio a Venezia: infatti pur essendo stato nominato arcivescovo di Napoli l'11 agosto 1578, riusc\u00ec a prendere possesso dell'arcidiocesi solo nel febbraio dell'anno successivo (1579), poich\u00e9 essa spettava per tradizione ad un Orsini o ad un Aragona.\nNel 1580 indisse una visita pastorale, per rendersi conto dei problemi dell'arcidiocesi, e promosse un sinodo provinciale. Oltre a verificare i difficili rapporti tra l'arcidiocesi ed il Re, a causa delle sue pretese giudiziarie sugli edifici di culto, le opere pie e gli ospedali, cerc\u00f2 di porre rimedio, senza successo a causa della mancata approvazione pontificia, all'inadeguatezza delle parrocchie: riusc\u00ec soltanto a sopprimere alcune di esse e a trasferire alla cattedrale i loro benefici.\nIn qualit\u00e0 di arcivescovo si dedic\u00f2 inoltre con zelo a disciplinare il clero, pervaso da ignoranza e inerzia, e i monasteri, ormai caratterizzati dalla rilassatezza morale, e a costruire o ristrutturare gli edifici sacri. Infine si impegn\u00f2 ad intensificare la censura ed il controllo sulla stampa: il 28 gennaio 1583 infatti nomin\u00f2 il teologo Giovanni Battista da Potenza, il canonico Giovanni Francesco Lombardo ed il carmelitano Filocalio Faraldo delegati arcivescovili, con il compito di approvare ogni nuovo manoscritto affinch\u00e9 ottenesse la licenza alla stampa, rilasciata dall'arcivescovo stesso o dal suo vicario, ed obblig\u00f2, per evitare la circolazione di testi stampati all'estero, tutti i librai, pena la scomunica e la perdita dei libri, a preparare un elenco di tutte le opere in vendita e nomin\u00f2 altri tre delegati con il compito di controllare i libri in entrata e in uscita.\nMor\u00ec a Napoli il 2 settembre 1595.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "4842807", "revid": "438678", "url": "https://it.wikipedia.org/wiki?curid=4842807", "title": "DJ Cavallo", "text": ""}
{"id": "4842809", "revid": "287204", "url": "https://it.wikipedia.org/wiki?curid=4842809", "title": "Stefano Canzio (regista)", "text": "Biografia.\nGiornalista professionista, inizia a Roma alla fine degli anni trenta la sua attivit\u00e0 di documentarista, divenendo nel dopoguerra redattore capo della Settimana Incom. Approda alla regia nel 1954, lavorando a dei programmi culturali per la Rai.\nNel 1950 inizia la sua attivit\u00e0 nel cinema, sia come regista che come soggettista e montatore."}
{"id": "4842812", "revid": "63908267", "url": "https://it.wikipedia.org/wiki?curid=4842812", "title": "Indyana", "text": ""}
{"id": "4842820", "revid": "125284533", "url": "https://it.wikipedia.org/wiki?curid=4842820", "title": "Migrazioni alpine", "text": "Con migrazioni alpine s'intendono generalmente i flussi migratori di uomini e donne che si realizzano all'interno o a partire dall'arco alpino. Gli studi sulle migrazioni alpine, in particolare dagli anni ottanta e novanta, hanno permesso di rivedere alcuni stereotipi ben fondati riguardanti le migrazioni e gli studi migratori in generale.\nIn particolare, a essere fortemente rivista \u00e8 la teoria di una \"mobility transition\", secondo cui la societ\u00e0 europea sarebbe passata, fra la fine del settecento e l'inizio del novecento, dalla quasi sedentariet\u00e0 a tassi elevatissimi di migrazione. In precedenza gli studi sulle migrazioni montane erano stati messi in ombra dal maggior interesse riservato alle migrazioni transoceaniche, in particolare verso l'America Meridionale.\nGrazie alla loro riscoperta, nelle scienze antropologiche, storiche e sociali \u00e8 venuto d'uso chiamare \u00abmodello alpino\u00bb un modello che cerca spiegazioni non mono-casuali e non limitate a categorie spazio-temporali dei fenomeni migratori. In particolare sono venuti meno approcci basati su modelli \u00abpush-pull\u00bb o focalizzati sul ruolo catalizzatore svolto dalle citt\u00e0 nei confronti della campagna o di aree considerate a torto come pi\u00f9 povere, ad esempio la montagna. Come invece avevano gi\u00e0 sottolineato diversi studiosi in passato, le emigrazioni dall'arco alpino non erano necessariamente motivate dalla povert\u00e0 e dal bisogno di incrementare il proprio reddito, ma erano anzi \u00abdi qualit\u00e0\u00bb, rientrando all'interno di dinamiche complesse dentro e fuori dallo spazio montano.\nApprocci demografici e socio-economici.\nGli studi di carattere storico, geografico e antropologico, condotti soprattutto a partire dagli anni \u201880, hanno permesso di rivedere alcuni postulati tanto radicati, quanto errati sulle caratteristiche del popolamento alpino. Rispetto a quanto ritenuto in precedenza, la demografia alpina era caratterizzata da un regime \u00aba bassa pressione\u00bb con tassi di mortalit\u00e0 e natalit\u00e0 pi\u00f9 bassi che in pianura. La nuzialit\u00e0 - e non l'emigrazione - era l'elemento regolatore del sistema demografico, mentre il paradigma dello squilibrio fra popolazione (eccessiva) e risorse (scarse) perdeva la sua consistenza.\nQueste ricerche hanno cos\u00ec messo in discussione l'ipotesi di una montagna \u00abfabbrica\u00bb o \u00abserbatoio\u00bb di uomini, caratterizzata da una forte emigrazione verso la pianura e le sue aree urbane, in particolare durante il periodo dell'industrializzazione otto-novecentesca. All'interno di strategie famigliari, o di comunit\u00e0, l'emigrazione dalla montagna diventa pi\u00f9 una scelta che una costrizione, un fenomeno attivo e non passivo. D'altro canto, ci\u00f2 non deve far pensare a una situazione di assoluto equilibrio. Nelle zone a forte emigrazione stagionale (come la Valmaggia nel Ticino dell'Ottocento) il movimento migratorio diventa una causa del sovrappopolamento o ne rappresenta un rischio in occasione di crisi economiche in aree esterne, ma dalle quali l'area montana \u00e8 legata.\nDal punto di vista socio-economico, gli studi sulla migrazione alpina hanno poi mostrato l'importanza di elementi che male si prestano ad approcci eccessivamente economicisti, basati ovvero sulla dicotomia fra aree povere (repulsive, push) e aree ricche (attrattive, pull). In particolare, la storica Laurence Fontaine ha invitato a considerare alcuni punti chiave che lo studio delle aree montane ha permesso di mettere in luce. In primo luogo, gli individui non devono essere slegati dal contesto politico e dai legami sociali all'interno dei quali sono inseriti, laddove invece tre legami, come la famiglia stretta, la parentela e il clientelismo, possono condizionare movimenti che diventano pi\u00f9 collettivi e meno individuali. Il mercato del lavoro delle zone di montagna, ad esempio, pu\u00f2 essere controllato da qualche famiglia pi\u00f9 potente, che monitora i flussi in uscita. In secondo luogo, l'emergere dei bacini migratori, fortemente caratterizzati dalla geografia e dall'elemento spaziale, \u00e8 messo in discussione dalle forme del mercato del lavoro e dal ruolo delle istituzioni. Queste ultime, e in particolare lo Stato, hanno influito direttamente sui luoghi dove le manifatture s'installavano e andavano cos\u00ec a giocare un ruolo importante sui movimenti della manodopera. Lo stesso mercato del lavoro, inoltre, si trova segmentato al suo interno e diversi gruppi di varia provenienza, talvolta altamente qualificati, controllando le destinazioni d'arrivo, creando a loro volta \u00e9lite che minano e vincolano la presunta libert\u00e0 del mercato del lavoro. Questo fatto invita anche a rivedere stereotipi infondati come una presunta \u201csolidariet\u00e0 dei migranti\u201d, fatta di legami positivi o neutri, dove invece possiamo ritrovare elementi negativi, legami di dipendenza che possono favorire ma anche sfavorire i migranti nei loro spazi d'azione.\nEmigrazioni femminili.\nUn aspetto che ha caratterizzato le societ\u00e0 alpine \u00e8 l'emigrazione femminile. Di norma, anche se limitata dalle limitazioni comunitarie, e quindi da spazi ristretti, ci\u00f2 non ha precluso un movimento pi\u00f9 ampio, soprattutto nel caso di persone spinte dalla volont\u00e0 di cambiare la propria vita.\nL'emigrante donna \u00e8 spinta da una molteplicit\u00e0 di motivazioni (da migliori aspettative di vita a necessit\u00e0 economiche), all'interno di un ciclo di vita (figlia, moglie e madre) e di una biografia interrotta appunto dagli eventi principali della sua vita. Anche durante l'emigrazione, del resto, la donna dipendeva dal posto che occupava nella famiglia d'origine cos\u00ec come in quella acquisita. La sua posizione era quindi giocoforza legata a un sistema di regole sociali che la collocavano all'interno di una societ\u00e0 fortemente patriarcale. Fra questi mestieri rientravano ambiti pi\u00f9 qualificati o meno qualificati. Fin dall'et\u00e0 moderna erano infatti frequenti correnti le migrazioni stagionali che vedevano coinvolte donne a svolgere attivit\u00e0 legate all'agricoltura o ai servizi domestici nelle citt\u00e0 d'et\u00e0 moderna. Nondimeno, non mancano esempi di migrazioni pi\u00f9 qualificate, come ad esempio nei torcitoi di seta, con maestre e giovani apprendiste (\u00abmenaresse\u00bb) coinvolte nel dipanare i fili di seta. In certi casi invece l'estrema povert\u00e0 poteva portare le donne a chiedere l'elemosina o divenire prostitute, divenendo quest'ultima una scelta che precludeva non poco la possibilit\u00e0 di tornare nella comunit\u00e0 d'origine.\nSar\u00e0 soprattutto con la fine dell'Ottocento che l'emigrazione femminile alpina assumer\u00e0 precise connotazioni di autonomi flussi. In parallelo, per\u00f2, si afferma anche l'idea di una differenza biologica tra i sessi che spinge a limitare la donna all'ambiente domestico, in particolare per le sue funzioni riproduttive. Questo aspetto introduce per\u00f2 il problema che del concetto di famiglia \u00abristretta\u00bb intesa come unit\u00e0 riproduttiva e famiglia \u00abestesa\u00bb, che comprende anche funzioni pi\u00f9 ampie di produzione e consumo. In quest'ultima in particolare s'inserisce la funzione dell'emigrante alpina, all'interno non solo del nucleo familiare ma anche del pi\u00f9 vasto cerchio della parentela.\nCasi di studio.\nL'emigrazione dalla Carnia in et\u00e0 moderna.\nDurante l'et\u00e0 moderna la Carnia era uno dei pi\u00f9 vasti distretti montani della Repubblica di Venezia, il cui centro principale era Tolmezzo. Il territorio era sfruttato in prevalenza con pascolo e boschi collettivi, mentre le aree coltivate a grano erano assai limitate. Le principali risorse economiche delle vallate erano pertanto l'allevamento, la silvicoltura e l'emigrazione. Grazie a un censimento del 1679, compiuto in occasione di un'epidemia di peste scoppiata a Vienna, \u00e8 stato possibile stimare in 1.690 (fra cui 49 donne) persone al momento \u2018emigranti\u2019 che, su un totale presunto di 21.000 abitanti, significava una quota maggiore all'8% della popolazione e al 25% dei maschi maggiori di quindici anni.\nLe principali correnti migratorie dalla Carnia erano due. La prima, di gran lunga la pi\u00f9 importante, era costituita in prevalenza da mercanti ambulanti, i famosi \u00abCramars\u00bb. Provenienti da villaggi e vallate della Carnia, costoro si dirigevano in larga parte verso nord, verso l'Impero Austriaco e la Germania meridionale. Con alle spalle il \u00abcrame\u00bb o \u00abcrassigne\u00bb, un mobiletto in legno dotato di cassetti, giravano le zone predette vendendo merci svariate, in particolare tele, passamanerie, cimosse, cinture, fustagni, sete veneziane, ma anche spezie, medicinali o materie prime per fabbricarli, come il cremor tartaro. Il secondo flusso migratorio era di carattere pi\u00f9 artigianale. Partendo da varie valli, e in particolare dalla zona vicino Tolmezzo, questi individui si recavano verso il Veneto e i principati vescovili di Trento e Bressanone. Abili nella tessitura e nella confezione di capi d'abbigliamento, i carnici erano specialisti nella tessitura di tele di lino. Si trattava di una filiera vera e propria, che riguardava aree d'emigrazione e luoghi di residenza. Se si acquistava nella vicina Carinzia o nella lontana Slesia il lino, la filatura era effettuata a domicilio da parte delle donne rimaste al villaggio nel corso dei lunghi inverni. La tessitura e la vendita era nuovamente effettuata grazie ai movimenti migratori che favorivano la circolazione delle conoscenze e la diffusione d'innovazioni. Non a caso, sar\u00e0 proprio in queste aree che si svilupparono, durante la seconda met\u00e0 del Settecento alcune fra le iniziative imprenditoriali innovative del settore. Alcuni mercanti industriosi, come Giacomo Linussio e Lorenzo Foramiti, riuscirono a sviluppare vere e proprie filiere produttive in loco, sfruttando i vantaggi competitivi grazie all'emigrazione stagionale dei tessitori cargnelli.\nSulla base dei dati demografici, la fine dell'Antico regime sembra creare una prima cesura nell'emigrazione carnica. Da un lato vi fu un rallentamento dell'emigrazione dei \u00abcramars\u00bb, mentre nel caso dei tessitori sembrerebbe perdurare per diverso tempo anche oltre il finire del Settecento. Dopo un breve periodo di stasi, e per la crisi del settore tessile nell'area, la domanda di manodopera nei settori dell'edilizia cambio radicalmente spazi e luoghi dell'emigrazione carnica fino, quantomeno, alla prima guerra mondiale."}
{"id": "4842828", "revid": "22356", "url": "https://it.wikipedia.org/wiki?curid=4842828", "title": "Aristonectes parvidens", "text": ""}
{"id": "4842829", "revid": "767487", "url": "https://it.wikipedia.org/wiki?curid=4842829", "title": "Uptown Top Ranking", "text": "Uptown Top Ranking \u00e8 il singolo di debutto del duo musicale giamaicano reggae Althea &amp; Donna, pubblicato nel 1977 dalla casa discografica Lightning Records e dalla Warner Bros. Records.\nIl disco.\nSi tratta dell'unico brano di successo pubblicato dalle due ragazze, estratto dal primo e unico 33 giri di Althea &amp; Donna, anch'esso intitolato \"Uptown Top Ranking\". La canzone \u00e8 stata scritta da Donna Reid, Althea Forrest ed Errol Thompson e prodotta da Joe Gibson e Karl Pitterson.\nIl 45 giri ha raggiunto la vetta della classifica del Regno Unito, ottenendo un buon risultato anche in Belgio e nei Paesi Bassi.\nCover.\nLa canzone ha ottenuto diverse cover da parte di altri artisti reggae ma non solo."}
{"id": "4842832", "revid": "1564499", "url": "https://it.wikipedia.org/wiki?curid=4842832", "title": "Abazi georgiano", "text": "L'abazi (in georgiano: \u10d0\u10d1\u10d0\u10d6\u10d8, in russo: \u0430\u0431\u0430\u0437\u0438) era la valuta ufficiale del regno di Kartli-Kakheti, esistito sul territorio georgiano dal 1762 al 1800, quando venne incorporato nell'Impero russo.\nIl nome deriva da quello dell'\"abbasi\", moneta d'argento della vicina Persia introdotta sotto il regno di 'Abbas I il Grande (1587-1629).\nNel 1833 venne sostituito dal Rublo russo con un cambio di 5 abazi per ogni rublo. Tuttavia, le monete dell'abazi continuarono a circolare ancora per qualche decennio.\nStoria.\nL'abazi era suddiviso in 200 \"dinar\". Altri termini utilizzati erano \"puli\" (\u10e4\u10e3\u10da\u10d8, pari a 5 \"dinar\") e \"bisti\" (pari a 20 \"dinar\"). Le monete emesse erano da 1 e 2 puli, 1 bisti, \u00bd, 1 e 2 abazi.\nSulle monete comparivano le scritte \"karthuli puli\" (\u10e5\u10d0\u10e0\u10d7\u10e3\u10da\u10d8 \u10e4\u10e3\u10da\u10d8) e \"karthuli tetri\" (\u10e5\u10d0\u10e0\u10d7\u10e3\u10da\u10d8 \u10d7\u10d4\u10d7\u10e0\u10d8), che significano rispettivamente \"rame georgiano\" e \"argento georgiano\", ad indicare la qualit\u00e0 del metallo utilizzato per la coniazione. Il nome \"tetri\" \u00e8 ancora oggi in uso, essendo stato scelto nel 1995 per indicare la centesima parte del lari, la moneta ufficiale della Georgia indipendente.\nLa Russia annett\u00e9 il regno di Kartli-Kakheti nel 1800, sotto lo zar Paolo I, ma la moneta georgiana rimase inizialmente in circolazione. L'abazi venne sostituito dal rublo solo nel 1833, con un cambio fissato a 5 abazi per rublo, vale a dire 20 copechi per abazi."}
{"id": "4842835", "revid": "123352669", "url": "https://it.wikipedia.org/wiki?curid=4842835", "title": "Borriquito/Raindrops keep fallin on my head", "text": "Borriquito/Raindrops Keep Fallin' on My Head \u00e8 il settimo 45 giri della cantante Raffaella Carr\u00e0, pubblicato nel 1972 dall'etichetta discografica RCA Italiana.\nIl disco.\nContiene due cover e raggiunger\u00e0 la trentanovesima posizione nella classifica settimanale delle vendite di quell'anno.\nPer la cronologia sarebbe l'unico singolo estratto dall'album \"Raffaella Carr\u00e0\", in realt\u00e0 anticipato da altri 3 dischi a 45 giri, i cui brani sono stati inseriti in quello stesso album:\n\"Borriquito\".\nBrano di Peret, altrove indicato come De Publi, entrambi pseudonimi di Pedro Pubill Calaf che lo incide nel 1971 e pubblica su singolo e album.\n\"El borriquito\" o \"Borrequito\" sono grafie alternative del titolo.\nCantato in spagnolo, \u00e8 il primo successo di Raffaella sul mercato iberico e degli altri paesi latini.\n\"Raindrops Keep Fallin' on My Head\".\nBrano premio Oscar alla migliore canzone nel film \"Butch Cassidy and the Sundance Kid\" del 1969.\nCanzone interpretata da Raffaella in lingua originale, cio\u00e8 in inglese."}
{"id": "4842838", "revid": "6923", "url": "https://it.wikipedia.org/wiki?curid=4842838", "title": "Shenhua Group", "text": "Lo Shenhua Group Corporation Limited o, pi\u00f9 brevemente, lo Shenhua Group (cinese: \u795e\u534e\u96c6\u56e2; pinyin: \"Sh\u00e9nhu\u00e1n\u00e9ngyu\u00e1n\") \u00e8 una societ\u00e0 di propriet\u00e0 statale della Cina, attiva nei settori dell'estrazione mineraria e dell'energia. \u00c8 la pi\u00f9 grande societ\u00e0 di produzione di carbone del mondo. Fu fondata nell'ottobre 1995 sotto gli auspici del Consiglio di Stato della Repubblica Popolare Cinese.\nAttivit\u00e0.\nLo Shenhua Group gestisce il bacino carbonifero di Shenfu Dongsheng nonch\u00e9 le reti ferroviarie, le centrali elettriche, le infrastrutture portuali, la flotta marittima e i progetti di liquefazione del carbone collegati all'attivit\u00e0 estrattiva. In aggiunta alla produzione di carbone in Cina, lo Shenhua sta cercando investimenti anche in Mongolia, Indonesia e Australia.\nCi si aspettava che l'impianto CTL (\"coal-to-liquids\", \"da carbone a liquidi\"), con sede nella Mongolia Interna ricca di carbone, lanciasse la produzione nel terzo trimestre del 2008. L'azienda ha costruito il primo impianto carbone a olefine. Il 2 novembre 2010 la Dow Chemical Company ha annunciato piani per chiedere il permesso di costruire il progetto integrato di Yulin, un'impresa congiunta con lo Shenhua per realizzare un complesso integrato di carbone, energia e prodotto chimici di Yulin (Shaanxi).\nSussidiarie.\nLa societ\u00e0 has pi\u00f9 di 30 sussidiarie, tra le quali:\nUna menzione particolare merita la sussidiaria China Shenhua Energy Company, che \u00e8 quotata alla Borsa di Hong Kong e a quella di Shanghai.\nControversie.\nLo Shenhua Group \u00e8 la pi\u00f9 grande azienda di estrazione del carbone della Cina. Gli effetti ambientali dell'industria carbonifera sono notevoli.\nInquinamento delle acque.\nSecondo Greenpeace nel luglio 2013 lo Shenhua Group ha ridotto i livelli freatici in una regione della Mongolia Interna e scaricato alti livelli di liquami tossici."}
{"id": "4842843", "revid": "599013", "url": "https://it.wikipedia.org/wiki?curid=4842843", "title": "Hendrik Jan Davids", "text": "Carriera.\nOttenne il suo best ranking in singolare il 17 gennaio 1996 con la 171\u00aa posizione, mentre nel doppio divenne il 18 aprile 1994, il 26\u00ba del ranking ATP.\nSpecialista nel doppio, vinse in carriera sette tornei del circuito ATP su un totale di diciannove finali disputate. Il primo torneo vinto fu la Kremlin Cup 1990 in coppia con l'olandese Paul Haarhuis; in quell'occasione superarono la coppia formata dall'australiano John Fitzgerald e dallo svedese Anders J\u00e4rryd con il punteggio di 6-4, 7-6. I risultati migliori ottenuti nei tornei del grande slam furono i quarti di finale raggiunti nell'Open di Francia 1993 e negli US Open 1996 rispettivamente in coppia con il sudafricano Piet Norval e l'olandese Sjeng Schalken.\nNel circuito ATP Challenger Series vinse, inoltre, un torneo in singolare e otto in doppio."}
{"id": "4842844", "revid": "228587", "url": "https://it.wikipedia.org/wiki?curid=4842844", "title": "Casoni", "text": ""}
{"id": "4842845", "revid": "365417", "url": "https://it.wikipedia.org/wiki?curid=4842845", "title": "ATP Challenger Tour 2014", "text": "L'ATP Challenger Tour 2014 \u00e8 stata una serie di tornei internazionali maschili studiati per consentire a giocatori di seconda fascia di acquisire un ranking sufficiente per accedere ai tornei del circuito maggiore. Si sono tenuti 150 tornei con montepremi da 40.000 $ fino a 220.000 $. \u00c8 stata la 37\u00aa edizione del circuito Challenger, la 6\u00aa sotto questo nome."}
{"id": "4842847", "revid": "21880", "url": "https://it.wikipedia.org/wiki?curid=4842847", "title": "Luscinia calliope", "text": ""}
{"id": "4842848", "revid": "1305772", "url": "https://it.wikipedia.org/wiki?curid=4842848", "title": "Alexandra Leaving", "text": "Alexandra Leaving \u00e8 una celebre canzone di Leonard Cohen contenuta nel Ten New Songs del 2001.\nLa canzone si ispira alla poesia \"\u0391\u03c0\u03bf\u03bb\u03b5\u03af\u03c0\u03b5\u03b9\u03bd \u03bf \u03b8\u03b5\u03cc\u03c2 \u0391\u03bd\u03c4\u03ce\u03bd\u03b9\u03bf\u03bd\" del poeta greco Konstantinos Kavafis (1863-1933) le cui opere Cohen ha avuto modo di conoscere durante il suo soggiorno nell'isola di Hydra."}
{"id": "4842861", "revid": "110157", "url": "https://it.wikipedia.org/wiki?curid=4842861", "title": "Kurush", "text": "Kurush (in russo \u041a\u0443\u0440\u0443\u0448, pronunciato ) \u00e8 un villaggio del Caucaso nell'estremo sud della repubblica del Daghestan in Russia.\n\u00c8 il centro abitato pi\u00f9 a sud della Russia, nonch\u00e9 l'insediamento umano permanente pi\u00f9 alto d'Europa, con un'altitudine stimata tra 2480 e 2560 m s.l.m..\nNel 2015 contava circa 813 abitanti."}
{"id": "4842862", "revid": "123352585", "url": "https://it.wikipedia.org/wiki?curid=4842862", "title": "Maga maghella/Pap\u00e0", "text": "Maga Maghella/Pap\u00e0 \u00e8 il sesto 45 giri della cantante Raffaella Carr\u00e0, pubblicato e distribuito nel 1971 dall'etichetta discografica RCA Italiana.\nIl disco.\nTerzo singolo che anticipa di un mese l'album \"Raffaella Carr\u00e0\", che ne contiene entrambi i brani.\nRaggiunger\u00e0 la venticinquesima posizione nella classifica settimanale delle vendite di quell'anno.\n\"Maga Maghella\".\nEra l'infrasigla per introdurre lo spazio per i bambini nella trasmissione televisiva \"Canzonissima 1971\", dove la soubrette animava il personaggio da lei stessa creato e dedicato ai pi\u00f9 piccoli. Il video \u00e8 disponibile sul DVD nel cofanetto \"Raffica Carr\u00e0\" del 2007.\nLa ditta Effe Bambole Franca dedicher\u00e0 a Maga Maghella una bambola della sua apprezzata serie, con le sembianze di Raffaella.\n\"Pap\u00e0\".\n\u00c9 il lato B del disco.\nTracce.\nEdizioni musicali BMG Ricordi"}
{"id": "4842867", "revid": "277947", "url": "https://it.wikipedia.org/wiki?curid=4842867", "title": "Caporali", "text": ""}
{"id": "4842876", "revid": "79968", "url": "https://it.wikipedia.org/wiki?curid=4842876", "title": "Monte Grattaculo", "text": ""}
{"id": "4842880", "revid": "123171559", "url": "https://it.wikipedia.org/wiki?curid=4842880", "title": "Reichsgau K\u00e4rnten", "text": "Il Reichsgau K\u00e4rnten fu una divisione amministrativa del partito nazista, e conseguentemente della Germania, inizialmente composta dal vecchio \"land\" austriaco della Carinzia e dal distretto del Tirolo orientale. Il Reichsgau fu istituito immediatamente dopo l'Anschluss del 1938 e dur\u00f2 fino al crollo del nazismo nel 1945.\nNegli ultimi quattro anni della sua esistenza, fu affidato al gauleiter Friedrich Rainer.\nNel 1941, in seguito all'attacco delle Potenze dell'Asse alla Jugoslavia e alla conseguente occupazione totale del territorio del paese balcanico, la Germania applic\u00f2 l'antico principio del diritto internazionale della \"debellatio\" ed annesse integralmente la met\u00e0 settentrionale della Slovenia, che per la sua porzione occidentale fu integrata nel Reichsgau della Carinzia.\nNel 1943, in seguito alla capitolazione italiana e all'occupazione nazista del Nord Italia, al Reichsgau furono politicamente incorporati i territori dell'OZAV, ossia la Venezia Giulia, la Slovenia meridionale e il Friuli, sebbene amministrativamente essi rimasero parte della RSI. In particolare, nella Provincia di Lubiana i nazisti proclamarono il governo militare diretto, procedendo anche all'emanazione di una valuta d'occupazione, la lira di Lubiana."}
{"id": "4842887", "revid": "767487", "url": "https://it.wikipedia.org/wiki?curid=4842887", "title": "Motivo in maschera", "text": "Motivo in maschera \u00e8 un film diretto da Stefano Canzio nel 1955 e ispirato all'omonima trasmissione radiofonica."}
{"id": "4842888", "revid": "167951", "url": "https://it.wikipedia.org/wiki?curid=4842888", "title": "Cristina Fanton", "text": ""}
{"id": "4842910", "revid": "599013", "url": "https://it.wikipedia.org/wiki?curid=4842910", "title": "Carmassi", "text": ""}
{"id": "4842921", "revid": "124123", "url": "https://it.wikipedia.org/wiki?curid=4842921", "title": "Lou Marcelle", "text": "Biografia.\n\u00c8 stato sposato con Martha Marcelle dal 1936 al 1976 (anno della morte di lei). Dal matrimonio sono nati due figli.\nHa preso parte a circa 30 film, in cui \u00e8 stato di volta in volta attore e doppiatore, ma soprattutto narratore. Sua \u00e8 la voce narrante in \"Casablanca\" (1942)."}
{"id": "4842924", "revid": "1442080", "url": "https://it.wikipedia.org/wiki?curid=4842924", "title": "Chet Baker Sings", "text": "Chet Baker Sings \u00e8 un album di Chet Baker, pubblicato la prima volta dalla Pacific Jazz Records nell'aprile del 1954 (su LP da 10\", con otto brani), in seguito fu ripubblicato nel 1956 (LP da 12\") sempre dalla Pacific Jazz Records (codice PJ-1222) contenente quattordici brani, nel 1964 un'altra pubblicazione a cura della World Pacific Records\n(codice WP-1826) con dodici tracce presenti, questa versione dell'album fu sovraincisa nel 1962 con l'aggiunta di una chitarra in ogni brano del disco (suonata da Joe Pass). \nMusicisti.\nLP PJLP-11\nLP PJ-1222\nLP WP-1826\nClassifica.\nAlbum"}
{"id": "4842925", "revid": "21880", "url": "https://it.wikipedia.org/wiki?curid=4842925", "title": "Erithacus", "text": ""}
{"id": "4842926", "revid": "298055", "url": "https://it.wikipedia.org/wiki?curid=4842926", "title": "Allumwandlung", "text": "L'allumwandlung \u00e8 un problema o uno studio di scacchi la cui soluzione prevede la promozione di uno o pi\u00f9 pedoni a tutti i pezzi possibili (donna, torre, alfiere e cavallo). Il termine \u00e8 tedesco e significa \"promozione completa\".\nStoria.\nIl primo fu composto nel 1905 dal compositore danese Niels H\u00f8eg(vedi diagramma a destra). \nDa notare l'importanza delle sottopromozioni per la soluzione del problema. Se dopo 1... exf4 oppure 1... exd4 il bianco promuove a donna si ha la patta per stallo, mentre dopo 1... Rf6 2. f8=D non c'\u00e8 alcun matto in tre mosse.\nDopo aver visto questa composizione, lo statunitense Joseph Ney Babson propose di comporre un problema in cui le promozioni a tutti i pezzi vengono eseguite sia dal bianco che dal nero, con l'ulteriore condizione che ad ogni promozione l'avversario deve rispondere con la promozione al medesimo pezzo. Questo tipo di problema \u00e8 detto \"tema Babson\", o \"Babson task\". Molti problemisti cercarono di realizzare il tema Babson, ma solo nel 1983 il russo Leonid Yarosh vi riusc\u00ec.\nIn seguito sono stati composti diversi problemi e studi in cui viene realizzato un allumwandlung."}
{"id": "4842927", "revid": "298229", "url": "https://it.wikipedia.org/wiki?curid=4842927", "title": "Armageddon 2008", "text": "Armageddon 2008 \u00e8 stata la nona ed ultima edizione dell'omonimo evento in pay-per-view prodotto dalla WWE. L'evento si \u00e8 svolto il 14 dicembre 2008 alla HSBC Arena a Buffalo in New York.\nStoryline.\nIl 23 novembre, a Survivor Series, Jeff Hardy, dopo essere stato ritrovato privo di sensi sulle scale di un hotel di Boston presso cui alloggiava prima dell'inizio dell'evento (\"kayfabe\"), fu rimosso dal match per il WWE Championship, che rimase cos\u00ec solamente tra Vladimir Kozlov e il campione Triple H. Pi\u00f9 avanti, la sera stessa, durante il match per il titolo, la General Manager di \"SmackDown,\" Vickie Guerrero, annunci\u00f2 che l'incontro sarebbe stato un Triple Threat match con l'aggiunta del rientrante Edge (assente da quasi quattro mesi) in sostituzione dell'impossibilitato Hardy. Poco dopo, Edge vinse l'incontro, schienando Triple H per conquistare il WWE Championship per la terza volta. Nella puntata di \"SmackDown\" del 28 novembre la General Manager Vickie Guerrero sanc\u00ec un Beat the Clock Challenge match tra Hardy, Kozlov e Triple H per determinare il contendente n\u00b01 al titolo di Edge per Armageddon. Nella puntata di \"SmackDown\" del 5 dicembre, dopo che Hardy e Triple H avevano entrambi stabilito il miglior tempo di vittoria generale, sconfiggendo i loro rispettivi avversari nel medesimo tempo (12 minuti e 13 secondi), fu annunciato un Triple Threat match tra Edge, Hardy e Triple H con in palio il WWE Championship (di Edge) per Armageddon.\nA Survivor Series, il rientrante John Cena sconfisse il campione Chris Jericho, conquistando cos\u00ec il World Heavyweight Championship per la prima volta. Nella puntata di \"Raw\" del 24 novembre Jericho vinse un Triple Threat match che includeva anche Batista e Randy Orton, ottenendo cos\u00ec un incontro per il titolo di Cena. Un match tra Cena e Jericho con in palio il World Heavyweight Championship fu poi sancito per Armageddon.\nNella puntata di \"Raw\" del 24 novembre la General Manager dello show, Stephanie McMahon, annunci\u00f2 la creazione di un torneo ad otto uomini per determinare il contendente n\u00b01 all'Intercontinental Championship di William Regal; con la finale che si sarebbe poi svolta ad Armageddon. Nella puntata di \"Raw\" dell'8 dicembre CM Punk e Rey Mysterio si qualificarono per la finale di Armageddon dopo che avevano rispettivamente sconfitto John Morrison e Kofi Kingston in semifinale.\nNella puntata di \"Raw\" del 10 novembre il rientrante Randy Orton si confront\u00f2 con Batista (entrambi rivendicando un match per il titolo), affermando di essere sempre stato migliore di questi sin dai tempi dell'Evolution. A Survivor Series, il team capitanato da Orton, che includeva anche Cody Rhodes, Mark Henry, lo United States Champion Shelton Benjamin e l'Intercontinental Champion William Regal, sconfisse il team capitanato da Batista, che includeva anche l'ECW Champion Matt Hardy, R-Truth, CM Punk e Kofi Kingston, in un 5-on-5 Traditional Survivor Series Elimination match. Nella puntata di \"Raw\" del 24 novembre, dopo che entrambi avevano perso un Triple Threat match a favore di Chris Jericho con in palio lo status di contendente n\u00b01 al World Heavyweight Championship di John Cena, fu sancito un match tra Batista e Orton per Armageddon.\nNella puntata di \"SmackDown\" del 28 novembre Vladimir Kozlov affront\u00f2 l'ECW Champion Matt Hardy in un Beat the Clock Challenge match per determinare il contendente n\u00b01 del WWE Champion Edge; tuttavia lo stesso Kozlov non riusc\u00ec a sconfiggerlo entro il limite di tempo fissato, perdendo dunque la sfida. Un match tra Hardy e Kozlov fu poi annunciato per Armageddon, senza per\u00f2 l'ECW Championship del primo in palio.\nNella puntata di \"ECW\" del 4 novembre Finlay sconfisse Mark Henry, diventando il contendente n\u00b0 1 all'ECW Championship di Matt Hardy; tuttavia, la settimana seguente, questi lo sconfisse per mantenere il titolo a causa dell'intervento di Henry. Dopo continui scontri tra i due, fu sancito un Belfast Brawl match tra Finlay e Henry per Armageddon.\nPer Armageddon fu inoltre annunciato un Santa's Little Helper match tra Maria, Kelly Kelly, Mickie James e la Divas Champion Michelle McCool contro Maryse, Jillian Hall, Victoria e Natalya."}
{"id": "4842931", "revid": "767487", "url": "https://it.wikipedia.org/wiki?curid=4842931", "title": "Coppa Svizzera 1944-1945", "text": "La Coppa Svizzera 1944-1945 \u00e8 stata la 21\u00aa edizione della manifestazione calcistica. \u00c8 iniziata nell'agosto 1944 e si \u00e8 conclusa il 2 aprile 1945. Questa edizione della coppa vide la vittoria finale del Young Boys.\nRegolamento.\nTurni ad eliminazione diretta in gara unica. In caso di parit\u00e1 al termine dei tempi supplementari, la partita veniva ripetuta a campo invertito.\nBibliografia.\nGiornali"}
{"id": "4842942", "revid": "123221833", "url": "https://it.wikipedia.org/wiki?curid=4842942", "title": "Chiss\u00e0 chi sei/Dudulal\u00e0", "text": "Chiss\u00e0 chi sei/Dudulal\u00e0 \u00e8 il terzo 45 giri della cantante pop Raffaella Carr\u00e0, pubblicato e distribuito nel 1971 dall'etichetta discografica RCA Italiana.\nEntrambi i brani sono contenuti nell'album d'esordio della cantante dello stesso anno.\n\"Chiss\u00e0 chi sei\".\nCover in italiano del brano \"Sookie Sookie\" con il testo di Climax (pseudonimo di Gianni Meccia con Jimmy Fontana), insieme a Gianni Boncompagni e adattamento musicale di Paolo Ormi.\nLa versione originale \u00e8 stata scritta e composta da Don Covay (pseudonimo di Donald James Randolph) e Steve Cropper.\nCovay \u00e8 stato il primo interprete della canzone, per il suo l'album \"See-Saw\" del 1966, portata poi al successo dagli Steppenwolf nell'album eponimo del 1968, da cui \u00e8 stata estratta anche come singolo.\nBrano utilizzato da Raffaella in uno spot di Carosello per promuovere le stazioni di servizio BIG BON dell'Agip.\n\"Dudulal\u00e0\".\n\u00c8 una filastrocca dedicata ai pi\u00f9 piccoli scritta ancora da Climax e Boncompagni, adattamento di una canzone popolare sudafricana."}
{"id": "4842948", "revid": "253269", "url": "https://it.wikipedia.org/wiki?curid=4842948", "title": "Curt Bois", "text": "Biografia.\nCurt Bois inizi\u00f2 a recitare nel 1907 nella natia Berlino, diventando uno dei primi attori bambini del mondo del cinema, con la partecipazione al film muto \"Bauernhaus und Grafenschlo\u00df\". Nel 1909 interpret\u00f2 il ruolo di protagonista nel cortometraggio \"Der Kleine Detektiv\".\nBois affront\u00f2 senza problemi il passaggio all'et\u00e0 adulta e da giovane attore continu\u00f2 a recitare in svariate produzioni, tra le quali da ricordare \u00e8 soprattutto \"La principessa delle ostriche\" (1919) di Ernst Lubitsch. Lavorando con successo sia al cinema che in teatro, Bois continu\u00f2 la sua attivit\u00e0 anche nel cinema sonoro, segnalandosi gi\u00e0 alla sua prima interpretazione in \"L'amico del granduca\" (\"Der Schlemihl\", 1931) diretto da Max Nosseck.\nNel 1934, tuttavia, per le sue origini ebraiche fu costretto a lasciare la Germania insieme al cognato e alla sorella Ilse, attrice anche lei, per trasferirsi negli Stati Uniti, dove lavor\u00f2 inizialmente in teatro, sui palcoscenici di Broadway. Nel 1937 si spost\u00f2 a Hollywood, iniziando una carriera cinematografica in ruoli di caratterista, che sarebbe durata per decenni. Tra i suoi personaggi pi\u00f9 celebri, il borseggiatore che raggira gli stranieri creduloni, mettendoli in guardia sui malfattori, e poi derubandoli egli stesso del portafogli, nel film \"Casablanca\" (1942) di Michael Curtiz.\nDopo la seconda guerra mondiale, Bois decise di rientrare in Germania all'inizio degli anni cinquanta e l\u00ec prosegu\u00ec la sua carriera di attore, sia cinematografico che televisivo, fino alla seconda met\u00e0 degli anni ottanta, quando diede l'addio alle scene con il personaggio di Homer, il poeta anziano del film \"Il cielo sopra Berlino\" (1987) di Wim Wenders.\nBois mor\u00ec a Berlino, la sua citt\u00e0 natale, all'et\u00e0 di novant'anni, il giorno di Natale del 1991, lasciando la seconda moglie Dagmar. La sua prima moglie fu Hedy Ury, della quale rimase vedovo nel 1962."}
{"id": "4842955", "revid": "123366405", "url": "https://it.wikipedia.org/wiki?curid=4842955", "title": "Reggae Rrrrr! (Parte Prima)/Reggae Rrrrr! (Parte Seconda)", "text": "Reggae Rrrrr! \u00e8 un 45 giri della cantante italiana Raffaella Carr\u00e0, pubblicato e distribuito dall'etichetta discografica RCA Italiana nel 1970.\nIl disco.\nContiene un'unica canzone Reggae Rrrrr! divisa in due parti, ma in realt\u00e0 la seconda \u00e8 la versione strumentale della prima.\nSolo la versione cantata \u00e8 stata inserita nell'album d'esordio della cantante dell'anno successivo.\nA dispetto del titolo che annuncia sonorit\u00e0 di ritmo reggae, si tratta di un brano pi\u00f9 vicino alla funky music.\nRaffaella promosse il singolo durante la penultima puntata del programma televisivo \"Canzonissima 1970\" (l'ultima del trasmessa in quell'anno, il 26 dicembre), in cui era la primadonna dello spettacolo col ruolo di ballerina, cantante e presentatrice/conduttrice accanto a Corrado, lanciando un ballo con lo stesso nome del titolo.\nIl disco raggiunge la venticinquesima posizione nella classifica delle vendite settimanali del 1971.\nLa versione cantata in spagnolo, intitolata \"Regue\" (testo di Carmen Garc\u00eda Lecha), sar\u00e0 pubblicata per la prima volta solo nel 2008, sul primo CD del cofanetto \"Raffica - Balletti &amp; Duetti\".\n\"Reggae Shhh!\".\nUna recensione del singolo di Raffaella apparsa su Discogs nel 2014, sostiene si tratti della cover del brano Reggae Shhh! contenente una melodia analoga pubblicata negli anni '60 in Sudafrica come lato A di un rarissimo 7\" da un gruppo di sconosciuti performer del Regno Unito denominati The Zorro Five, probabilmente un gruppo locale di etnie miste. Quel singolo \u00e8 stato ristampato dalla Decca (cat. F 23042) all'inizio di luglio del 1970 e distribuito in UK e in Italia.\nCuriosamente anche \"Dudulal\u00e0\", incluso nel primo album pubblicato dall'artista e lato B del singolo cronologicamente successivo, \u00e8 l'adattamento di una canzone popolare sudafricana.\nTracce.\nEdizioni musicali BMG Ricordi."}
{"id": "4842958", "revid": "121658", "url": "https://it.wikipedia.org/wiki?curid=4842958", "title": "San Damiano di Brugherio", "text": ""}
{"id": "4842959", "revid": "2091899", "url": "https://it.wikipedia.org/wiki?curid=4842959", "title": "Colognora di C\u00f3mpito", "text": "Colognora di C\u00f3mpito \u00e8 una frazione del comune italiano di Capannori, nella provincia di Lucca, in Toscana.\nGeografia fisica.\nPosta nella parte meridionale di Capannori nella parte pianeggiante del Compitese, nei pressi del lago di Sesto o di Bientina.\nMonumenti e luoghi d'interesse.\nIl paese ha origini romane ed \u00e8 nato da un piccolo insediamento denominato \"Colonia\"; l'area acquitrinosa che la circondava, certamente blocc\u00f2 per diversi secoli lo sviluppo del borgo, la cui storia non si discost\u00f2 di molto da quella degli altri borghi del Compitese.\nLe prime notizie di questa \u201cVilla Colugnola\u201d o \"Coloniola\", sono legate alla sua chiesa intitolata a San Michele (del quale la chiesa ha un grande mosaico sulla facciata principale), la prima citazione appare in una pergamena del 983 nella quale vengono elencate le Decime versate alla Pieve di Villora che, in seguito, diverr\u00e0 Pieve di Compito. Altra menzione della chiesa si trova nell'Estimo del 1260 come facente parte del \"piviere di Compito\".\nL'attuale struttura, edificata sopra la vecchia (di cui sono rimasti solo i muri laterali, che oggi fanno parte della sagrestia), risale al 1865 ed ha cambiato l'orientamento della chiesa.\nLa chiesa di San Michele \u00e8 accompagnata da un campanile basso a un solo piano e al suo interno conserva una tela rappresentante la Madonna del Rosario, opera nel 1636.\nVilla Altogradi.\nVilla Altogradi (oggi Adorni Braccesi) si erge in una posizione leggermente elevata, quasi a controllo degli antichi terreni degli omonimi Conti.\nAl suo interno, e precisamente nella chiesina, si pu\u00f2 ammirare una \"Lapidazione di Santo Stefano\" del Brandimarti.\nParco archeologico-naturalistico delle Cento Fattorie Romane.\nIl parco si estende nella zona nord-est del paese, tra il comune di Capannori e il comune di Porcari.\nNel 1987, in localit\u00e0 Fossa Nera, vengono iniziati degli scavi che nel 2004 permettono di ritrovare la prima fattoria romana con ancora intatti gli attrezzi per la vinificazione e le presse per l'olio. In breve tempo viene scoperto che la zona \u00e8 ricchissima di insediamenti agricoli quasi intatti.\nLa provincia di Lucca e i Comuni di Capannori e Porcari, intuendo il potenziale valore culturale e turistico, si adoperano quindi per la creazione del \"Parco archeologico delle Cento Fattorie Romane\".\nInfrastrutture e trasporti.\nStrade.\nA nord scorre l'autostrada Firenze-Mare e il paese \u00e8 servito dall'uscita \"Capannori\".\nFerrovie.\nFra il 1928 ed il 1944 il paese era servito dalla ferrovia Lucca-Pontedera con la fermata \"San Leonardo-Sant'Andrea\" ma, in seguito ai danni subiti durante la seconda guerra mondiale, la linea Lucca-Pontedera non \u00e8 pi\u00f9 stata ripristinata. Oggi lo scalo ferroviario pi\u00f9 vicino \u00e8 quello di Tassignano, che dista solo 2 km da Colognora."}
{"id": "4842961", "revid": "121658", "url": "https://it.wikipedia.org/wiki?curid=4842961", "title": "San Damiano di Monza", "text": ""}
{"id": "4842963", "revid": "767487", "url": "https://it.wikipedia.org/wiki?curid=4842963", "title": "Range Land", "text": "Range Land \u00e8 un film del 1949 diretto da Lambert Hillyer.\n\u00c8 un western statunitense con Whip Wilson, Andy Clyde e Reno Browne.\nProduzione.\nIl film, diretto da Lambert Hillyer su una sceneggiatura di Adele Buffington, fu prodotto da Eddie Davis per la Monogram Pictures e girato in California da inizio ottobre 1949. Il titolo di lavorazione fu \"Borrowed Guns\".\nDistribuzione.\nIl film fu distribuito negli Stati Uniti dal 24 dicembre 1949 al cinema dalla Monogram Pictures.\nPromozione.\nLe tagline sono:"}
{"id": "4842982", "revid": "481666", "url": "https://it.wikipedia.org/wiki?curid=4842982", "title": "Roy Baker", "text": ""}
{"id": "4842983", "revid": "1226", "url": "https://it.wikipedia.org/wiki?curid=4842983", "title": "Piero Prosperi", "text": ""}
{"id": "4842984", "revid": "481666", "url": "https://it.wikipedia.org/wiki?curid=4842984", "title": "Titanic latitudine 41 Nord", "text": ""}
{"id": "4842986", "revid": "114411910", "url": "https://it.wikipedia.org/wiki?curid=4842986", "title": "Bowler Nemesis", "text": "Il Bowler Nemesis \u00e8 un fuoristrada sportivo realizzato dalla Bowler Offroad nel 2008.\nSviluppo.\nIl mezzo deriva dal Range Rover Sport ed era destinato all'impiego in varie competizioni fuoristrada.\nTecnica.\nIl Nemesis \u00e8 dotato di un telaio tubolare in acciaio, costruito sfruttando la tecnologia space frame. Le sospensioni erano indipendenti e regolabili in base alle esigenze del pilota. La carrozzeria era in fibra di carbonio con rinforzi nel medesimo materiale. Il serbatoio poteva contenere fino ad un massimo di 415 litri di carburante. Poteva essere equipaggiato con cinque diversi propulsori gestiti da un cambio manuale a sei marce:"}
{"id": "4842990", "revid": "124123", "url": "https://it.wikipedia.org/wiki?curid=4842990", "title": "David Leslie", "text": "Nel 1644 condusse l'esercito scozzese nella battaglia di Marston Moor; richiamato in Scozia l'anno seguente, assedi\u00f2 Newark e nel 1650 intraprese una campagna contro Oliver Cromwell, ma fu sconfitto nel 1651 a Worcester.\nImprigionato, fu detenuto fino al 1660 per poi essere rilasciato e nobilitato."}
{"id": "4842994", "revid": "1603714", "url": "https://it.wikipedia.org/wiki?curid=4842994", "title": "Euxitheos", "text": "Attribuzione delle opere.\nCeramista dai caratteri biografici non identificati, il suo nome \u00e8 conosciuto solo grazie a quattro vasi su cui figura la sua firma: si tratta di alcune delle opere pi\u00f9 notevoli della sua epoca, quali il cratere a calice di Euphronios, un'anfora e due coppe di Oltos."}
{"id": "4842995", "revid": "124863057", "url": "https://it.wikipedia.org/wiki?curid=4842995", "title": "Giuseppe Tallarico", "text": "Membro del Consiglio Nazionale delle Ricerche e docente universitario di Chimica fisiologica all'Universit\u00e0 \"La Sapienza\" di Roma, ha ottenuto diversi premi e riconoscimenti per i suoi studi in ambito medico, compreso il prestigioso premio Girolami per la sua tesi di laurea. \u00c8 stato anche medico di fiducia del generale Armando Diaz, Igor' F\u00ebdorovi\u010d Stravinskij, Pablo Picasso, Ruggero Leoncavallo, Sergej Djagilev e di Guglielmo Marconi.\nNella prima met\u00e0 del Novecento la Famiglia Tallarico ha dato lustro e notoriet\u00e0 ad un piccolo paese della Calabria, Casabona, nella provincia di Crotone per valori intrinseci alla sua storia ma soprattutto attraverso il suo rappresentante pi\u00f9 autorevole e illustre, il Professor Giuseppe Tallarico, fulgida figura di scienziato e di medico fino a poco tempo fa ingiustamente relegato ad una mitologia di racconti e ad una leggenda di aneddoti ma che recenti studi hanno collocato in una dimensione storiografica di assoluto valore. Giuseppe Tallarico, \u201cil medico biologo con le ali di poeta\u201dcome venne definito dal filosofo Giovanni Gentile, fu un uomo, un medico, uno scienziato dalla mente \u201ccolorata\u201d, grandissimo nell\u2019amore per la sua terra, nelle passioni culturali e nelle profetiche intuizioni scientifiche permeate da una vena poetica e letteraria che ne fanno un personaggio forse unico nella prima met\u00e0 del XX secolo nelle cui vicende politiche, sociali, culturali e scientifiche si erge da vero protagonista. In questo excursus biografico si cercher\u00e0 di delineare un quadro il pi\u00f9 possibile completo del Professor Tallarico, padre di famiglia, medico illuminato, divulgatore sublime, poeta struggente ed elegiaco della natura, scienziato della moderna agricoltura. E intorno alla narrazione del personaggio, come in un grandioso affresco storico, compaiono tutte le figure, minime e massime che lo hanno accompagnato nella sua epopea di uomo innamorato della sua terra, la Calabria, e del suo paese, Casabona, che egli ha sempre portato nel cuore e amato senza confini di spazio e di tempo.\nSunto Biografia.\nNato a Casabona nel 1880, si iscrisse alla Facolt\u00e0 di \"Medicina e Chirurgia\" dell'Universit\u00e0 \"La Sapienza\" di Roma ottenendo la laurea nel 1905.\nNel 1913 vinse un concorso per diventare medico primario all'Ospedale italiano di Londra, ma allo scoppio della prima guerra mondiale scelse di abbandonare il posto per partecipare attivamente al conflitto come Ufficiale Medico. Al termine della guerra, riprese la professione medica.\nNel 1929 fece il suo ingresso in politica candidandosi alle elezioni politiche, venendo eletto deputato nella XXVIII, XXIX e XXX legislatura del Regno d'Italia nelle file del Partito Nazionale Fascista.\nTallarico si spense a Roma il 12 luglio 1965.\nBiografia in dettaglio.\nI genitori.\nSullo sfondo della Calabria risorgimentale si muovono nella prima met\u00e0 dell\u2019Ottocento le vicende della Famiglia Tallarico, in particolare di Giuseppe \u201csenior\u201d che spos\u00f2 Teresa Garrubba nobildonna di Melissa dalla quale nacque il loro unico figlio Ludovico. Tardo epigono di figura patriarcale dell\u2019Ottocento Calabrese, Ludovico fu un personaggio eclettico che incise in maniera determinante sulla societ\u00e0 del tempo per la sua genialit\u00e0 e intraprendenza, per i suoi modi e la sua indole generosa. Il settore lavorativo in cui egli profuse grande impegno fu quello agricolo nel quale, per essere al passo coi tempi, consegu\u00ec da autodidatta la Laurea in Agraria e con i suoi studi ed esperimenti diede un contributo scientifico determinante al mondo dell\u2019agricoltura dell\u2019epoca. Alla morte di Ludovico nel 1937, chi dei figli raccolse la sua eredit\u00e0 culturale e scientifica nonch\u00e9 il \u201csacro fuoco\u201d del sapere fu senz\u2019altro Giuseppe il primogenito in linea maschile, il \u201cgenius loci\u201d di quel microcosmo posto su una collina rocciosa: Casabona, \u201cil natio borgo selvaggio\u201d, ove nacque il 28 aprile 1880 e cui fu sempre legato da profondi sentimenti ancestrali. \u201cDon Peppino\u201d, come affettuosamente lo chiamavano i compaesani sempre am\u00f2 e onor\u00f2 questo piccolo paese fino al punto di eleggerlo a cenacolo culturale e a laboratorio sperimentale ove condurre importanti studi scientifici e letterari. Ma fermiamo la clessidra del tempo!\nGiovinezza.\nDopo le Scuole Elementari nel Collegio di Santa Severina, il piccolo Giuseppe prosegu\u00ec il suo percorso scolastico presso il Ginnasio e il Liceo \u201cGalluppi\u201d di Catanzaro nel Regio Convitto Nazionale. Qui consegu\u00ec a soli 18 anni la Licenza Liceale \u201ccon molto onore\u201d meritandosi l\u2019assegnazione del Legato Pezzullo, un prestigioso premio che gli consent\u00ec nel 1898 di iscriversi alla Facolt\u00e0 di Medicina dell\u2019Universit\u00e0 di Napoli. Nella citt\u00e0 partenopea rimase un solo anno per poi trasferirsi all\u2019Ateneo di Roma. Le ragioni di questo trasferimento non ci sono note. L\u2019inizio del soggiorno romano fu rattristato dalla scomparsa della cara mamma Aurora che venne a mancare nel 1899 all\u2019et\u00e0 di 41 anni. Il giovane Tallarico reag\u00ec a questo triste evento con orgoglio colmandone il vuoto con i risultati scolastici e riversando il suo amore e la sua devozione filiale nella famiglia. Nel mondo universitario del suo tempo divenne un vero riferimento sia per spensierata e romantica goliardia sia per impegno nello studio che gli consent\u00ec di vincere al terzo anno di Medicina le \u201cmille lire\u201d del Premio Rolli per la Fisiologia Sperimentale. Erano i primi bagliori di un\u2019esistenza predestinata e di un amore scientifico assoluto: la Fisiologia. In questo campo egli ebbe come prima guida il Prof. Luigi Luciani, successivamente entr\u00f2 nell\u2019orbita del grande Prof. Virgilio Ducceschi che lo prescelse, bench\u00e9 ancora studente, come suo assistente. Questa collaborazione culmin\u00f2, al termine degli studi universitari in un\u2019interessante Tesi di Laurea in Fisiologia sull\u2019\u201cAzione dei prodotti regressivi dei tessuti sul cuore e sul respiro\u201d che gli valse il 18 luglio 1905 la Laurea in Medicina e Chirurgia col massimo dei voti e l\u2019assegnazione del prestigioso Premio Girolami.\nI primi incarichi professionali.\nDopo la Laurea, il forte richiamo per la terra natia porta il giovane Dottor Tallarico nel Crotonese ove diresse fino al 1906 su incarico della Societ\u00e0 Nazionale per gli Studi sulla Malaria i lavori di profilassi e cura nei campi sperimentali del Senatore Barracco. Con le sue lungimiranti intuizioni scientifiche e con la sua abnegazione nella ricerca contribu\u00ec a salvare molte vite umane e a bonificare un piccolo e sconosciuto angolo di Calabria. Nel 1909 la Commissione Tecnica del Ministero dell\u2019Istruzione lo giudic\u00f2 primo tra tutti i laureati in Medicina negli ultimi quattro anni in tutte le Universit\u00e0 d\u2019Italia e gli confer\u00ec un Premio di Perfezionamento all\u2019estero per l\u2019anno accademico 1909/10 della somma di lire tremila. Fu la svolta della sua vita! La sede prescelta per il perfezionamento scientifico fu Parigi ove la sete di sapere, la grande passione per la cultura e l\u2019arte avrebbero trovato terreno fecondo per la sua anima mitteleuropea sempre proiettata verso nuovi orizzonti di futuro. A Parigi si perfezion\u00f2 presso il Laboratorio di Fisiologia Sperimentale della Sorbona, diretto dal grande Prof. Albert Dastre, in Chimica Fisiologica da sempre la sua passione scientifica. Il successo professionale parigino per\u00f2 non lo appagava pienamente, la sua \u201cforma mentis\u201d di scienziato lo portava a guardare lontano. Le bianche scogliere di Dover al di l\u00e0 della Manica immortalate da poeti e scrittori e icona naturalistica della grande Inghilterra lo attendevano! Nel 1911 infatti il Dottor Tallarico vince per titoli il Concorso Internazionale per la Direzione dell\u2019Ospedale italiano di Londra e qui si trasferisce sul finire dello stesso anno. Successivamente apre al pubblico uno Studio Medico a Wimpole Street nell\u2019aristocratico quartiere dei grandi specialisti ove si afferm\u00f2 subito come Medico brillante, acquisendo prestigio e notoriet\u00e0 nell\u2019entourage dell\u2019aristocrazia londinese e non solo. Ancora una volta per\u00f2 fermiamo la clessidra del tempo! Durante il soggiorno parigino di circa due anni nei laboratori della Sorbona conobbe una giovane studentessa francese, Marcelle Bucher, che da collaboratrice scientifica divenne ben presto la donna della sua vita e musa ispiratrice del suo futuro. Nella primavera del 1913 egli torn\u00f2 a Parigi e il 20 maggio dello stesso anno la spos\u00f2. Marcella segu\u00ec il marito a Londra condividendone ideali, progetti di vita e di lavoro ma soprattutto il profondo amore per l\u2019Italia. Assai singolare \u00e8 che Marcella nata a Parigi da padre alsaziano e madre lorena, quindi una francese del nord, adorava la calda terra di Calabria, l\u2019umanit\u00e0 della sua gente, i colori e le bellezze naturalistiche in un sentimento profondo che condivideva con l\u2019amato marito. Il loro sogno di un ritorno in quei luoghi, sempre vagheggiato, si realizzer\u00e0 nel 1925 allorquando i coniugi Tallarico si trasferiranno a Casabona. Nella metropoli londinese il Professor Tallarico continu\u00f2 i suoi studi di ordine biologico, divenne consulente fidato di Ambasciate e Consolati esteri, strinse amicizia con personalit\u00e0 illustri di cui divenne medico e confidente per la facondia del suo eloquio e per una sorta di spiritualit\u00e0 insita nel suo pensiero scientifico. Divenne in breve tempo il \u201cprimus inter pares\u201d fra gli italiani residenti a Londra che stabilirono con lui intensi legami di amicizia, lo prescelsero come Medico curante e lo elessero alla carica di Presidente della Lega Italiana per la tutela degli Interessi Nazionali a Londra affinch\u00e9 \u201ctenesse alto il nome della Patria\u201d. Nel 1915, allo scoppio della Prima Guerra Mondiale, Tallarico torn\u00f2 in Italia come Ufficiale Medico al fronte e qui rimase fino al termine delle ostilit\u00e0. Nemmeno i venti di guerra 5 fermarono lo scienziato italiano che durante il periodo bellico consegu\u00ec la Libera Docenza in Chimica Fisiologica e Biologica presso l\u2019Universit\u00e0 di Roma. Al suo ritorno in Inghilterra il Professor Tallarico ebbe inoltre grande successo e prestigio come Dirigente dell\u2019Ospedale Italiano di Londra. La sua umanit\u00e0, le sue doti di comunicazione e di empatia, la sua dottrina, il carisma che emanava dalla sua persona ne fecero una figura/simbolo della professione medica e la quintessenza vivente di questa scienza. Si affidarono alla sua conoscenza professionale grandi personalit\u00e0 del mondo della scienza, della politica e della cultura che egli ebbe modo di incontrare nella capitale inglese nell\u2019arco di dieci anni. Fu legato da fraterna amicizia con il filosofo Giovanni Gentile di cui rimane un nutrito carteggio epistolare. Un ricordo a parte merita il legame con Guglielmo Marconi, Premio Nobel per la Fisica nel 1909, il personaggio cui fu maggiormente legato per essere stato il suo Medico di fiducia e per gli intensi rapporti di amicizia che continuarono anche in Italia. In quel periodo Marconi viveva a Londra e volle accompagnare personalmente il Professor Tallarico e la sua famiglia, nel 1925, col suo yacht Elettra fino al porto di Crotone. \nFu Medico di fiducia inoltre di:\nIl periodo del Fascismo.\nNell\u2019estate del 1938 venne pubblicato sul Giornale d\u2019Italia il \u201cManifesto del razzismo italiano\u201d che venne poi trasformato in decreto-legge nel novembre dello stesso anno con tanto di firma del Re Vittorio Emanuele III di Savoia. Fu questo un documento che ebbe un ruolo non indifferente nella promulgazione delle cosiddette leggi razziali e noto anche come il \u201cManifesto degli Scienziati Fascisti\u201d. Avulso da ogni sentimento antisemita Tallarico si prodig\u00f2 in quegli anni di buio delle coscienze per la difesa della razza ebraica e seppe con profondo senso umanitario impegnarsi per il progresso della popolazione etiope durante il periodo del cosiddetto impero. Detest\u00f2 la persecuzione nei confronti degli Ebrei disapprovando pericolosamente la politica antisemita del Duce. Si prodig\u00f2 con ogni mezzo e mise a disposizione di alcune famiglie ebree, sottraendole cos\u00ec alle grinfie dei Nazisti, la sua abitazione romana presso Villa Blanc comunicante con le catacombe di Sant\u2019Agnese in via Nomentana. Nelle stesse catacombe nascose alcuni giovani, soprattutto meridionali, ricercati dai Nazisti per essere cooptati \u201cobtorto collo\u201d nelle loro feroci milizie. Tra questi ricordiamo il nipote Vico Zumpano, il suo autista Domenico Ercole Vaccaro di Casabona detto \u201cMicuzzo \u2019i da fucilera\u201d e Gennaro Basile figlio del mulattiere in Montagnapiana. Don Peppino, conscio dei pericoli cui andava incontro, salv\u00f2 la vita a tante persone nel rispetto inalienabile dei diritti umani, della libert\u00e0 di pensiero e del valore assoluto della vita. Il tribunale della storia ha reso giustizia allo scienziato di Casabona e alla sua opera scagionandolo da ogni iniquit\u00e0 morale, intellettuale e politica. E come tanti uomini e donne che hanno vissuto uno dei momenti pi\u00f9 drammatici della nostra storia recente seguendo la retta via dell\u2019umanizzazione delle coscienze e della civilt\u00e0 e ripudiando sentimenti di odio razziale, potrebbe essere simbolicamente annoverato tra i \u201cGiusti tra le Nazioni\u201d del Popolo di Israele.\nIl ritorno a Casabona.\nNel marzo del 1925 l\u2019illustre Medico di Casabona lascia la remunerativa attivit\u00e0 professionale londinese, cede il suo prestigioso studio al cognato e amico Diodato Giordani per ritornare nella sua terra, la Calabria, e nel suo amato paese, Casabona. Il distacco dalla capitale inglese \u00e8 descritto in un memoriale dallo stesso Tallarico senza enfasi ma con un sereno realismo in cui emerge l\u2019irresistibile richiamo delle origini e della tradizione familiare. Questa decisione dai contorni \u201cepici\u201d \u00e8 uno dei momenti pi\u00f9 affascinanti della sua vita e topici di questo racconto biografico quasi riecheggiando i \u201cNostoi\u201d del mito omerico, cio\u00e8 i ritorni degli eroi greci nelle loro terre dopo la conquista di Troia. Cosa spinse infatti un Medico straordinario, uno scienziato visionario e profetico, un uomo brillante inserito nei gangli vitali del mondo scientifico e culturale del suo tempo ad effettuare una scelta cos\u00ec radicale e spettacolare? \u00c8 questo uno degli aspetti pi\u00f9 intriganti, oseremmo dire pi\u00f9 stupefacenti, della personalit\u00e0 del Tallarico che lo eleva in una dimensione moralmente grandiosa e nobile in cui l\u2019uomo, lo scienziato, l\u2019esploratore ammirato della natura e della sua fenomenologia si fondono in un \u201cunicum\u201d umano poliedrico, che ha come fonte di ispirazione e come archetipo culturale l\u2019irresistibile tendenza alla ricerca. Un fuoco interiore, uno spirito dell\u2019anima che egli portava e custodiva in fondo al suo cuore e che, come Prometeo, voleva donare alle generazioni della sua epoca al di l\u00e0 del tempo e al di l\u00e0 di ogni confine. In questo crogiuolo di sentimenti risiedono probabilmente le motivazioni della sua radicale scelta di vita, del suo \u201cNostos\u201d, del suo ritorno. Nella sua dimora di stile moresco in contrada Montagnapiana, fatta costruire in quegli anni e che la fantasia popolare chiam\u00f2 sempre \u201cVilla Tallarico\u201d, egli si dedic\u00f2 con passione e rigore scientifico allo studio e alla ricerca. Col passare del tempo Montagnapiana divenne un centro abitato provvisto di acqua corrente e perfino di una scuola rurale. Al di sopra di tutto, come un luogo magico, la Villa intorno a cui nasceva un magnifico giardino dove i fiori pi\u00f9 rari e pi\u00f9 belli, le piante pi\u00f9 lussureggianti provenienti da ogni parte del mondo venivano curati, \u201caccarezzati\u201d con grazia e gusto dalla signora Marcella. Ancora oggi questo giardino \u00e8 meta di studiosi e appassionati di botanica che rimangono stupiti e ammirati per come un luogo cos\u00ec argilloso e impervio abbia potuto trasformarsi in un angolo di terra sempre verde e fiorito. Questa \u00e8 stata la magia di donna Marcella Bucher-Tallarico! A Montagnapiana Tallarico fece nascere a sue spese, spinto dalle politiche agricole del Governo e dall\u2019appello di Benito Mussolini per la Battaglia del grano, la Stazione Agraria Sperimentale. Stimolato inoltre da Guglielmo Marconi, che ben ne conosceva il genio, mise a disposizione la sua esperienza in campo biologico-agrario fino al punto di far parte del CNR (Consiglio Nazionale delle Ricerche) di cui fu illuminato Consigliere fino al 1943. Dal 1946 al 1961 fu Direttore del Centro Studi Silani e i risultati delle sue rivoluzionarie sperimentazioni furono da lui pubblicati in un libro: \u201cLa Sila e i suoi valori\u201d. Per questa sua appassionata dedizione ai problemi e all\u2019emancipazione della sua terra gli venne conferita nel 1957 la Cittadinanza Onoraria di Cosenza.\nGli anni cinquanta.\nGli anni Cinquanta furono un periodo di intensa attivit\u00e0 culturale in cui Tallarico pubblic\u00f2 numerosi articoli scientifici, esplet\u00f2 incarichi importanti, ricevette diverse onorificenze e premi nazionali. In questi anni Tallarico fu un antesignano della divulgazione scientifica, un \u201cPiero Angela\u201d del suo tempo, collaborando con le pi\u00f9 prestigiose testate giornalistiche nazionali. Dal 1949 collabor\u00f2 con la RAI attraverso trasmissioni divulgative nel campo dell\u2019alimentazione che vennero raccolte in quattro libri pubblicati dalla ERI (Edizioni Radio Italiane) con i suggestivi titoli: \u201cConosci te stesso\u201d, \u201cLa frutta e la salute\u201d, \u201cI segreti della vita umana\u201d, \u201cGli ortaggi e la salute\u201d. Per la sua attivit\u00e0 di scienziato e scrittore gli furono conferiti prestigiosi riconoscimenti, tra questi: il Premio Rezzara per il giornalismo, il Premio Braibanti per la migliore pubblicazione sulle paste alimentari, il Premio Marzotto per la qualit\u00e0 dei suoi scritti; ma quello che lo inorgogliva di pi\u00f9, perch\u00e9 squisitamente letterario, fu il Premio Bagutta Agnesi assegnatogli a Milano nel 1953. In questo stesso anno il Governo italiano design\u00f2 Tallarico a rappresentare l\u2019Italia al Congresso Mondiale di Washington sugli antibiotici, la pi\u00f9 importante scoperta farmacologica del secolo, che vide la partecipazione di scienziati provenienti da tutto il mondo. Ma la pi\u00f9 grande emozione che egli prov\u00f2 durante la permanenza in America, subito dopo il simposio sugli antibiotici, fu l\u2019accoglienza trionfale tributata a lui e alla moglie dalla comunit\u00e0 calabrese a New York e in particolare dai suoi compaesani in una serata indimenticabile. Questi stessi anni purtroppo, furono rattristati dall\u2019improvvisa scomparsa della cara consorte Marcella il 12 maggio 1954 in Roma all\u2019et\u00e0 di 65 anni. Se ne andava con Lei la compagna di una vita, l\u2019\u201calsaziana\u201d che incondizionatamente aveva abbracciato i suoi sogni e i suoi progetti. Colei che aveva lasciato Parigi e le sue luci e poi la dolce Londra di inizio Secolo per vivere nel microcosmo di Casabona, nel giardino fiorito di Montagnapiana che ancora oggi si rinnova di fiori e di profumi e che ella aveva creato dal nulla nell\u2019arida terra di quella collina ove ancora oggi aleggia la leggenda di questa illuminata donna francese.\nIl crepuscolo.\nAl crepuscolo della sua vita, nonostante l\u2019et\u00e0 avanzata ne limitasse l\u2019attivismo culturale, il Prof. Tallarico rimase sempre lucido e con la mente in fermento, vivace e seducente affabulatore fino agli ultimi giorni della sua vita. \u201cNon ho tempo per star male\u201d amava rispondere con sagace ironia a chi gli chiedeva della sua salute, soggiungendo \u201cRinasco ogni mattina al risveglio\u201d! Nella tiepida sera dell\u2019estate dell\u201911 luglio 1965 all\u2019et\u00e0 di 85 anni Giuseppe Tallarico si spegne a Roma nella sua abitazione di via Sforza Pallavicini con moltissima grazia e lievit\u00e0, con quella splendida discrezione con cui aveva parimenti vissuto una vita meravigliosa di scienziatopoeta dal cuore di fanciullo col dono di essere un genio immenso. Infatti, al di l\u00e0 dell\u2019intelligenza e dell\u2019incredibile velocit\u00e0 mentale in ogni sua opera, in ogni suo scritto echeggia una musica inesprimibile con le parole, quella facolt\u00e0 misteriosa che gli ha consentito di far nascere sotto i nostri occhi qualcosa che non conoscevamo: la luce e la poesia della Natura creatrice che si sprigionano dalle sue opere e dal suo pensiero di spirito eletto della terra di Calabria.\nPersonalit\u00e0.\nDon Peppino e la politica.\nUno degli aspetti pi\u00f9 rilevanti della vita pubblica del Prof. Tallarico fu la sua attivit\u00e0 di Deputato e Consigliere Nazionale del Regno d\u2019Italia dal 1929 al 1943. Tra i designati alla Camera per la Provincia di Catanzaro nel 1929 spiccava infatti il nome di Giuseppe Tallarico a candidato della lista nazionale. Questa designazione riemp\u00ec d\u2019orgoglio l\u2019intera popolazione calabrese e in modo particolare il comprensorio crotonese, rese per\u00f2 malinconici i Casabonesi che temevano che il loro caro \u201cdon Peppino\u201d potesse lasciare il suo amato paese ove veniva considerato quasi una \u201cdivinit\u00e0\u201d familiare e benefica. Ma il senso del dovere verso la Patria lo chiamava imperiosamente ed egli vedeva in questa occasione un veicolo di emancipazione del Mezzogiorno d\u2019Italia e del suo riscatto da condizioni estreme di povert\u00e0 e arretratezza. Nei suoi 14 anni di vita parlamentare egli fu un politico atipico quasi \u201crisorgimentale\u201d negli ideali e nei propositi, ma tutto questo era nella sua indole e nel suo codice genetico come si addice ai grandi. Non condusse infatti un\u2019attivit\u00e0 politica frenetica, tipica del Fascismo, seppe tenersi lontano da questioni di partito, non si prest\u00f2 alla propaganda, non ebbe mai un posto di comando nel Governo. Si dedic\u00f2 alla divulgazione e ai suoi lavori scientifici pubblicando libri e una quantit\u00e0 rilevante di articoli su giornali e riviste specializzate. Purtroppo non vide realizzare pienamente i suoi progetti scientifici per il progresso del Meridione nonostante gli incoraggiamenti nelle ricerche da parte di Benito Mussolini. Infatti le fosche nubi del Nazismo in Germania e l\u2019abbraccio fatale tra il Duce e Adolf Hitler, tragico demiurgo del Terzo Reich, determinarono un allontanamento della politica dai problemi reali del Paese. L\u2019\u201cuovo del serpente\u201d iniziava a schiudersi! Uno scenario agghiacciante, un palcoscenico freddo e perfetto alla base di quel movimento socio-politico che avrebbe cambiato faccia all\u2019Europa Novecentesca si stava delineando: il Nazismo. La Seconda Guerra Mondiale era alle porte e le risorse economiche dell\u2019Italia servivano per finanziare il lungo e drammatico conflitto. Tallarico, che aveva salutato con favore l\u2019instaurazione del Fascismo come forza trainante e propulsiva per risolvere l\u2019atavica questione meridionale, vide cos\u00ec svanire tutti i suoi sogni e aspirazioni per il progresso civile di queste terre. D\u2019altronde gi\u00e0 negli anni Trenta egli volle mantenere un certo distacco dalla logica mussoliniana, da quel dittatore che calpestava i diritti umani e alimentava con sempre maggior rigore un regime autoritario in tutti i settori del vivere civile e che incominciava a percorrere la strada delle politiche razziali sulla falsariga di altri stati europei che gi\u00e0 si erano espressi con leggi e disposizioni in tal senso.\nIl grande divulgatore.\nIl Prof. Tallarico, oltre ad essere stato uno scienziato e un esploratore dei fenomeni biologici naturali, fu anche scrittore e conferenziere raffinato ed elegante per la sua profonda cultura che affondava le radici nell\u2019\u201chumus\u201d magno greco e nella migliore tradizione letteraria di inizio secolo che faceva s\u00ec che i grandi Medici erano anche dei grandi umanisti. Pubblic\u00f2 numerosi volumi tradotti in varie lingue tra cui i pi\u00f9 importanti sono: \u201cIl grano come alimento e come semente\u201d, \u201cLa vita degli alimenti\u201d, \u201cLa vita delle piante\u201d, \u201cGrano e pane\u201d, \u201cLe magie del Mediterraneo\u201d, \u201cElogio dei microbi\u201d. In particolare quest\u2019ultima opera appare profetica e a dir poco lungimirante perch\u00e9 anticipa i nuovi saperi e i nuovi linguaggi della Medicina facendo balenare nella cultura scientifica dell\u2019epoca quelli che sono, ai nostri giorni, i concetti di \u201cmetabolomica\u201d e \u201cmicrobiomica\u201d. Quello che emerge \u00e8 un concetto di assoluta modernit\u00e0 scientifica: siamo individui inseriti in un ecosistema popolato da moltissimi batteri che ci guidano e orientano e che dobbiamo imparare a conoscere e a rispettare. E tutto questo \u00e8 stupefacente! Come i Medici-Filosofi dell\u2019antica Grecia ha avuto la facolt\u00e0 magica di umanizzare la scienza e la sua fenomenologia dando parola e volto alle piante, personificandole cos\u00ec bene da rendere quasi sfumato il confine tra il regno animale e vegetale. I suoi scritti sono permeati da un positivismo scientifico che lo porta a vedere nel creato un disegno soprannaturale in cui ogni evento biologico ha un finalismo, \u00e8 utile e pertanto deve essere rispettato, amato e preservato per le future generazioni. Dalle sue opere scaturisce la figura di un visionario profetico e romantico insieme alla felicit\u00e0 di un uomo-fanciullo predestinato di fronte allo spettacolo unico della Natura creatrice."}
{"id": "4843001", "revid": "110157", "url": "https://it.wikipedia.org/wiki?curid=4843001", "title": "Coppa Italia di Serie A2 2000-2001 (pallavolo maschile)", "text": "La Coppa Italia di Serie A2 di pallavolo maschile 2000-2001 si \u00e8 svolta dal 18 ottobre 2000 al 25 febbraio 2001: al torneo hanno partecipato 16 squadre di club italiane e la vittoria finale \u00e8 andata per la prima volta alla Pallavolo Torino.\nRegolamento.\nLe squadre hanno disputato ottavi di finale, quarti di finale, semifinali, tutte giocate con gare di andata e ritorno, e finale."}
{"id": "4843002", "revid": "729019", "url": "https://it.wikipedia.org/wiki?curid=4843002", "title": "Battaglia di Tucum\u00e1n", "text": "La battaglia di Tucum\u00e1n, combattuta il 24 e 25 settembre 1812 nell'ambito delle guerre d'indipendenza ispanoamericana, fu uno scontro armato tra le truppe realiste fedeli al Vicer\u00e9 del Per\u00f9 Jos\u00e9 Fernando de Abascal y Sousa, comandate da P\u00edo de Trist\u00e1n, e l'esercito delle Province Unite del R\u00edo de la Plata, entit\u00e0 stabilitasi in America del Sud in seguito agli avvenimenti seguiti alla Rivoluzione di Maggio, al cui comando era stato nominato Manuel Belgrano.\nLa battaglia si svolse nei pressi della citt\u00e0 di San Miguel de Tucum\u00e1n e vide la vittoria dell'esercito patriota di Belgrano, che grazie ad essa riusc\u00ec ad arrestare l'avanzata realista seguita alla sconfitta degli indipendentisti nella battaglia di Huaqui.\nAntefatti.\nDopo la battaglia di Huaqui del 20 giugno 1811, l'intero Alto Per\u00f9 era rimasto in mano alle truppe realiste: il vicer\u00e9 del Per\u00f9 Abascal, accarezzando il sogno di soffocare la rivolta di Buenos Aires con l'aiuto delle forze di Francisco Javier de El\u00edo, installatosi a sua volta a Montevideo, aveva infatti lanciato le truppe realiste alla controffensiva.\nNel frattempo a Buenos Aires il Primo Triumvirato aveva sostituito la Giunta Grande; nel novembre del 1811 il nuovo governo aveva proclamato la nascita delle Province Unite del R\u00edo de la Plata, dichiarando di fatto chiusa l'esperienza dell'antico vicereame. La situazione della nuova entit\u00e0 statale si era fatta particolarmente difficile, minacciata dalle truppe realiste in Alto Per\u00f9 e nella \"Banda Oriental\"; il governo rivoluzionario consider\u00f2 prioritario difendersi dal pericolo rappresentato dalla citt\u00e0 di Montevideo, appoggiata dalla flotta spagnola e dalle truppe portoghesi stanziate nei dintorni.\nIl disegno di Abascal ricevette un duro colpo il 20 ottobre 1811, quando El\u00edo firm\u00f2 un armistizio con il Triumvirato; ciononostante, i realisti continuarono la loro avanzata, frenata per\u00f2 da una serie di sollevazioni interne delle popolazioni dell'Alto Per\u00f9. Il vicer\u00e9 spinse il comandante delle truppe realiste, Jos\u00e9 Manuel de Goyeneche, ad inseguire il nemico in rotta; in questo contesto il tentativo da parte di Eustoquio D\u00edaz V\u00e9lez di cogliere di sorpresa l'avanguardia spagnola con alcuni reparti dell'esercito patriota fall\u00ec il 12 gennaio 1812 nella battaglia di Nazareno.\nNominato comandante dell'esercito dal Triumvirato in sostituzione di Juan Mart\u00edn de Pueyrred\u00f3n, che aveva rassegnato le dimissioni per motivi di salute, Manuel Belgrano prese possesso dell'incarico il 27 marzo 1812 a Yatasto, vicino a Salta; la sua prima preoccupazione fu quella di riorganizzare i resti dell'esercito patriota. Nelle comunicazioni inviate a Buenos Aires, il nuovo comandante inform\u00f2 il proprio governo sulla difficile situazione trovata: le diserzioni erano un fenomeno cronico, le truppe indisciplinate, i soldati malati, gli ufficiali inesperti e la popolazione del luogo era, se non ostile, indifferente. La scarsa capacit\u00e0 di combattimento delle forze a disposizione imped\u00ec a Belgrano di correre in soccorso dei ribelli di Cochabamba; la citt\u00e0 dell'Alto Per\u00f9 fu teatro di una dura controffensiva da parte di Goyeneche, che, dopo averla occupata il 27 maggio, abbandon\u00f2 le sue truppe al saccheggio.\nLa riconquista di Cochabamba permise a Goyeneche di lanciare la sua avanguardia, al comando del cugino Juan P\u00edo Trist\u00e1n, contro le posizioni dell'esercito delle Province Unite. Da parte sua, Belgrano lanci\u00f2 la coscrizione obbligatoria per tutti i maschi tra i 16 e i 35 anni nelle citt\u00e0 di frontiera di San Salvador de Jujuy e di Salta e, con un proclama del 29 luglio, dispose lo spostamento forzoso di tutta la popolazione e dei beni di prima necessit\u00e0 dando vita a quello che fu chiamato \"\u00c9xodo Juje\u00f1o\" (\u201cEsodo da Jujuy\u201d); in questo modo si ritir\u00f2 verso San Miguel de Tucum\u00e1n lasciando terra bruciata all'esercito realista.\nGli ordini impartiti da Buenos Aires a Belgrano, accompagnati da esplicite minacce in caso di non osservanza, erano quelli di salvaguardare le proprie truppe e ritirarsi all'interno del territorio delle Province Unite; lo scontro armato del 3 settembre 1812 nei pressi di \"Las Piedras\" tra l'avanguardia realista e la retroguardia patriota, conclusosi in favore di quest'ultima, riusc\u00ec tuttavia ad infondere fiducia al comandante rivoluzionario, che decise di difendere la sua posizione a Tucum\u00e1n. Trist\u00e1n, che aveva ricevuto ordine di fermarsi a Salta per aspettare rinforzi, conscio della superiorit\u00e0 numerica delle sue truppe rispetto a quelle nemiche, si prepar\u00f2 cos\u00ec ad attaccare.\nLa battaglia.\nLa mattina del 24 settembre Trist\u00e1n, giunto nei pressi di Tucum\u00e1n, si trov\u00f2 di fronte l'esercito rivoluzionario. Convinto che il nemico si aspettasse l'attacco da nord, inizi\u00f2 una serie di manovre per aggirare le sue posizioni e guadagnare il cammino per Santiago del Estero; in tal modo avrebbe costretto l'esercito patriota ad asserragliarsi in citt\u00e0, dove avrebbe potuto essere assediato. Accortosi della manovra realista, Belgrano fu costretto ad ordinare un'inversione di marcia, che fu tanto rapida da portare il suo esercito su posizioni vantaggiose contro il fianco sinistro nemico, quando Trist\u00e1n ancora non era riuscito a dispiegare le sue truppe.\nIl comandante patriota aveva suddiviso la sua fanteria in tre tronconi, guidati a sinistra da Jos\u00e9 Super\u00ed, al centro da Ignacio Warnes e a destra da Carlos Forest; dietro di esse Manuel Dorrego comandava la riserva. All'ala destra, appoggiata ad un bosco e parzialmente nascosta in esso si trovava la cavalleria di Juan Ram\u00f3n Gonz\u00e1lez de Balcarce, composta da volontari \"gauchos\", mentre un altro reparto di cavalleria meno numeroso occupava la sinistra; l'artiglieria, al comando del barone austriaco Holmberg, era posta tra gli spazi vuoti dei tre battaglioni di fanteria. Accortosi della presenza del nemico sul fianco, Trist\u00e1n fece disporre in fretta i suoi cinque battaglioni a formare altrettante colonne.\nI primi spari furono esplosi dall'artiglieria patriota, e colpirono l'ala sinistra della fanteria realista, comandata dal colonnello Barreda; quest'ultimo, senza aspettare l'ordine del suo comandante ancora impegnato a far montare la propria artiglieria, lanci\u00f2 i suoi uomini in un assalto alla baionetta in ordine sparso, nella maniera in cui l'esercito era abituato ad operare contro gli indios, facendo perdere ordine allo schieramento e prestando il fianco ad attacchi di sorpresa. Vedendo le proprie file retrocedere di fronte all'attacco, Dorrego intervenne con la riserva; nello stesso tempo Balcarce lanci\u00f2 all'assalto la sua cavalleria, facendola uscire dal bosco in cui si era nascosta, aggirando il fianco sinistro realista e piombando sulla retroguardia e sulle salmerie.\nNel frattempo, l'ala destra realista era riuscita a sfondare le linee nemiche, dove operava la fanteria di Super\u00ed, ma lo sbandamento dell'intero schieramento di sinistra costrinse anch'essa a seguire il movimento di ritirata dell'intero esercito. La completa disfatta realista fu evitata dal fatto che la cavalleria patriota, anzich\u00e9 inseguire i nemici in ritirata, si dedic\u00f2 al saccheggio di armi e munizioni, portando in seguito il bottino all'interno della citt\u00e0.\nTrist\u00e1n riusc\u00ec a ricomporre le sue truppe a qualche chilometro di distanza dal campo di battaglia, mentre gli ufficiali patrioti decisero di ritirare i propri reparti dentro la citt\u00e0, fortificandosi in essa; ne rimase fuori invece lo stesso Belgrano, che, rimasto al comando di un reparto di cavalleria, si era ritirato in un luogo chiamato \"Rinc\u00f3n\" ad una ventina di chilometri a sud della citt\u00e0. All'intimazione di resa della piazza da parte di Trist\u00e1n rispose duramente Eustoquio D\u00edaz V\u00e9lez, primo aiutante del comandante patriota, consapevole del fatto che l'esercito nemico si trovava ormai privo di munizioni.\nIl giorno seguente, Belgrano part\u00ec a capo di una colonna di 500 cavalieri in direzione di Tucum\u00e1n; trovatosi di fronte alle truppe realiste chiese la loro resa, che Trist\u00e1n rifiut\u00f2. Considerando le sue truppe troppo scarse per lanciare l'attacco, tuttavia, fece accampare i suoi uomini in posizione favorevole per impedire la ritirata del nemico. La notte tra il 25 e il 26 settembre, tuttavia, Trist\u00e1n riusc\u00ec a riprendere il cammino per Salta eludendo la vigilanza patriota. Al suo inseguimento Belgrano lanci\u00f2 un drappello insufficiente ad impedire la ritirata realista.\nConseguenze.\nA giudizio di Bartolom\u00e9 Mitre, futuro presidente dell'Argentina, la battaglia di Tucum\u00e1n ebbe un'importanza fondamentale nella storia dell'America del Sud, contribuendo non solo al salvataggio della Rivoluzione di Maggio, ma anche in maniera efficace all'intero processo dell'indipendenza ispanoamericana.\nPer la fazione realista la battaglia fu un durissimo colpo, dal momento che signific\u00f2 la fine dell'avanzata militare, la perdita di un numero considerevole di uomini e armi e soprattutto la mancata opportunit\u00e0 di piegare i rivoluzionari di Buenos Aires nel loro momento pi\u00f9 difficile; inoltre la sconfitta acu\u00ec le divergenze tra il vicer\u00e9 Abascal, convinto della provvisoriet\u00e0 della rivoluzione, e il comandante dell'esercito Goyeneche, per il quale la soppressione militare dei rivoltosi era destinata a fallire nel lungo termine.\nNel campo patriota, al contrario, la battaglia risollev\u00f2 il morale dei rivoluzionari. L'Esercito del Nord, che era riuscito inaspettatamente a fermare la controffensiva realista, si prepar\u00f2 in tal modo ad assestare l'offensiva su Salta. Lo scontro ebbe importanti conseguenze anche a Buenos Aires, dove il governo, che aveva ordinato a Belgrano di ritirarsi, si trov\u00f2 completamente screditato dalla vittoria; gli oppositori di Bernardino Rivadavia e Juan Mart\u00edn de Pueyrred\u00f3n presero cos\u00ec vigore e dopo una serie di scontri politici, l'8 ottobre 1812 il \"cabildo\" di Buenos Aires, appoggiato da alcuni reparti militari, dichiar\u00f2 conclusa l'esperienza del Primo Triumvirato ed elesse il Secondo Triumvirato."}
{"id": "4843003", "revid": "729019", "url": "https://it.wikipedia.org/wiki?curid=4843003", "title": "Robert Craufurd", "text": "Nel 1793 fu spedito in Francia a combattere le truppe dei rivoluzionari francesi; richiamato in patria nel 1797, nel 1798 represse in Irlanda la sollevazione antibritannica.\nDeputato dal 1801 al 1805, mor\u00ec nell'assedio di Ciudad Rodrigo dopo aver combattuto a fianco di John Whitelocke a Buenos Aires."}
{"id": "4843012", "revid": "729019", "url": "https://it.wikipedia.org/wiki?curid=4843012", "title": "John Whitelocke", "text": "Biografia.\nNel 1807 part\u00ec insieme a Robert Craufurd per riprendere Buenos Aires; l'esercito di Whitelocke riusc\u00ec ad espugnare Montevideo, ma fu costretto ad intraprendere trattative di resa con Santiago de Liniers e a ritirarsi. Tornato in patria fu sottoposto al giudizio della corte marziale, presso il Royal Hospital Chelsea, per la condotta tenuta in Sudamerica. Riconosciuto colpevole, fu degradato e congedato dal servizio. Si ritir\u00f2 a vita privata e mor\u00ec nel 1833."}
{"id": "4843013", "revid": "270833", "url": "https://it.wikipedia.org/wiki?curid=4843013", "title": "Stosstruppen", "text": ""}
{"id": "4843016", "revid": "443105", "url": "https://it.wikipedia.org/wiki?curid=4843016", "title": "Juan P\u00edo Trist\u00e1n", "text": ""}
{"id": "4843019", "revid": "287204", "url": "https://it.wikipedia.org/wiki?curid=4843019", "title": "William R. Tolbert Jr.", "text": "Nipote di un ex schiavo americano emigrato in Liberia nel 1878, fu deputato dal 1943, vicepresidente dal 1944 al 1971 e presidente della Liberia dal 1971 al 1980.\nNel 1980 fu deposto e assassinato da Samuel Kanyon Doe a seguito di un colpo di stato."}
{"id": "4843024", "revid": "228587", "url": "https://it.wikipedia.org/wiki?curid=4843024", "title": "Rossall", "text": "Rossall \u00e8 un sobborgo della citt\u00e0 di Fleetwood nel Lancashire, Inghilterra. Si trova su una pianura costiera chiamata \"The Fylde\".\nNel \"Domesday Book\" del 1086 era indicata come \"Rushale\" ed in documenti posteriori come \"Rossall\" (1212) e \"Roshale\" (1228)."}
{"id": "4843028", "revid": "831312", "url": "https://it.wikipedia.org/wiki?curid=4843028", "title": "Tirreno-Adriatico 2014", "text": "La Tirreno-Adriatico 2014, quarantanovesima edizione della corsa, valida come terza prova dell'UCI World Tour 2014, si svolge dal 12 al 18 marzo 2014 su un percorso di 1\u00a0019,1\u00a0km suddivisi in sette tappe.\nLa vittoria and\u00f2 allo spagnolo Alberto Contador che concluse in 25h28'45\", davanti al colombiano Nairo Quintana secondo e al ceco Roman Kreuziger terzo.\nAl traguardo finale di San Benedetto del Tronto 156 ciclisti completarono la gara."}
{"id": "4843030", "revid": "86599", "url": "https://it.wikipedia.org/wiki?curid=4843030", "title": "Coppa dell'AFC 2014", "text": "La Coppa dell'AFC 2014 \u00e8 l'11\u00aa edizione della seconda massima competizione calcistica per club dell'Asia. L'Al Kuwait \u00e8 la squadra detentrice del titolo. La competizione \u00e8 stata vinta dall'Al Qadsia (KUW) per la prima volta.\nCalendario.\nCalendario per la competizione 2014.\nPlay-off.\nLe partite si sono giocate il 2 febbraio 2014.\nOttavi di finale.\nLe partite si sono giocate tra il 13 e il 14 maggio 2014, in casa delle prime classificate della fase a gironi.\nQuarti di finale.\nLe partite di andata si sono giocate il 19 agosto, quelle di ritorno il 26 agosto 2014.\nSemifinali.\nLe partite di andata si sono giocate il 16 settembre 2014, quelle di ritorno il 30 settembre 2014.\n \nFinale.\nLa finale si \u00e8 giocata il 18 ottobre 2014."}
{"id": "4843034", "revid": "767487", "url": "https://it.wikipedia.org/wiki?curid=4843034", "title": "I giorni randagi", "text": "I giorni randagi \u00e8 un film italiano del 1988 diretto da Filippo Ottoni."}
{"id": "4843037", "revid": "1601148", "url": "https://it.wikipedia.org/wiki?curid=4843037", "title": "Raimondo Van Riel", "text": "Biografia.\nInizi\u00f2 come attore teatrale sui palcoscenici filodrammatici della capitale da dilettante, e nel 1909, all'et\u00e0 di 28 anni, pass\u00f2 come professionista nella compagnia di Alfredo Sainati. L\u00ec conobbe quella che nel 1912 diventa sua moglie, l'attrice Aid\u00e9 Sainati, sorella del direttore. Nel 1914 fa il suo esordio sul grande schermo nel periodo muto e nel 1919 passa alla casa di produzione diretta da Enrico Guazzoni, generalmente interpretando ruoli da \"vilain\". Negli anni venti, causa la grande crisi del cinema italiano, \u00e8 costretto a emigrare in Germania, dove recita in numerosi film fino al 1930, quando con l'avvento del sonoro rientra in Italia, apparendo ancora in diversi film come caratterista. Nel dopoguerra le sue apparizioni sono pi\u00f9 saltuarie; si ritira una prima volta nel 1950 per ricomparire nove anni pi\u00f9 tardi per le sue ultime interpretazioni. Esperto di trucco cinematografico, nel 1937 ottiene la cattedra di insegnante truccatore al Centro sperimentale di cinematografia di Roma. Anche il figlio Mario Van Riel diventer\u00e0 truccatore.\nMuore a Mentana nel 1962."}
{"id": "4843038", "revid": "729019", "url": "https://it.wikipedia.org/wiki?curid=4843038", "title": "7,7 cm Infanteriegesch\u00fctz L/20", "text": "Il cannone d'accompagnamento 7,7 cm Infanteriegesch\u00fctz L/20, abbreviato in 7,7 IG L/20, era un pezzo di artiglieria da 77 mm sviluppato dalla Krupp per l'Esercito imperiale tedesco ed entrato in servizio nel 1916.\nStoria.\nIl \"7,7 cm Infanteriegesch\u00fctz L/20\" fu realizzato dalla Krupp per ovviare alle carenze del 7,62 cm Infanteriegesch\u00fctz L/16,5, prodotto dalla stessa azienda ma copiando il Putilov 76,2 mm M. 1910 di preda bellica russa.\nIl pezzo fu realizzato montando la bocca da fuoco accorciata del cannone campale 7,7 cm FK 96 nA su un affusto Krupp per obice da montagna. Impiegava la stessa gamma di munizioni del FK 96 nA, ma generalmente con carica di lancio ridotta, anche se venne mantenuta la possibilit\u00e0 di usare le munizioni a piena carica per raggiungere la velocit\u00e0 alla volata massima di 435 m/s. Il cannone impiegava anche una nuova granata anticarro. Per il trasporto il pezzo veniva trasportato solitamente in due carichi, mentre se necessario poteva essere scomposto in 8 carichi.\nPur apprezzato dalle truppe, il \"7,7 cm IG L/20\" risultava troppo pesante e lento da scomporre e riassemblare. Lo sforzo tedesco per un migliore cannone d'accompagnamento per la fanteria che massimizzasse l'uso delle componenti esistenti continu\u00f2 nella realizzazione del 7,7 cm Infanteriegesch\u00fctz L/27 Krupp."}
{"id": "4843040", "revid": "125075939", "url": "https://it.wikipedia.org/wiki?curid=4843040", "title": "Dipterocypselinae", "text": "Dipterocypselinae \u00e8 una sottotrib\u00f9 di piante angiosperme dicotiledoni appartenenti alla famiglia delle Asteraceae.\nEtimologia.\nIl nome scientifico di questo gruppo \u00e8 stato definito per la prima volta dai botanici Sterling C. Keeley (1948-) e Harold Ernest Robinson (1932-) nella pubblicazione \"Systematics, evolution and biogeography of Compositae - 448. 2009\" del 2009.\nDescrizione.\nLe piante di questa sottotrib\u00f9 sono delle erbacee caulescenti ricoperte di peli semplici o a forma di \"T\". Alcune hanno una consistenza carnosa (\"Dipterocypsela\").\nLe foglie lungo il caule sono disposte in modo alternato. La lamina delle foglie ha delle venature pennate.\nLe infiorescenze sono di tipo cimoso scorpioide oppure sono organizzate in glomeruli ascellari (\"Allocephalus\") con capolini separati sessili o peduncolati (lunghi 5 \u2013 30\u00a0mm in \"Heterocypsela\"). I capolini sono composti da un involucro formato da diverse brattee che fanno da protezione al ricettacolo sul quale s'inseriscono i fiori tubulosi. Le brattee dell'involucro sono persistenti e connate. Il ricettacolo \u00e8 nudo (ossia privo di pagliette a protezione della base dei fiori).\nI fiori sono tetra-ciclici (ossia sono presenti 4 verticilli: calice \u2013 corolla \u2013 androceo \u2013 gineceo) e pentameri (ogni verticillo ha in genere 5 elementi). I fiori sono inoltre ermafroditi e actinomorfi.\nI frutti sono degli acheni con pappo. Gli acheni, con forme obcompresse e 5 coste, sono privi di fitomelanina, spesso sono alati e con densi rafidi subquadrati; la superficie \u00e8 glabra. Il pappo \u00e8 formato da corte o lunghe setole capillari, normalmente persistenti (ma anche no); in particolare in \"Allocephalus\" \u00e8 biseriato (una serie esterna formata da brevi setole e una pi\u00f9 interna di setole appiattite).\nDistribuzione e habitat.\nLe specie di questa sottotrib\u00f9 sono distribuite tra la Colombia e il Brasile (a parte una in Tanzania) e prediligono un habitat di tipo tropicale.\nSistematica.\nLa famiglia di appartenenza di questa voce (Asteraceae o Compositae, \"nomen conservandum\") probabilmente originaria del Sud America, \u00e8 la pi\u00f9 numerosa del mondo vegetale, comprende oltre specie distribuite su generi, oppure specie e generi secondo altre fonti (una delle checklist pi\u00f9 aggiornata elenca fino a generi). La famiglia attualmente (2021) \u00e8 divisa in 16 sottofamiglie.\nFilogenesi.\nLe specie di questo gruppo sono descritte all'interno della trib\u00f9 Vernonieae della sottofamiglia Vernonioideae . Questa classificazione \u00e8 stata ottenuta ultimamente con le analisi del DNA delle varie specie del gruppo. Da un punto di vista filogenetico in base alle ultime analisi sul DNA la trib\u00f9 Vernonieae \u00e8 risultata divisa in due grandi cladi: Muovo Mondo e Vecchio Mondo. I generi di \"Dipterocypselinae\" appartengono al subclade relativo all'America tropicale (a parte \"Manyonia\"); l'altro subclade americano comprende anche specie del Nord America e del Messico.\nRecentissime analisi (2019) con nuovi metodi filogenomici hanno perfezionato ulteriormente la posizione della sottotrib\u00f9 che risulta essere una delle ultime a dividersi dalla trib\u00f9. In particolare con la sottotrib\u00f9 Vernoniinae forma un \"gruppo fratello\". Tuttavia la sottotrib\u00f9 non risulta monofiletica in quanto una sua specie, \"Allocephalus\" risulta collegata ad alcune specie delle sottotrib\u00f9 Centrapalinae e Centratherinae.\nLa sottotrib\u00f9, e quindi i suoi generi, si distingue per i seguenti caratteri:\nIn precedenza i generi di questa sottotrib\u00f9 venivano tradizionalmente descritti all'interno della sottotrib\u00f9 \"Vernoniinae\".\nComposizione della sottotrib\u00f9.\nQuesta sottotrib\u00f9 comprende 4 generi e 5 specie."}
{"id": "4843041", "revid": "188116", "url": "https://it.wikipedia.org/wiki?curid=4843041", "title": "Banditismo in Sicilia", "text": "Il banditismo in Sicilia fu un fenomeno criminale presente nell'isola, in particolare nel primo dopoguerra e dopo lo sbarco alleato nel luglio 1943, alimentato da bande di criminali. Si concluse nel 1950 con la morte del bandito pi\u00f9 famoso, Salvatore Giuliano.\nStoria.\nAnche in Sicilia, dopo l'unit\u00e0 d'Italia del 1861, fu presente per alcuni decenni il brigantaggio, alimentato dal proletariato rurale, da ex militari borbonici, da renitenti alla leva, disertori ed evasi dal carcere che si davano alla macchia. L'azione del prefetto Cesare Mori negli anni '20 sbaragli\u00f2 mafiosi e banditismo.\nIl banditismo riemerse in Sicilia dopo lo sbarco degli alleati nel luglio 1943. Le bande controllavano diversi territori, compivano omicidi, rapine, estorsioni e anche sequestri ai danni di ricchi agricoltori, nobili ed imprenditori. Le pi\u00f9 famose erano le bande di Salvatore Giuliano, nella zona al confine tra le provincie di Palermo e Trapani, e la banda di Niscemi guidata da Rosario Avila e poi da Salvatore Rizzo. Nel 1945 fu creato per contrastare il fenomeno l'Ispettorato generale di Pubblica sicurezza in Sicilia.\nEbbe anche, nel biennio 1945-1946, il sostegno del separatismo siciliano dell'EVIS, che nomin\u00f2 Salvatore Giuliano colonnello. Le bande arrivarono ad assaltare anche caserme dei carabinieri. Nel 1949 fu inviato un colonnello dei servizi segreti, Ugo Luca a coordinare la lotta al banditismo, con la contemporanea creazione del Comando forze repressione banditismo.\nProsegu\u00ec fino al luglio 1950, quando fu ucciso il bandito Giuliano, compromesso col potere mafioso nell'isola..\nNei sei anni di lotta al banditismo in Sicilia (1944-1950) caddero 81 carabinieri, 21 poliziotti, quattro militari dell'esercito e un finanziere."}
{"id": "4843052", "revid": "1442080", "url": "https://it.wikipedia.org/wiki?curid=4843052", "title": "William Courtenay, VII conte di Devon", "text": "Biografia.\nInfanzia ed educazione.\nEra figlio di William Courtenay, VI conte di Devon, e di sua moglie, Lady Anne Bertie, figlia di James Bertie, I conte di Abingdon. Si laure\u00f2 presso il Magdalen College.\nCarriera politica.\nRicopr\u00ec la carica di deputato di Honiton (1734-1741). Succedette a suo padre il 10 ottobre 1735. Ricopr\u00ec la carica di deputato del Devon (1741-1762). Fu creato Visconte Courtenay il 6 maggio 1762.\nMatrimonio.\nSpos\u00f2, il 2 aprile 1741, Lady Frances Finch (4 febbraio 1720-19 dicembre 1761), figlia di Heneage Finch, II conte di Aylesford e Mary Fisher. Ebbero due figli.\nMorte.\nMor\u00ec il 16 maggio 1762, all'et\u00e0 di 52 anni. Fu sepolto a Powderham.\nDiscenedenza.\nDal matrimonio tra William Courtenay e Lady Frances Finch nacquero:"}
{"id": "4843055", "revid": "767487", "url": "https://it.wikipedia.org/wiki?curid=4843055", "title": "Questo s\u00ec che \u00e8 amore", "text": "Questo s\u00ec che \u00e8 amore \u00e8 un film italiano del 1978 diretto da Filippo Ottoni.\nTrama.\nUn bambino senza anticorpi nel sangue vive in una gabbia di vetro. I suoi genitori stanno per divorziare e la vigilia di Natale decide di scappare dall'ospedale."}
{"id": "4843056", "revid": "1564499", "url": "https://it.wikipedia.org/wiki?curid=4843056", "title": "Monte Cornacchia", "text": ""}
{"id": "4843061", "revid": "24443", "url": "https://it.wikipedia.org/wiki?curid=4843061", "title": "Monte Cornacchia (Appennino abbruzzese)", "text": ""}
{"id": "4843069", "revid": "686936", "url": "https://it.wikipedia.org/wiki?curid=4843069", "title": "Ravin Caldwell", "text": "Carriera professionistica.\nCaldwell fu scelto nel corso del quinto giro (113\u00ba assoluto) del Draft NFL 1986 dai Washington Redskins. Con essi vinse due Super Bowl: il Super Bowl XXII contro i Denver Broncos e il Super Bowl XXVI contro i Buffalo Bills. Rimase con essi fino al 1992 dopo di che pass\u00f2 l'ultima stagione della carriera con i San Francisco 49ers."}
{"id": "4843070", "revid": "144796", "url": "https://it.wikipedia.org/wiki?curid=4843070", "title": "Nicholas Throckmorton", "text": "Sospettato di essere connivente di Thomas Wyatt il Giovane, fu imprigionato nella Torre di Londra dal 1554 al 1555. Liberato, nel 1559 fu nominato da Elisabetta I d'Inghilterra ambasciatore in Francia, carica che mantenne fino al 1564.\nInviato in Scozia nel 1565 per ostacolare il matrimonio di Maria Stuarda, pass\u00f2 segretamente dalla parte di costei e, scoperto, fu imprionato dagli Inglesi a Windsor."}
{"id": "4843071", "revid": "486946", "url": "https://it.wikipedia.org/wiki?curid=4843071", "title": "Monte Cornacchia (Puglia)", "text": ""}
{"id": "4843077", "revid": "729019", "url": "https://it.wikipedia.org/wiki?curid=4843077", "title": "7,7 cm Infanteriegesch\u00fctz L/27", "text": "Il cannone d'accompagnamento 7,7 cm Infanteriegesch\u00fctz L/27, abbreviato in 7,7 IG L/27, era un pezzo di artiglieria da 77 mm sviluppato dalla Krupp per l'Esercito imperiale tedesco ed entrato in servizio nel 1917.\nStoria.\nThe \"7,7 cm IG L/27\" fu realizzato dalla Krupp con l'intenzione di rimpiazzare il 7,7 cm Infanteriegesch\u00fctz L/20, ma a causa delle vicende belliche solo pochi esemplari videro un limitato uso sul campo di battaglia.\nNella primavera del 1917 erano stati ordinati e consegnati cannoni per equipaggiare soltanto 18 batterie, quando i tedeschi abbandonarono il progetto continuando la ricerca di un cannone da fanteria ideale ordinando l'austro-ungarico \u0160koda 7,5 cm Vz. 1915.\nTecnica.\nIl pezzo, come il precedente 7,7 cm IG L/20, era un'altra variante del cannone campale 7,7 cm FK 96 nA, del quale impiegava la canna, l'otturatore e l'affusto. L'affusto era modificato con l'adozione di ruote pi\u00f9 piccole ed una carreggiata pi\u00f9 stretta; lo scudo era accorciato nella parte inferiore e perdeva i sedili per i serventi. Per il trasporto il pezzo veniva trasportato solitamente in due carichi."}
{"id": "4843081", "revid": "144796", "url": "https://it.wikipedia.org/wiki?curid=4843081", "title": "Thomas Wyatt il Giovane", "text": "Gli inizi.\nThomas Wyatt nacque nel 1521 a Londra da Thomas Wyatt ed Elizabeth Brooke, mentre suo nonno paterno era il cortigiano Henry Wyatt sua madre era la bisnipote di Geoffrey Boleyn (1406-1463) che a sua volta era anche il bisnonno di Anna Bolena, seconda moglie di Enrico VIII d'Inghilterra. Anna entr\u00f2 prepotentemente nella vita della famiglia Wyatt nel 1536 quando, durante il processo che il re intent\u00f2 contro di lei per adulterio, suo padre venne arrestato con l'accusa di essere stato l'amante della regina. A differenza degli altri accusati egli ebbe salva la vita e lasci\u00f2 la Torre di Londra entro poco tempo.\nThomas venne allevato entro la religione cattolica e accompagn\u00f2 il padre durante diversi viaggi in Spagna proprio nel periodo in cui l'Inquisizione spagnola era in fervente attivit\u00e0. All'et\u00e0 di sedici anni venne fatto sposare con Jane Haute e nel 1542, alla morte del padre, prosper\u00f2 rapidamente ereditando diverse propriet\u00e0 fra cui il castello di Allington e l'abbazia di Boxley, entrambi nel Kent. Per ragioni eminentemente personali Thomas scelse di abbandonare le propriet\u00e0 di famiglia poco dopo averle ereditate e nello stesso periodo ebbe un figlio illegittimo, Francis Wyatt. Nell'autunno 1543 entr\u00f2 a far parte di un gruppo di volontari che presero parte all'assedio di Landrecies. Distintosi militarmente prese quindi parte all'assedio di Boulogne e nel 1547 divenne un membro del parlamento per la contea del Kent e poco dopo fu chiamato a delimitare la frontiera fra Inghilterra e Francia, incarico cui dovette rinunciare per malattia.\nLa rivolta.\nQuando nel 1553 sal\u00ec al trono la cattolica Maria I d'Inghilterra Thomas si schier\u00f2 apertamente con lei, tuttavia le esperienze fatte in Spagna con il padre all'epoca dell'inquisizione gli avevano fatto sviluppare una certa avversione per il governo spagnolo, avversione che si manifest\u00f2 quando apprese che Maria intendeva sposare Filippo II di Spagna.\nSecondo Thomas egli non aveva nessuna intenzione di protestare apertamente contro il matrimonio della regina, ma fu convinto da Edward Courtenay, I conte di Devon che si augurava di poter evitare un matrimonio inviso a molti inglesi.\nQuando il 15 gennaio 1554 venne annunciato il matrimonio Thomas e gli altri cospiratori si riunirono al castello di Allington e quando alcuni membri del gruppo vennero arrestati egli si trov\u00f2 a capo della resistenza e presto si trov\u00f2 a guidare un gruppo di circa 1.500 uomini.\nPoco dopo Maria venne informata del piano ed essa promise un perdono reale a tutti coloro che, abbandonate le armi, si fossero diretti alle loro case; molti accettarono, ma altri rimasero attratti dalla falsa promessa di Thomas di un aiuto imminente in arrivo dalla Francia e delle rivolte vittoriose scoppiate in altre aree. Poco dopo la regina mand\u00f2 un contingente capitanato da Thomas Howard, III duca di Norfolk, tuttavia alla resa dei conti molti uomini si unirono alla causa di Wyatt costringendo il duca alla fuga.\nThomas, alla testa di centinaia di uomini, marci\u00f2 quindi attraverso numerose cittadine; mentre si avvicinavano alla capitale il 2 febbraio, comunque, i rivoltosi si trovarono sulla strada un nutrito gruppo di uomini arruolatisi volontariamente per proteggere la regina; altre misure erano state prese, la Torre e i palazzi reali erano sotto una speciale protezione e venne anche offerta una lauta ricompensa a chiunque avesse portato alla cattura di Thomas.\nEntrando a Southwark i ribelli si resero conto di come fossero state innalzate le misure di sicurezza motivo per cui diversi di loro disertarono; Thomas invece non si arrese e prosegu\u00ec con l'intenzione di andare a St. James's Palace per poter catturare la regina. Gli uomini della regina s'avvidero del suo piano e lo lasciarono proseguire quel tanto che bastava per poterlo circondare; dopo una breve schermaglia, Thomas venne arrestato e il 15 marzo fu condannato a morte. L'11 aprile seguente Thomas venne giustiziato.\nMatrimonio e figli.\nNel 1537 Thomas spos\u00f2 Jane Haute e i due ebbero nove figli: George, Richard, Charles, Arthur, Henry, Joyce, Ursula, Jane ed Anne.\nUno dei suoi nipoti, Francis Wyatt, figlio di George, divenne governatore della Virginia.\nNella cultura di massa.\nIl rivoltoso inglese \u00e8 l'eponimo protagonista del dramma storico di John Webster e Thomas Dekker \"Sir Thomas Wyatt\", debuttata presumibilmente nel 1602 e data alle stampe per la prima volta nel 1607."}
{"id": "4843082", "revid": "1305772", "url": "https://it.wikipedia.org/wiki?curid=4843082", "title": "Who's Your Daddy?", "text": ""}
{"id": "4843089", "revid": "767487", "url": "https://it.wikipedia.org/wiki?curid=4843089", "title": "Quando una donna non dorme", "text": "Quando una donna non dorme \u00e8 un film italiano del 2000 diretto da Nino Bizzarri."}
{"id": "4843090", "revid": "287204", "url": "https://it.wikipedia.org/wiki?curid=4843090", "title": "Walker (nome)", "text": "Origine e diffusione.\nRiprende il cognome inglese \"Walker\", di origine occupazionale, che indicava una persona svolgente il mestiere di follatore; etimologicamente deriva dall'inglese antico \"wealcan\", \"camminare\" (i follatori camminavano sulla lana grezza bagnata per pulirla e assottigliarla).\nOnomastico.\nIl nome \u00e8 adespota, cio\u00e8 privo di santo patrono; le persone che lo portano possono festeggiare il proprio onomastico il 1\u00ba novembre, giorno di Ognissanti."}
{"id": "4843092", "revid": "599013", "url": "https://it.wikipedia.org/wiki?curid=4843092", "title": "Kurt Gouveia", "text": "Carriera professionistica.\nGouveia fu scelto nel corso dell'ottavo giro (213\u00ba assoluto) del Draft NFL 1986 dai Washington Redskins. Con essi vinse due Super Bowl: il Super Bowl XXII contro i Denver Broncos e il Super Bowl XXVI contro i Buffalo Bills. Nei playoff del 1991 mise a segno un intercetto in ognuna delle tre partite, incluso il Super Bowl. Rimase con essi fino al 1994 dopo di che gioc\u00f2 con Philadelphia Eagles (1995), San Diego Chargers (1996-1998), facendo ritorno ai Redskins per l'ultima stagione nella NFL nel 1999."}
