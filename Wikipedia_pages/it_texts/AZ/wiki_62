{"id": "5021758", "revid": "767487", "url": "https://it.wikipedia.org/wiki?curid=5021758", "title": "Raph\u00e8l ma\u00ed am\u00e8cche zab\u00ed almi", "text": "Raph\u00e8l ma\u00ed am\u00e8cche zab\u00ed almi \u00e8 il verso 67 del XXXI canto dell'\"Inferno\" di Dante Alighieri.\nSi tratta delle parole pronunciate da Nembrot, uno dei giganti posti a guardia dell'ultimo cerchio dell'Inferno; egli, responsabile della costruzione della torre di Babele, a seguito di cui Dio confuse tutte le lingue del mondo, \u00e8 condannato a parlare una lingua incomprensibile da chiunque altro, rappresentata dal verso in questione.\nLa lezione del verso.\nLa corretta forma del verso varia nelle antiche edizioni. Seguendo la norma per cui le parole straniere nel Medioevo venivano accentate sull'ultima sillaba, il verso veniva cos\u00ec trascritto: \"Raph\u00e8l ma\u00fd am\u00e8ch zab\u00ec alm\u00ec\", risultando dunque un endecasillabo tronco. Questo comprometteva in realt\u00e0 la rima con \"palmi\" (v. 65) e \"salmi\" (v. 69), che invece sono parole piane: la sequenza \"palmi- alm\u00ec -salmi\" sarebbe quindi stata una \"rima per l'occhio\", ma non per l'orecchio.\nPer ovviare a ci\u00f2, Casella propose di raddoppiare la vocale iniziale di \"almi\" per sopperire alla mancanza di una sillaba, ottenendo cos\u00ec un endecasillabo piano: secondo questo emendamento, il verso leggeva \"Raph\u00e8l ma\u00ed am\u00e8ch zab\u00ed a\u00e0lmi\".\nPetrocchi propose invece che \"am\u00e8ch\" dovesse essere letto, secondo la pronuncia toscana, con l'epitesi vocalica tipica dei dialetti dell'Italia centrale, e nella sua edizione rese quindi tale pronuncia con la grafia \"am\u00e8cche\".\nLa figura di Nembrot.\nNembrot (\"Nimrod\" nella grafia ebraica) \u00e8 un personaggio biblico il cui nome compare nella \"Genesi\" (10, 8-12) come valente cacciatore e re di Babele e altre citt\u00e0. Bench\u00e9 la Bibbia non dica altro, gi\u00e0 i Padri della Chiesa lo associarono alla costruzione della celebre Torre di Babele, narrata nel capitolo 11 della \"Genesi\": Agostino ne faceva gi\u00e0 un esempio di superbia, interpretando l'espressione biblica \"robustus venator coram Domino\" (\u00abvalente nella caccia davanti al Signore\u00bb) nel senso di \"contra Deum\" (\u00abcontro Dio\u00bb). I giganti infatti sono reclusi nell'Inferno, a guardia del IX cerchio dei traditori, proprio per aver tentato la scalata all'Olimpo, secondo la mitologia greca. L'episodio della Torre di Babele viene sostanzialmente interpretato da Dante nello stesso modo, e questo \u00e8 probabilmente il motivo per cui anche il biblico Nembrot viene considerato un gigante. Del personaggio biblico, Dante conserva la caratterizzazione di cacciatore: Nembrot \u00e8 dotato infatti di un corno, con cui egli solitamente segnala l'arrivo di anime dannate, e che utilizza anche all'avvicinarsi di Dante e di Virgilio (vv. 12 ss.).\nLa lingua di Nembrot.\nA differenza delle parole che Dante attribuisce a Pluto nel VII canto dell'\"Inferno\", quelle di Nembrot non hanno generalmente generato una gran mole di ipotesi e interpretazioni. Lo stesso Dante, per bocca di Virgilio, precisa del resto che solo Nembrot \u00e8 in grado di comprendere la propria lingua, senza capire per contro nessuna delle altre: si tratta di una sorta di contrappasso per cui il responsabile della confusione delle lingue umane \u00e8 condannato alla totale incomprensibilit\u00e0.\nFoscolo ad esempio, tenendo conto proprio di questo, concluse che nelle intenzioni di Dante Nembrot fosse\nNonostante questa ironica chiusa, vi furono alcuni studiosi che tentarono di interpretare il verso dantesco, partendo in genere dalla considerazione che in esso sono riconoscibili parole e radicali appartenenti alla lingua ebraica e, forse, araba; l'opinione pi\u00f9 diffusa rimane comunque quella di riconoscere nelle parole di Nembrot una idea di confusione e di incomunicabilit\u00e0 che d\u00e0 \u00abconcretezza poetica al concetto babelico\u00bb, come dice D'Ovidio."}
{"id": "5021776", "revid": "46291", "url": "https://it.wikipedia.org/wiki?curid=5021776", "title": "Phalaenopsis lobbii", "text": "Phalaenopsis lobbii \u00e8 una pianta della famiglia delle Orchidacee originaria di una vasta zona che va dalla catena Himalayana al Sudest asiatico.\nDescrizione.\n\u00c8 un'orchidea di piccola taglia, spesso nana, a crescita monopodiale. Presenta un corto fusto portante foglie a forma largamente ellittica, lunghe in media da 4 a 6 centimetri. La fioritura avviene normalmente in primavera, mediante un'infiorescenza racemosa o raramente paniculata che aggetta lateralmente, lunga una decina di centimetri, ricoperta da piccole brattee floreali, portante da 3 a 7 fiori. Questi sono grandi in media 2 centimetri, si aprono sequenzialmente e sono di colore bianco in petali e sepali (i petali sono pi\u00f9 piccoli dei sepali), mentre il labello \u00e8 relativamente grande e reca strisce di colore da rosso cupo a marroncino.\nDistribuzione e habitat.\nLa specie \u00e8 originaria dell'Himalaya orientale, della Cina centro-meridionale, del Myanmar e e del Vietnam.\nCresce epifita o in foreste pedemontane e di pianura su alberi dalla corteccia rugosa e ricoperta di muschio oppure in foreste miste di latifoglie e conifere, su vecchi alberi coperti di muschio a quote comprese tra 400 e 1200 metri di sul livello del mare.\nSinonimi.\n\"Phalaenopsis parishii var. lobbii\" \n\"Phalaenopsis decumbens var. lobbii\" \n\"Polychilos lobbii\" \n\"Doritis lobbii\" \n\"Phalaenopsis listeri\" \n\"Phalaenopsis parishii f. flava\" \n\"Phalaenopsis lobbii f. flava\" \n\"Phalaenopsis lobbii f. flavilabia\" \n\"Doritis lobbii f. flava\" \n\"Doritis lobbii f. flavilabia\" \n\"Phalaenopsis lobbii var. vietnamensis\" \nColtivazione.\nQuesta pianta \u00e8 bene coltivata in panieri appesi, su supporto di sughero oppure su felci arboree e richiede in coltura esposizione all'ombra, temendo la luce diretta del sole, e temperature calde per tutto il corso dell'anno. \u00c8 consigliabile ridurre le irrigazioni tra novembre e met\u00e0 di gennaio. In coltura questa pianta fiorisce prevalentemente in primavera e pu\u00f2 fiorire pi\u00f9 volte in un anno."}
{"id": "5021782", "revid": "1543377", "url": "https://it.wikipedia.org/wiki?curid=5021782", "title": "Villa Armena", "text": "Villa Armena \u00e8 un edificio storico nel comune di Buonconvento, situato sulla SP451 quasi al confine con il comune di San Giovanni d'Asso, in provincia di Siena.\nStoria.\nIl nome della villa, che risale al XVI secolo, dovrebbe derivare da quello della fanciulla Armena de' Malavolti, alla cui famiglia appartenne questo feudo. In seguito fu posseduta dall'abbazia di Monte Oliveto Maggiore, e dalle famiglie dei Bernabei e dei Saraceni. All'inizio dell'Ottocento fu dei Borgiotta e in seguito dei Giacone, attuali proprietari, che ne hanno fatto un relais.\nDescrizione.\nSituata su un'altura, \u00e8 composta da un fabbricato padronale e da numerosi annessi agricoli e di servizio. La villa, il cui progetto \u00e8 stato attribuito a Baldassarre Peruzzi, mostra un fronte sobrio, in mattoni a facciavista, con uno sviluppo su due piani pi\u00f9 mezzanino di coronamento. La facciata \u00e8 asimmetrica, con portale al centro, dotato di cornice di mattoni, e una loggia al primo piano spostata verso lo spigolo destro, con due arcate a tutto sesto (oggi chiuse da vetri). Le finestre sono di forma rettangolare, sia al piano nobile che nel coronamento, comprese entro un marcapiano e la cornice del sottotetto.\nSi possono leggere in facciata alcuni segni di restauri, che dovettero andare a riparare i danni di alcuni terremoti che danneggiarono la zona (tra cui quello del 26 maggio 1798), come l'arco di rinforzo sul portale e alcune ricuciture delle pareti esterne.\nSi accede agli spazi interni da un androne in cui si trovano le scale per i piani superiori.\nGiardini.\nLa sistemazione dei giardini \u00e8 moderna, adattandosi su quello che restava di un taglio semicircolare di fronte alla villa. La cancellata di accesso si trova lungo il prospetto laterale, che d\u00e0 alla strada.\nLa grande tenuta agraria circostante \u00e8 frazionata in tre propriet\u00e0. In una di queste si trova l'antica cappella, fatta erigere all'inizio del Settecento dai padri Olivetani."}
{"id": "5021803", "revid": "204391", "url": "https://it.wikipedia.org/wiki?curid=5021803", "title": "Mieloftisi", "text": ""}
{"id": "5021804", "revid": "819238", "url": "https://it.wikipedia.org/wiki?curid=5021804", "title": "Stazione di Miseglia Superiore", "text": "La stazione di Miseglia Superiore era una stazione ferroviaria ubicata nella frazione Miseglia del comune di Carrara. Si trovava lungo la ferrovia Marmifera Privata di Carrara alla progressiva chilometrica 3+704, poco prima della lunga galleria che conduceva ai ponti di Vara e, successivamente, alla stazione del Tarnone. Nel territorio della frazione si trovava anche un altro impianto, situato nella sua parte bassa e chiamato proprio per questo Miseglia Inferiore.\nStoria.\nLa stazione venne inaugurata il 15 maggio 1890, in concomitanza all'apertura al servizio del secondo ampliamento della ferrovia.\nNel 1893 la localit\u00e0 viene limitato il servizio di corrispondenza in partenza al trasporto dei marmi.\nVenne soppressa il 15 maggio 1964 a causa della chiusura dell'intera infrastruttura dovuta alla concorrenza del traffico su gomma.\nStrutture e impianti.\nL'impianto era di modeste dimensioni al contrario della stazione sorella: possedeva un piccolo fabbricato di servizio e due binari, uno di corretto tracciato ed un altro di scalo utilizzato per le precedenze o incroci. Era presente anche un binario di salvamento per frenare i convogli in arrivo; su quel binario la pendenza arrivava fino al 70 per 1000.\nDopo la soppressione i binari furono asportati e l'edificio abbandonato. Al 2014 dal tracciato si \u00e8 ricavata una strada sterrata, il piccolo edificio \u00e8 ancora presente, ma sono state murate la porta di accesso e le piccole finestre.\nMovimento.\nLa stazione, durante i suoi anni di servizio, gest\u00ec il traffico merci marmifero proveniente dalle cave di Colonnata, di Gioia e di Ravaccione. Essa, al pari delle altre stazioni sulla linea escluse Avenza e San Martino, non fu mai servita da treni passeggeri in quanto sulla linea si effettuava solo servizio merci."}
{"id": "5021805", "revid": "819238", "url": "https://it.wikipedia.org/wiki?curid=5021805", "title": "Miseglia Superiore", "text": ""}
{"id": "5021806", "revid": "204391", "url": "https://it.wikipedia.org/wiki?curid=5021806", "title": "Anemie aplastiche", "text": ""}
{"id": "5021807", "revid": "1543377", "url": "https://it.wikipedia.org/wiki?curid=5021807", "title": "Cattedrale della Nativit\u00e0 della Beata Vergine Maria (Biloxi)", "text": "La cattedrale della Nativit\u00e0 della Beata Vergine Maria \u00e8 una cattedrale cattolica situata a Biloxi, Mississippi, negli Stati Uniti d'America, ed \u00e8 sede della diocesi di Biloxi.\nStoria.\nLa cattedrale \u00e8 stata progettata da Theodore Brune e costruita da \"JF Barnes &amp; Company\" di Greenville, Mississippi, nel 1902, dopo che la chiesa originaria posta sullo stesso sito fu distrutta da un incendio nel novembre del 1900. La dedicazione \u00e8 stata celebrata il 14 settembre 1902. Le vetrate sono state donate alla chiesa nel 1906. Nel 1929 l'interno della chiesa \u00e8 stato dipinto grazie ad una donazione effettuata da Alfred E. Smith, governatore dello stato di New York.\nLa cattedrale \u00e8 stato aggiunta al registro nazionale dei luoghi storici nel 1984."}
{"id": "5021812", "revid": "46291", "url": "https://it.wikipedia.org/wiki?curid=5021812", "title": "Phalaenopsis fuscata", "text": "Phalaenopsis fuscata \u00e8 una pianta della famiglia delle Orchidacee originaria dell'Asia orientale.\nDescrizione.\n\u00c8 un'orchidea epifita di taglia da piccola a media, a crescita monopodiale. Presenta un corto fusto avvolto da persistenti ed embricate guaine fogliari, portante foglie spesse, di forma da obovata a oblunga, ad apice acuto. La fioritura avviene normalmente in primavera, mediante un'infiorescenza racemosa o raramente paniculata che aggetta lateralmente, ricurva, lunga in media 45 centimetri, ricoperta da piccole brattee e portante alcuni fiori. Questi sono grandi da 3,5 a 4 centimetri, sono profumati, di consistenza cerosa, si aprono in sequenza, e sono di colore che sfuma tra il giallo, l'arancione e il marroncino, in petali, sepali e labello.\n\u00c8 molto simile a \"Phalaenopsis kunstleri\", dalla quale si distingue solamente per la colonna (ginandrio) pi\u00f9 snella e lunga circa il doppio.\nDistribuzione e habitat.\nLa specie \u00e8 originaria di Malaysia, Borneo e Filippine.\nCresce epifita sugli alberi vicino a corsi d'acqua di foreste di pianura e collina, in zone ombreggiate, dal livello del mare fino a 1000 metri di quota.\nColtivazione.\nQuesta pianta \u00e8 bene coltivata in panieri appesi, su supporto di sughero oppure su felci arboree e richiede in coltura esposizione all'ombra, temendo la luce diretta del sole, e temperature calde nel periodo della fioritura che \u00e8 consigliabile abbassare nella fase di riposo vegetativo. Nella fase della fioritura sono consigliabili frequenti irrigazioni."}
{"id": "5021819", "revid": "481666", "url": "https://it.wikipedia.org/wiki?curid=5021819", "title": "Jane Peters", "text": ""}
{"id": "5021820", "revid": "123193089", "url": "https://it.wikipedia.org/wiki?curid=5021820", "title": "Azienda ospedaliera San Giuseppe Moscati", "text": "L'azienda ospedaliera di rilievo nazionale e di alta specialit\u00e0 San Giuseppe Moscati \u00e8 il pi\u00f9 grande e importante ospedale della citt\u00e0 di Avellino e della stessa provincia.\nIl complesso ospedaliero si trova in contrada Amoretta in Avellino, e vi risiede dal 2010, quando tutti i presidi ospedalieri della citt\u00e0 furono uniti in un'unica struttura, che viene comunemente chiamata \"Citt\u00e0 Ospedaliera\".\nStoria.\nI vecchi plessi ospedalieri.\nPrima dell'unione di tutti i plessi dell'ospedale, i vari reparti, ambulatori, unit\u00e0 operative e uffici erano divisi in quattro presidi ospedalieri:\nIl nuovo ospedale.\nSi ebbe l'idea di far convogliare tutti i servizi ambulatoriali, specialistici e reparti di degenza unicamente in una sola struttura, una cittadella della salute, e appunto da questo, alla struttura viene attribuito il nome \"Citt\u00e0 Ospedaliera\".\nIniziano nel 1998 i lavori per la costruzione di una delle strutture pi\u00f9 imponenti del Mezzogiorno .Viene costruita una nuova e grande struttura proprio ad un passo dalla periferia cittadina e facilmente raggiungibile, in grado di garantire a tutti gli utenti percorsi diagnostici, terapeutici e riabilitativi in ogni disciplina medica.\nSebbene l'inaugurazione della struttura si \u00e8 ufficialmente svolta il 18 dicembre 2010, gi\u00e0 nel 2005 venivano trasferiti nel nuovo ospedale il Dipartimento Materno-Infantile che risiedeva nel plesso ospedaliero \"Capone\" e nel 2008 i dipartimenti del plesso ospedaliero \"San Giacomo\" di Monteforte Irpino. Due anni dopo, furono trasferiti completamente anche gli altri due plessi, quindi i plessi di Contrada Pennini e Viale Italia. Ormai, nel 2010, la divisione dei Dipartimenti Ospedalieri era stata eliminata, avendo concentrato tutte le Unit\u00e0 Operative in un'unica struttura.\nOrganizzazione.\nLa Citt\u00e0 Ospedaliera \"Moscati\" di Avellino si estende su una superficie di 140.000 metri quadrati, e si compone di una palazzina di quattro piani dove sono presenti unit\u00e0 operative e tutti i servizi ospedalieri, una palazzina di tre piani che ospita gli uffici amministrativi, e un'altra utilizzata per le Attivit\u00e0 Libero Professionali. Quasi tutta la struttura \u00e8 circondata da 2500 metri quadrati di giardinetti e aree verdi. Sono presenti 8 ascensori per gli utenti e 23 per il personale e distributori.\nPer rendere pi\u00f9 facile l'accesso agli utenti, la struttura \u00e8 divisa in due settori: A e B, con i corrispettivi reparti e servizi, mentre il Pronto Soccorso ha un ingresso indipendente ed \u00e8 posizionato nella parte opposta all'ingresso principale.\nGrazie ai colori di pavimenti e pareti dell'ospedale, il settore A \u00e8 riconoscibile dal colore arancio, mentre il settore B \u00e8 riconoscibile dal colore blu.\nDavanti all'ingresso principale c'\u00e8 una fontana con una vasca, e si accede transitando in due porte girevoli elettroniche o tramite porte a spinta; all'entrata \u00e8 presente una reception che funge da infopoint. Al centro dell'ospedale vi \u00e8 un chiosco abbellito con una fontana e piante di vari tipi, coperto da una lente concava.\nInfine, nella struttura vi \u00e8 anche un'aula magna con 250 posti a sedere utilizzata per importanti convegni e riunioni sia a livello aziendale che nazionale.\nL'Azienda Ospedaliera ospita anche i Corsi di Laurea delle Professioni Sanitarie della Seconda Universit\u00e0 di Napoli, che in passato venivano ospitate dal plesso ospedaliero \"Maffucci\".\nServizi e reparti.\nRicoveri e locali.\nL'azienda ospedaliera San Giuseppe Moscati dispone in totale di 572 posti letto cos\u00ec suddivisi:\nIn tutto l'ospedale sono presenti:\nServizi.\nPer gli utenti, sono predisposti vari servizi tra cui: bar, mensa, edicola e chiesa cattolica.\nL'azienda ospedaliera \"Moscati\" risiede in contrada Amoretta ad Avellino ed \u00e8 raggiungibile dal centro della citt\u00e0 tramite il servizio urbano di autobus dell'azienda A.I.R. Mobilit\u00e0 di Avellino (linee: 5, 6, 10), con fermata vicina all'ingresso principale.\nDipartimenti.\nDirezione Sanitaria.\nDirezione sanitaria di presidio (Settore B);\nFarmacia Ospedaliera (Settore A);\nVRQ-SE (Verifica Revisione Qualit\u00e0 - Statistica Epidemiologia) (Settore B).\nDipartimento di Chirurgia Generale e Specialistica.\nChirurgia Generale e Breast Unit (Settore A);\nGastroenterologia (Settore A);\nOculistica (Settore A);\nOtorinolaringoiatria (Settore A).\nDipartimento Immagini.\nEcografia (Settore A);\nMedicina Nucleare (Settore B);\nNeuroradiologia (Settore A);\nRadiologia (Settore A);\nDipartimento di Emergenza e Accettazione.\nAnestesia e Rianimazione (Settore B);\nChirurgia d'Urgenza (Settore B);\nMedicina d'Urgenza (Settore B);\nNeurochirurgia (Settore B);\nOrtopedia e Traumatologia (Settore B);\nPronto Soccorso.\nDipartimento Materno Infantile.\nFisiopatologia della Riproduzione e Sterilit\u00e0 di Coppia (Settore B);\nGenetica Medica (Settore A);\nGinecologia Sociale e Preventiva (Settore B);\nLaboratorio di Genetica Medica (Settore A);\nNeonatologia con Terapia Intensiva Neonatale (Settore B);\nNeuropsichiatria Infantile (Settore A);\nOstetricia e Ginecologia (Settore B);\nPediatria (Settore A).\nDipartimento di Medicina Cuore e Vasi.\nCardioanestesia e Terapia Intensiva Cardiochirurgica (Settore B);\nCardiochirurgia (Settore A);\nCardiologia con Unit\u00e0 di Terapia Intensiva Cardiologica (Settore A);\nCardiologia Riabilitativa (Settore A);\nChirurgia Vascolare (Settore B).\nDipartimento di Medicina Generale e Specialistica.\nAllergologia e Immunologia Clinica (Settore B);\nDermatologia e Dermochirurgia (Settore B);\nDietologia e Nutrizione Clinica (Settore B);\nMalattie Infettive (Settore B);\nMedicina Interna (Settore B);\nPneumologia (Settore B);\nUnit\u00e0 Fegato (Settore B).\nDipartimento di Medicina di Laboratorio.\nAnatomia e Istologia Patologica (Settore A);\nMicrobiologia (Settore B);\nPatologia Clinica (Settore B);\nVirologia (Settore B).\nDipartimento Nefro-Urologico.\nNefrologia e Dialisi (Settore A);\nUrodinamica (Settore A);\nUrologia (Settore A).\nDipartimento Onco-Ematologico.\nEmatologia con Unit\u00e0 di Trapianto (Settore B);\nFisiopatologia Terapia del Dolore e Cure Palliative (Settore A);\nOncologia Medica (Settore B);\nRadioterapia (Settore B);\nImmunoematologia e Medicina Trasfusionale (Settore B).\nDipartimento Patologia dell'Invecchiamento.\nGeriatria (Settore A);\nCure Intensive Geriatriche (Settore A);\nNeurologia e Stroke Unit (Settore B)."}
{"id": "5021828", "revid": "122744407", "url": "https://it.wikipedia.org/wiki?curid=5021828", "title": "Alexandre Siben", "text": "Biografia.\nFormatosi al Politecnico e all'\u00c9cole nationale des ponts et chauss\u00e9es di Parigi fu ingegnere di divisione a Pistoia dal 1856 al 1866, alle dipendenze di Jean Louis Protche, e direttore governativo dei lavori, responsabile del progetto, per la realizzazione della Ferrovia Porrettana riuscendo a superarne le molte difficolt\u00e0 attuative.\nSuccessivamente fu incaricato di dirigere i lavori della litoranea ligure: nel 1868 fu inaugurato il tratto Genova - Chiavari e due anni dopo quello Chiavari - Sestri Levante. Mentre per quello Sestri Levante - La Spezia, inaugurato nel 1875, fu solo grazie all'opera di Siben che furono superate le \"enormi difficolt\u00e0\" realizzative del tratto, dopo che le imprese appaltatrici avevano abbandonato i lavori alla fine del 1866. Fu contemporaneamente alla realizzazione con successo di questa difficile tratta ferroviaria che gli furono conferite le onorificenze di Commendatore della Corona d'Italia (1873) e dei Santi Maurizio e Lazzaro (1875).\nA far data dal primo agosto 1876 Siben pass\u00f2 alla ferrovia Clermont - Tulle.\nNel 2014 il tratto ferroviario La Spezia - Sestri Levante in localit\u00e0 Guvano realizzato da Siben \u00e8 stato dichiarato d'Interesse culturale \"... per l'altissima qualit\u00e0 costruttiva per i manufatti appartenenti alla fase originaria, ...\" e sottoposto a vincolo."}
{"id": "5021829", "revid": "633110", "url": "https://it.wikipedia.org/wiki?curid=5021829", "title": "RGD-33", "text": "La RGD-33 \u00e8 una bomba a mano anti-uomo sovietica progettata nel 1933 per sostituire l'obsoleta granata Modello 1914 ed \u00e8 stata utilizzata nella seconda guerra mondiale.\nPrima dell'uso, un fermo di bloccaggio sulla maniglia deve essere rilasciato e una spoletta, della durata media di circa 4 secondi, \u00e8 stata inserita nella parte superiore della granata. Un buon tiro potrebbe inviare la granata da 30 a 40 metri di distanza. I frammenti hanno la forma di conchiglie, essendo sottili e rettangolari, ai quali si aggiungono i frammenti del rivestimento della granata. A causa della rapida perdita di velocit\u00e0 dei frammenti il raggio letale \u00e8 piccolo, di circa 15 m, rendendo questo granata tipo \"offensivo\". \nLa granata aveva la possibilit\u00e0 di essere resa pi\u00f9 letale con l'installazione di un manicotto di frammentazione di metallo, pesante circa 270 grammi. Montato sul manicotto, migliorava il raggio di offesa producendo un alto numero di frammenti pi\u00f9 pesanti. Con il manicotto installato la granata si pu\u00f2 definire difensiva.\nLa granata RGD-33 era complicata da utilizzare e produrre. Dopo l'invasione tedesca dell'URSS, fu sviluppata la pi\u00f9 semplice RG-42, che lentamente sostitu\u00ec la RGD-33."}
{"id": "5021830", "revid": "478814", "url": "https://it.wikipedia.org/wiki?curid=5021830", "title": "Who Knows Where the Time Goes", "text": ""}
{"id": "5021832", "revid": "119503352", "url": "https://it.wikipedia.org/wiki?curid=5021832", "title": "Lola B2K/10", "text": "La Lola B2K/10 \u00e8 una vettura da competizione realizzata dalla Lola Racing Cars nel 2000.\nSviluppo.\nLa B2K/10 si poneva come evoluzione della precedente Lola B98/10 \u00e8 venne progettata per prendere parte alla 24 Ore di Le Mans, all'American Le Mans Series, al Grand American Road Racing Championship e allo Sports Racing World Cup.\nTecnica.\nDalla precedente vettura era stato derivato buona parte del design aerodinamico, anche se nella parte anteriore, al posto della presa d'aria nella zona centrale trovava posto un terzo impianto di illuminazione atto a migliorare la visibilit\u00e0 durante le gare endurance. Per supplire alla mancanza di una presa d'aria avanzata ne vennero studiate alcune poste al di sotto della scocca. Come propulsore venne inizialmente impiegato un Roush Racing Ford 6.0 V8, anche se potevano per\u00f2 essere installati anche altri motori.\nAttivit\u00e0 sportiva.\nLe prime tre vetture vennero consegnate ad altrettanti team, i quali le schierarono presso la 12 Ore di Sebring, ma nessuna delle tre riusc\u00ec a concludere la corsa per guasti. Dopo l'arrivo di altri tre esemplari, si segnarono diversi piazzamenti a podio, ma mai una vettura in nessun campionato in cui vennero schierate.\nNel 2001 vi furono le prime due vittorie della B2K/10 nel Grand American Road Racing Championship, rispettivamente nei GP del Phoenix International Raceway e del Mid-Ohio Sports Car Course.\nTra il 2002 e il 2004 non vi furono dei risultati di rilievo, fatta eccezione per un terzo posto nel FIA Sportscar Championship ottenuto sul circuito di Monza nel 2003."}
{"id": "5021836", "revid": "73843", "url": "https://it.wikipedia.org/wiki?curid=5021836", "title": "Vincenzo Morosini", "text": "Biografia.\nSposatosi nel 1536 con una delle figlie di Agostino Venier e maritatosi per una seconda volta nel 1542 con Cecilia Pisani, membro della nobile famiglia Morosini, fu attivo come politico in qualit\u00e0 di senatore della Repubblica di Venezia, ma durante la sua carriera rivest\u00ec incarichi molto pi\u00f9 prestigiosi, che lo portarono a diventare uno degli aspiranti al titolo dogale. Dal 1555 capitano di Bergamo, nel 1565 effettu\u00f2 in qualit\u00e0 di savio di Terraferma una rassegna delle armate. Fu assieme a Giambattista Foscarini uno dei due Savi che ebbero il compito di trattare riguardo alla richiesta di Carlo IX di Francia, che aveva domandato per mezzo di ambasciatore la somma di centomila ducati alla Serenissima. Nel 1571 ebbe modo di essere creato sia generale, sia provveditore generale. L'inizio della sua carriera militare fu strettamente connesso a un attacco dei Turchi, che si avvicinarono con la loro flotta a Venezia: gli fu dato l'incarico di presidiare la citt\u00e0 assieme ai senatori Daniele Venier, Marco Giustiniani, Girolamo Contarini, Francesco Michele, Lorenzo Soranzo, Andrea Bernardo ed Oglio di Sebastiano. \nNel 1572 assieme a Nicol\u00f2 da Ponte, Paolo Tiepolo e Andrea Badoaro venne scelto come oratore per mandare a Gregorio XIII le congratulazioni della Serenissima per l'elezione di questi al soglio pontificio: a titolo onorifico, il pontefice gli concesse di inserire nel suo stemma quello della famiglia Boncompagni. Poich\u00e9 il Palazzo Ducale di Venezia era stato gravemente danneggiato da un incendio nel 1574, venne scelto come uno dei responsabili della ristrutturazione. Morto nel 1578 il procuratore di San Marco Tommaso Contarini, assurgeva a questa carica il 15 dicembre, per poi essere creato nel 1584 Riformatore degli Studi a Padova. Morto il doge Nicol\u00f2 da Ponte, venne proposto come successore di questi, ottenendo anche una certa approvazione, ma di fatto non venendo eletto. Morto il 1\u00ba marzo 1588, venne tumulato nella Basilica di San Giorgio Maggiore, e pi\u00f9 precisamente nella cappella di Sant'Andrea."}
{"id": "5021847", "revid": "46291", "url": "https://it.wikipedia.org/wiki?curid=5021847", "title": "Phalaenopsis reichenbachiana", "text": "Phalaenopsis reichenbachiana \u00e8 una pianta della famiglia delle Orchidacee endemica delle isole Filippine.\nDescrizione.\n\u00c8 un'orchidea epifita di piccola taglia, a crescita monopodiale. Presenta un corto stelo (mediamente 5 centimetri) avvolto da persistenti ed embricate guaine fogliari, portante foglie da sub-erette ad arcuate, assottigliate alla base, a forma da obovato-oblanceolata ad obovato-ellittica, con apice arrotondato. La fioritura avviene mediante un'infiorescenza vagamente racemosa, spesso ramificata, che aggetta lateralmente, da eretta a ricurva, lunga in media 45 centimetri, ricoperta di brattee a forma triangolare e portante da pochi a molti fiori. Questi sono grandi in media 4 centimetri, hanno consistenza carnosa e sono di colore verde mela variegato con stiature marroncine in petali e sepali, mentre il labello \u00e8 trilobato coi lobi laterali rialzati, di colore rosa e arancione.\nDistribuzione e habitat.\nLa specie \u00e8 endemica delle isole Filippine, in particolare dell'isola di Mindanao, dove cresce epifita sugli alberi di foreste tropicali.\nSinonimi.\n\"Polychilos reichenbachiana\" \n\"Phalaenopsis kimballiana\" \n\"Phalaenopsis sumatrana var. kimballiana\" \nColtivazione.\nQuesta pianta \u00e8 bene coltivata in panieri appesi, su supporto di sughero oppure su felci arboree e richiede in coltura esposizione luminosa, per\u00f2 all'ombra, temendo la luce diretta del sole, e temperature calde nel periodo della fioritura che \u00e8 consigliabile abbassare nella fase di riposo vegetativo.."}
{"id": "5021850", "revid": "1372005", "url": "https://it.wikipedia.org/wiki?curid=5021850", "title": "Imagina di Loon", "text": "Matrimonio ed eredi.\nImagina spos\u00f2 nel 1152 Goffredo III di Lovanio, dalla quale ebbe un solo figlio:\nDopo la morte del marito, nel 1190, si fece suora presso l'abbazia a Lovanio, dove divenne badessa nel 1203."}
{"id": "5021854", "revid": "290948", "url": "https://it.wikipedia.org/wiki?curid=5021854", "title": "Condensatore (tecnologie chimiche)", "text": ""}
{"id": "5021855", "revid": "290948", "url": "https://it.wikipedia.org/wiki?curid=5021855", "title": "Condensatore (tecnologia ambientale)", "text": ""}
{"id": "5021857", "revid": "1543377", "url": "https://it.wikipedia.org/wiki?curid=5021857", "title": "Er Mago de Bborgo. Lunario pe' 'r 1891", "text": "Er Mago de Bborgo. Lunario pe' 'r 1891 \u00e8 il secondo almanacco di Trilussa; il poeta romano, dopo l'esperienza dell'anno precedente decide di riproporre il lunario, questa volta senza il sostegno di Francesco Sabatini ma mantenendo la collaborazione col disegnatore Adriano Minardi."}
{"id": "5021862", "revid": "290948", "url": "https://it.wikipedia.org/wiki?curid=5021862", "title": "Impiantistica", "text": ""}
{"id": "5021865", "revid": "729019", "url": "https://it.wikipedia.org/wiki?curid=5021865", "title": "RG-42", "text": "La RG-42 era una bomba a mano a frammentazione sovietica originariamente introdotta durante la seconda guerra mondiale come misura di emergenza, restando in uso in URSS e nei suoi alleati del Patto di Varsavia nel periodo post-bellico.\nLa RG-42 conteneva circa 200 grammi di carica esplosiva (TNT) in una carcassa cilindrica. La granata potrebbe essere lanciata a circa 35-40 metri di distanza e ha un raggio di esplosione effettiva di circa 10 metri. Utilizza la spoletta 3.2-4 UZRGM, utilizzato anche nelle RGD-5, RG-41 e nelle granate F1."}
{"id": "5021867", "revid": "66657517", "url": "https://it.wikipedia.org/wiki?curid=5021867", "title": "Chiesa di San Camillo de Lellis (Bucchianico)", "text": ""}
{"id": "5021868", "revid": "287204", "url": "https://it.wikipedia.org/wiki?curid=5021868", "title": "Ighil M'Goun", "text": "L'Ighil M'Goun (4.071 ) \u00e8 una montagna dell'Alto Atlante nella catena montuosa dell'Atlante. Si tratta della terza montagna della catena in ordine di altezza dopo l'Jbel Toubkal (4.167 m) e l'Jbel Ouanoukrim (4.089 m).\nCaratteristiche.\nLa montagna si trova nella parte centrale dell'Alto Atlante e nella Provincia di Ouarzazate.\nLa vetta \u00e8 costituita da una lunga cresta di circa 10 km che sorpassa o si avvicina a quota 4.000.\nSalita alla vetta.\nPer la facilit\u00e0 dell'ascesa alla vetta la montagna \u00e8 particolarmente frequentata anche se in forma minore del Jbel Toubkal."}
{"id": "5021869", "revid": "36426", "url": "https://it.wikipedia.org/wiki?curid=5021869", "title": "Castello di Badia", "text": "Il castello di Badia si trova sul colle di Poggio Marturi sulle sponde dell'Elsa, nel comune di Poggibonsi, in provincia di Siena.\nStoria.\nSi trovava qui anticamente un'abbazia dedicata a san Michele Arcangelo, cosa che ha fatto ipotizzare una fondazione in epoca longobarda quando la popolazione germanica era particolarmente devota al santo guerriero. In realt\u00e0 non si conoscono conferme a questa ipotesi, e la prima menzione del complesso risale a un documento del 25 luglio 998, quando Ugo di Toscana don\u00f2 all'abate Bonomio l'adiacente castello di Marturi (oggi facente parte del complesso) e una serie di beni sparsi nel Chianti, nella Valdelsa, nel Valdarno e persino in Emilia Romagna nel Ferrarese.. Alcuni hanno ipotizzato che questo atto sia un falso, eseguito solo alcuni anni dopo, verso il 1050-1100, per giustificare il possesso di alcuni beni da parte dei monaci camaldolesi. In ogni caso tracce del castello sono riferibili gi\u00e0 alla fine del X secolo, e i resti di capitelli e colonne nelle vicinanze ha fatto ipotizzare che il sito fosse stato in uso almeno dall'epoca romana.\nNel 1001 Bonomio era in conflitto con Bonifacio III di Toscana, figlio di Ugo, per il reintegro di alcune propriet\u00e0 nel patrimonio marchionale. Con il successore Ranieri comunque la propriet\u00e0 del castello fu confermata ai monaci, che lo tennero fino al XV secolo. Nel Trecento l'abbazia visse un momento di particolare splendore, quando il suo abate Ranieri fu tra i consiglieri dell'imperatore Enrico VII (1313). Colpito probabilmente dalle pestilenze e indebolito dalla sua posizione di confine nelle guerre tra Firenze e Siena, il monastero entr\u00f2 in declino fino alla met\u00e0 del Quattrocento.\nIl 29 novembre 1444 papa Eugenio IV sanc\u00ec l'unione tra l'abbazia di Marturi e il convento fiorentino di Santa Brigida al Paradiso. A parte un breve periodo nell'estate del 1451, da allora l'abbazia non fu pi\u00f9 indipendente.\nNel 1479 fu territorio di scontri legati alle conseguenze della congiura dei Pazzi, tra gli eserciti fiorentino e napoletano-senese: tutta la Valdelsa, tranne il castello di Strozzavolpe, fu occupata dai senesi, come ricorda anche l'affresco nella sala delle balestre nel Palazzo Pubblico di Siena, dove sono raffigurati i vari castelli nell'atto di ammainare la bandiera fiorentina. Il castello della badia, in particolare, fu bombardato dall'antistante castello di Poggio Imperiale (8 settembre 1479), distruggendone gran parte delle mura, ed entrando di fatto in un lungo periodo di trascuratezza.\nDopo la conquista di Siena, pass\u00f2 brevemente al fiorentino ospedale Bonifazio, ma solo alla fine del Settecento fu usato per scopi agricoli da Clemente Casini. Il periodo di sostanziale abbandono comport\u00f2 al dispersione del cospicuo patrimonio artistico, di cui resta ad esempio testimonianza nel codice miniato dell'XI secolo detto \"Breviario di Poggibonsi\" oggi nella biblioteca Medicea Laurenziana.\nNel 1886 i ruderi di castello e abbazia furono acquistati da Marcello Galli Dunn, che vi fece riedificare un castello murato in stile neogotico, facendone la sua residenza privata. Nel 1896, come ricorda una targa, i lavori furono conclusi. All'inizio del Novecento la propriet\u00e0 pass\u00f2 ai Gasparri di Roma e in seguito ad Amerigo Dei di Poggibonsi.\nDescrizione.\nIl complesso mostra oggi sostanzialmente le forme dovute al restauro ottocentesco, compiuto secondo la moda dei recuperi \"in stile\" con ampie concessioni al gusto romantico, inaugurate a Fiesole da John Temple Leader al castello di Vincigliata.\nIl fabbricato principale, a forma di U e dotato di una torre dell'orologio, \u00e8 circondato da mura dotate di torri angolari agli spigoli (dotate di camminamenti su beccatelli e archetti ogivali), basamento scarpato e paramento in pietra a vista. Gli edifici sono coronati da merlature. Tutte le aperture presentano archi acuti di gusto senese, compreso il loggiato, a parte sporadiche finestre ad oculo. Solo il chiostro e parte del basamento delle mura presentano ampi elementi originali.\nDal giardino-belvedere si gode un'ampia veduta sulla valle."}
{"id": "5021872", "revid": "311148", "url": "https://it.wikipedia.org/wiki?curid=5021872", "title": "Dalmazia geografica", "text": ""}
{"id": "5021875", "revid": "729019", "url": "https://it.wikipedia.org/wiki?curid=5021875", "title": "Giuseppe Boselli", "text": " Fu il fratello di Clara Boselli, moglie di Giovanni Agnelli il cofondatore della FIAT.\nFu ufficiale di marina partecipando alla campagna d'Africa del 1890 e comandando il Delfino nel 1901, il primo sommergibile italiano. Fu Capo Sezione al Ministero della Marina dal 1904 al 1906. Fu inscritto nella riserva col grado di Capitano di Corvetta nel 1906 e fu Direttore Amministrativo della Fiat-Muggiano, creata nel 1905, e poi, in seguito alla fusione della societ\u00e0 con la San Giorgio di Sestri Ponente nel 1907, della FIAT-San Giorgio, specializzata in sommergibili, e Consigliere d'Amministrazione della FIAT dal 1921 al 1941."}
{"id": "5021876", "revid": "311148", "url": "https://it.wikipedia.org/wiki?curid=5021876", "title": "Punta Planca", "text": ""}
{"id": "5021877", "revid": "110157", "url": "https://it.wikipedia.org/wiki?curid=5021877", "title": "Be Glad for the Song Has No Ending", "text": "Be Glad for the Song Has No Ending \u00e8 un album della The Incredible String Band, pubblicato dalla Island Records nel dicembre del 1970. Si tratta della colonna sonora del documentario (dall'omonimo titolo del disco) riguardante il gruppo e diretto da Peter Neal."}
{"id": "5021882", "revid": "1805885", "url": "https://it.wikipedia.org/wiki?curid=5021882", "title": "Vampirismo (Hoffmann)", "text": "Vampirismo (\"Vampirismus. Eine gr\u00e4\u00dfliche Geschichte\"), noto anche con altri titoli quali \"La donna vampiro\", \"Le iene\", \"Iene\", \"La vampira\" e \"Aurelia, o la storia di una ghoul\" \u00e8 un racconto breve di genere horror-gotico di Ernst Theodor Amadeus Hoffmann inserito nel quarto volume della raccolta \"I confratelli di Serapione\" uscito a Pasqua nel 1821.\nDi poco successivo a \"Il Vampiro\" di John Polidori, il racconto di Hoffmann si ispira alle figure mostruose delle leggende greco-romane (le empuse e le lamie) inserite per\u00f2 nel tipico contesto narrativo delle tradizioni balcaniche e, pi\u00f9 in generale, delle storie di vampiri ottocentesche.\nTrama.\nIl conte Ippolito sposa Aurelia, figlia di una vecchia baronessa lontanamente imparentata con lui. Dopo la morte della madre, Aurelia subisce un brusco cambiamento assumendo nel volto i tratti di una malata e prendendo l'abitudine, che gi\u00e0 era stata della baronessa, di uscire durante la notte per recarsi al cimitero.\nAdattamenti.\nIl racconto di Hoffmann viene adattato nel 1982, all'interno della serie RAI Il fascino dell'insolito, nell'omonimo episodio Vampirismus diretto dal regista Giulio Questi."}
{"id": "5021883", "revid": "110157", "url": "https://it.wikipedia.org/wiki?curid=5021883", "title": "Canegra", "text": "Canegra (in croato Kanegra) \u00e8 un insediamento istriano nel comune di Buie.\nStoria.\nLe persone hanno vissuto nel territorio sul quale sorge Canegra fin dei tempi antichi; ci\u00f2 \u00e8 dimostrato da vari ritrovamenti fatti nelle grotte sopra il paesino, i quali oggi si trovano ospiti nel museo di Umago. Il paese ha sofferto per via dell'esodo istriano: oggi \u00e8 disabitato. Nel 1997 \u00e8 stato aperto l'ufficio turistico ed \u00e8 stato allestito un campeggio."}
{"id": "5021885", "revid": "484362", "url": "https://it.wikipedia.org/wiki?curid=5021885", "title": "Bandiera marziana", "text": ""}
{"id": "5021887", "revid": "24443", "url": "https://it.wikipedia.org/wiki?curid=5021887", "title": "M'Goun", "text": ""}
{"id": "5021888", "revid": "1305772", "url": "https://it.wikipedia.org/wiki?curid=5021888", "title": "Golfo della Luga", "text": "Il golfo della Luga (, \"Lu\u017eskaja guba\") \u00e8 un'insenatura della costa meridionale del golfo di Finlandia, nel mar Baltico. Il golfo, che si trova nel territorio dell'oblast' di Leningrado, prende il nome dal fiume Luga che sfocia nella parte meridionale bagnando il porto di Ust'-Luga. \nGeografia.\nIl golfo della Luga \u00e8 largo 15\u00a0km e si protende nel continente per 20\u00a0km. \u00c8 situato tra il golfo della Narva e il golfo di Koporie; \u00e8 delimitato ad ovest dalla penisola Kurgal'skij (\u041a\u0443\u0440\u0433\u0430\u043b\u044c\u0441\u043a\u0438\u0439 \u043f\u043e\u043b\u0443\u043e\u0441\u0442\u0440\u043e\u0432) e ad est da capo Kolganpja (\u043c\u044b\u0441 \u041a\u043e\u043b\u0433\u0430\u043d\u043f\u044f) sulla penisola Sojkinskij (\u0421\u043e\u0439\u043a\u0438\u043d\u0441\u043a\u0438\u0439 \u043f\u043e\u043b\u0443\u043e\u0441\u0442\u0440\u043e\u0432). "}
{"id": "5021889", "revid": "682087", "url": "https://it.wikipedia.org/wiki?curid=5021889", "title": "Graf\u00e8 paranomon", "text": ""}
{"id": "5021891", "revid": "287204", "url": "https://it.wikipedia.org/wiki?curid=5021891", "title": "Flying High (The Irresistible Force)", "text": "Flying High \u00e8 un album in studio del progetto The Irresistible Force (Mixmaster Morris) pubblicato nel 1992.\nViene considerato uno dei migliori esempi di chill-out \"ambientale\" degli anni novanta.\nDescrivendo lo stile dell'album, fortemente \"organico\", solito ad utilizzare campionamenti e a tratti ritmico, l'autore Christian Zingales dichiar\u00f2 che fonde \"i suoni meditativi orientali, le tensioni dei cosmici tedeschi e l'elettronica primi anni '90\". Le ispirazioni spaziano dai primi Kraftwerk, al minimalismo di Steve Reich, alla musica d'avanguardia di Karlheinz Stockhausen.\nLa title track e \"Symphony in E\" presentano un campionamento tratto da \"Ecstasy\" degli Spacemen 3."}
{"id": "5021892", "revid": "124123", "url": "https://it.wikipedia.org/wiki?curid=5021892", "title": "Paolo da Ponte (architetto)", "text": "Fratello del ben pi\u00f9 celebre Antonio da Ponte e fratellastro di Bernardino Contin, fu ingegnere del Magistrato alle Acque a Padova. Nel 1578 venne scelto tra gli architetti che avrebbero dovuto pronunciarsi sulla ristrutturazione del Palazzo Ducale di Venezia. "}
{"id": "5021896", "revid": "767487", "url": "https://it.wikipedia.org/wiki?curid=5021896", "title": "Confusi e felici", "text": "Confusi e felici \u00e8 un film del 2014 diretto da Massimiliano Bruno.\nTrama.\nRoma. Marcello \u00e8 uno psicanalista alle prese con una cricca alquanto particolare di pazienti: Nazareno \u00e8 uno spacciatore di borgata che soffre di attacchi di panico, e con un figlio in arrivo; Pasquale, autista di autobus, ha quarant'anni e una dipendenza dalla madre e dal cibo; Vitaliana \u00e8 una ninfomane infatuata di Marcello; Betta ed Enrico sono una coppia in debito di sesso e di passione; Michelangelo, affermato telecronista sportivo, ha violenti scoppi di rabbia dettati dal tradimento della moglie con un amante tedesco.\nUn giorno, durante una sfida al tiro con l'arco, sua grande passione, Marcello accusa un problema alla vista: gli esami accertano che si tratta di una malattia grave che lo porter\u00e0 alla cecit\u00e0 in pochi mesi. Lo psicanalista cade quindi in depressione e tronca bruscamente il rapporto con i suoi pazienti. Questi tuttavia, guidati dalla segretaria del medico, Silvia, non si rassegnano all'idea di perderlo e si attivano per far riprendere Marcello a vivere. La sua oculista, inoltre, gli consiglia di frequentare uno psichiatra di sua conoscenza, Andrea, il cui apporto contribuir\u00e0 anch'esso notevolmente.\nIl gruppo si affiater\u00e0 molto e lo stesso Marcello, di nuovo felice, aiuta i suoi pazienti a risolvere i loro problemi con un'energia forse mai impiegata prima. Tutto sembra andare per il meglio, ma il successivo esame rivela una verit\u00e0 amara: Marcello perder\u00e0 la vista entro poche settimane, e l'unica opzione rimasta \u00e8 quella di un'operazione in un centro specializzato in Germania; tuttavia l'intervento presenta la seria probabilit\u00e0 che non riesca, e che lo psicanalista perda immediatamente la vista.\nMarcello piomba di nuovo nella disperazione e maltratta tutti i suoi pazienti, rimanendo di nuovo solo. Andrea, che nel frattempo \u00e8 diventato il nuovo terapeuta del gruppo, lo convince a tentare la sorte, liberandosi delle sue paure. Riconciliatosi coi suoi amici, insieme a loro parte alla volta della Germania. Durante il viaggio il gruppo si ferma al ristorante della figlia di Marcello, in Trentino, e qui nasce il figlio di Nazareno; la notte prima dell'operazione, poi, Marcello e Silvia, da tempo avvicinatisi, faranno l'amore, cos\u00ec come Betta con Enrico, e Vitaliana con Pasquale.\nL'operazione sfortunatamente non riesce: Marcello perde la vista, ma ormai deciso ad affrontare la vita con serenit\u00e0 accanto ai suoi amici e a Silvia ricomincia finalmente a vivere.\nProduzione.\nIl film, inizialmente noto col titolo di lavorazione di \"Tutti per uno\", \u00e8 stato girato a Roma e prodotto da Italian International Film con Rai Cinema. La post-produzione \u00e8 stata effettuata da Reset VFX.\nNella scena della serenata di Marcello a Silvia compaiono in un cameo i cantautori Max Gazz\u00e8, Niccol\u00f2 Fabi e Daniele Silvestri.\nDistribuzione.\nIl film \u00e8 stato messo in distribuzione nelle sale cinematografiche italiane dal 30 ottobre 2014 da 01 Distribution."}
{"id": "5021897", "revid": "344503", "url": "https://it.wikipedia.org/wiki?curid=5021897", "title": "Dracula Untold", "text": "Dracula Untold \u00e8 un film del 2014 diretto da Gary Shore.\nIl film, con protagonista Luke Evans nei panni di Vlad III di Valacchia, narra il motivo per cui il principe Vlad III \u00e8 diventato il personaggio oscuro e famoso nella letteratura mondiale.\nInizialmente presentato come primo capitolo del nuovo Dark Universe, il film ha ricevuto incassi modesti e critiche negative, spingendo l'Universal a sostituirlo con \"La mummia\" (2017) come primo capitolo della serie.\nTrama.\n1442, alla fine del Basso Medioevo, il sultano turco era solito reclutare bambini da ogni terra per addestrarli e farli diventare suoi soldati, i Giannizzeri. Tra questi vi era Vlad III di Valacchia, il quale diviene presto noto come \"l'impalatore\" poich\u00e9 \u00e8 solito, appunto, impalare tutte le sue vittime dopo averle uccise, quale sorta di monito verso i suoi nemici. Liberatosi dal suo incarico come soldato, Vlad viene nominato principe di Transilvania dal sultano e, pentitosi di tutte le atrocit\u00e0 compiute, decide di convertirsi e di prendere in moglie una donna, Mirena, e da cui ricever\u00e0 un figlio, Ingeras.\nDurante una perlustrazione, Vlad, grazie allo zingaro Shkelgim, ritrova i cadaveri di alcuni soldati turchi e scopre in seguito che provengono dal misterioso \"Picco del Dente Rotto\". Recatosi quivi, il principe fa la conoscenza di una misteriosa creatura, che uccider\u00e0 in seguito le sue guardie. Riuscito miracolosamente a salvarsi grazie alla sua spada d'argento, Vlad ritorna al suo palazzo, il Castello Dracula (chiamato cos\u00ec per l'appartenenza della stirpe di Vlad, un cavaliere dell'Ordine del Dragone: Dracula, infatti, significa \"Figlio Del Drago\"), e qui scopre la storia di un uomo che, facendo un patto col diavolo, ottenne i poteri della notte e il dominio su tutte le sue creature, diventando un vampiro. Il giorno seguente, durante una festa a palazzo, giunge un battaglione turco per chiedere un tributo; Vlad offre loro dell'argento, ma i turchi affermano di volere mille bambini da addestrare, tra cui suo figlio Ingeras. Il principe, su consiglio di Mirena, cerca di convincere il sultano Maometto II a cambiare idea, ma questi non si lascia convincere. Il giorno in cui un battaglione turco viene a reclamare Ingeras, Vlad uccide tutti i soldati, dichiarando cos\u00ec guerra a Maometto. Resosi tuttavia conto di aver bisogno di maggior potere, Vlad decide di tornare dalla creatura sul Picco del Dente Rotto, il quale si rivela essere un \"Maestro Vampiro\".\nPur di difendere la sua gente e la sua famiglia, Vlad chiede aiuto al Maestro Vampiro, il quale gli offre la possibilit\u00e0 di ottenere i suoi poteri per tre giorni: in questo lasso di tempo il principe sar\u00e0 invincibile ma dovr\u00e0 resistere alla sete di sangue fino alla fine del terzo giorno, altrimenti la maledizione del Maestro Vampiro passer\u00e0 permanentemente a lui dannandolo per l'eternit\u00e0. Inoltre, quando il Maestro Vampiro lo decider\u00e0, Vlad dovr\u00e0 agire per conto suo. Il principe accetta e, dopo aver bevuto il sangue del vampiro, ottiene i suoi poteri. Giunto presso il Castello Dracula sotto forma di una nube di pipistrelli, il principe trova la sua gente sotto l'assedio di mille soldati turchi, che con l'ausilio dei suoi nuovi poteri elimina facilmente. Temendo per il suo popolo ordina poi ai sudditi di ottenere riparo in un monastero, difficilmente conquistabile dai turchi poich\u00e9 situato su di un'altura. La seconda notte un manipolo di soldati turchi attacca l'accampamento, ma Vlad stermina anch'essi con facilit\u00e0. Intanto, sia tra i turchi che tra la sua stessa gente si inizia a vociferare che il principe sia un vampiro; un prete, fratello Lucian, conferma questa terribile realt\u00e0 esponendolo alla luce del sole davanti al popolo. Quest'ultimo, intimorito, cerca di bruciarlo vivo; Vlad sopravvive, e fa rinsavire la sua gente sulla vera natura del pericolo cui vanno incontro. Quella stessa notte, infatti, Maometto e il suo esercito giungono ad assediare il monastero. Vlad, guidando una nube di pipistrelli, sbaraglia gran parte dell'esercito turco eliminando migliaia di nemici. Un manipolo di soldati turchi riesce tuttavia ad introdursi nel monastero, uccidendo gran parte della popolazione e rapendo Ingeras; nel tentativo di difendere suo figlio, Mirena cade dalla torre del monastero e perde la vita.\nVlad, devastato dalla perdita della moglie, finisce per cedere completamente all'oscura maledizione e diviene il nuovo Maestro Vampiro, assecondando cos\u00ec l'ultimo desiderio della moglie, ossia bere il suo sangue per salvare il loro figlio. Vlad, divenuto a tutti gli effetti un vampiro, fa dunque bere il suo sangue ai sudditi rimanenti, trasformando anch'essi in vampiri assetati di vendetta; li guida poi verso l'accampamento turco, dove Maometto tiene in ostaggio Ingeras. Nello scontro che ne segue i neo-vampiri, forti dei poteri appena acquisiti, decimano con estrema facilit\u00e0 l'esercito turco, mentre Vlad si scontra con Maometto. Questo attira il principe in una stanza piena di monete d'argento, e lo affronta con una spada dello stesso materiale. Essendo a conoscenza di un altro punto debole di queste creature, che infatti periscono se trafitte al cuore, cerca di pugnalare Vlad con un paletto di legno; il vampiro, spronato dal figlio, riesce a volgere la situazione in suo favore, uccidendo il re turco. Resosi per\u00f2 conto che i vampiri da lui creati avrebbero ucciso Ingeras, Vlad si oppone loro, permettendo a fratello Lucian di portare Ingeras in salvo. Fatto ci\u00f2 la nube che fino a quel momento li copriva si dissolve, assieme alla promessa che Vlad aveva fatto alla moglie in punto di morte; il sole inonda il campo di battaglia disseminato di cadaveri, e i vampiri, colpiti dalla luce, cessano di esistere. Ingeras viene incoronato nuovo sovrano della Transilvania e il nome di Vlad, divenuto leggenda, verr\u00e0 tramandato nei secoli, pur lasciando una nube di mistero sulla sua storia. Creduto morto alla fine della battaglia, Vlad viene in realt\u00e0 salvato da Shkelgim, che lo riporta alla vita bagnando di sangue le sue labbra arse.\nLondra, giorni nostri, et\u00e0 contemporanea, XXI secolo. Vlad, sopravvissuto per molti secoli, trova Mina, una donna che si riveler\u00e0 essere la reincarnazione di Mirena. Mentre il principe si allontana con la donna, il Maestro Vampiro li osserva in lontananza, deciso a utilizzare Vlad per i suoi scopi.\nProduzione.\nIl progetto era inizialmente intitolato \"Dracula Year Zero\". Alex Proyas venne assunto per dirigere il film, mentre il produttore Michael De Luca contatt\u00f2 Sam Worthington per il ruolo di Dracula.\nIl 10 febbraio Gary Shore fu assunto per sostituire Proyas. Worthington abbandon\u00f2 la pellicola per questioni legate all'ingaggio e al suo posto fu assunto Luke Evans.\nIl budget del film \u00e8 stato di 70 milioni di dollari e le riprese si sono svolte nell'Irlanda del Nord tra agosto e novembre 2013.\nCast.\nInizialmente il ruolo del protagonista venne dato all'attore Sam Worthington, per poi esser sostituito da Luke Evans. Per il ruolo della protagonista femminile venne inizialmente scelta Abbie Cornish, che per\u00f2 rifiut\u00f2 il progetto; la parte venne poi data a Sarah Gadon.\nDistribuzione.\nIl primo trailer del film viene diffuso il 24 giugno 2014, mentre i primi poster, statunitense ed italiano, vengono diffusi il 16 giugno.\nLa pellicola inizialmente programmata per il 17 ottobre, viene anticipata e distribuita nelle sale cinematografiche statunitensi a partire dal 10 ottobre 2014, mentre in quelle italiane \u00e8 arrivata il 30 ottobre.\nAccoglienza.\nIncassi.\nIl film ha incassato 56,2 milioni di dollari nel Nord America e 160,8 nel resto del mondo, per un totale di 217,1 milioni di dollari.\nCritica.\nSull'aggregatore Rotten Tomatoes il film riceve il 25% delle recensioni professionali positive con un voto medio di 4,5 su 10 basato su 137 critiche, mentre su Metacritic ottiene un punteggio di 40 su 100 basato su 30 critiche."}
{"id": "5021903", "revid": "1442080", "url": "https://it.wikipedia.org/wiki?curid=5021903", "title": "Phalaenopsis tetraspis", "text": "Phalaenopsis tetraspis \u00e8 una pianta della famiglia delle Orchidacee originaria delle isole Andamane e Nicobare e di Sumatra.\nDescrizione.\n\u00c8 un'orchidea epifita di media taglia, a crescita monopodiale. Presenta un corto fusto che porta foglie che si restringono gradualmente verso la base, di forma obovata, ad apice da poco acuto ad ottuso. La fioritura avviene normalmente in primavera, mediante un'infiorescenza racemosa o raramente paniculata che aggetta lateralmente, ricurva, lunga in media 30 centimetri, ricoperta di brattee a forma triangolare e portante da 4 a 8 fiori. Questi sono grandi da 4 a 5 centimetri, sono lucidi e di consistenza carnosa, di colore bianco soffuso di rosa, con strisce orizzontali di colore rosso vivo in petali e sepali, mentre il labello \u00e8 trilobato, con lobi laterali rialzati di colore giallo-arancione e rosa e con numerose appendici.\nDistribuzione e habitat.\nLa specie \u00e8 originaria delle isole Andamane e Nicobare e di Sumatra.\nCresce epifita sugli alberi della foresta tropicale al livello del mare.\nSinonimi.\n\"Phalaenopsis speciosa\" var. \"tetraspis\" \n\"Phalaenopsis speciosa\" var. \"maculata\" \n\"Phalaenopsis barrtii\" \n\"Phalaenopsis sumatrana\" var. \"alba\" \nColtivazione.\nQuesta pianta \u00e8 bene coltivata in panieri appesi, su supporto di sughero oppure su felci arboree e richiede in coltura esposizione all'ombra, temendo la luce diretta del sole, e temperature calde per tutto l'anno, da ridurre appena nella fase di riposo. \u00c8 consigliabile mantenere elevati livelli di umidit\u00e0 per tutto l'anno."}
{"id": "5021907", "revid": "1124164", "url": "https://it.wikipedia.org/wiki?curid=5021907", "title": "Francesco Malacreda", "text": "Luminare nell'ambito dell'ingegneria civile e di quella militare, fu spesso al servizio della Serenissima Repubblica di Venezia per la realizzazione di opere di fortificazione: oper\u00f2 a Treviso, a Peschiera, al Lido, a Orzinuovi, a Capo d'Istria e a Verona, nonch\u00e9 a Bergamo per la costruzione delle mura nel 1561. Dopo la morte di Michele Sanmicheli divenne suo successore. Nel 1578 venne interpellato riguardo alla ristrutturazione del Palazzo Ducale di Venezia, gravemente colpito da un incendio nel 1577."}
{"id": "5021911", "revid": "404338", "url": "https://it.wikipedia.org/wiki?curid=5021911", "title": "Corrosione elettrochimica", "text": ""}
{"id": "5021925", "revid": "1543377", "url": "https://it.wikipedia.org/wiki?curid=5021925", "title": "Villa Bargagli", "text": "Villa Bargagli o Villa Busona \u00e8 un edificio storico nel comune di Castellina in Chianti, situato nella frazione di Rencine, in provincia di Siena.\nStoria.\nSi hanno notizie della villa solo dal Cinquecento, quando dovettero essere trasformate in residenza padronale alcuni edifici agricoli di modesta estensione. All'inizio del Seicento Federico Piccolomini costru\u00ec qui un oratorio che, nel 1649, fu tappa della visita pastorale dell'arcivescovo, ma solo da quella del 1673 si inizia a citare una villa, dove da allora il vescovo pernotter\u00e0 in tali occasioni.\nTra il 1667 e il 1678 Virginio Piccolomini riun\u00ec il podere, il palazzo e una casa attigua, acquistandoli dal padre (per 3500 scudi) e dalle monache di Santa Margherita (la casa, per 250 scudi). I debiti accumulati da quest'ultimo fecero per\u00f2 s\u00ec che i suoi eredi, nel 1706, dovettero mettere all'asta la villa, che venne acquistata per 4230 scudi da Niccol\u00f2 Maguoni, che la prese per conto di Francesca Malavolti-Bargagli.\nNel 1805 si ha un inventario della villa steso da Girolamo Bargagli, dove \u00e8 ricordato come tutto il primo piano della villa \u00e8 coperto da volte \"in spinato\", e si menziona il cortile loggiato su due lati (realizzato dopo il 1743). Un'altra tavola del catasto Leopoldino del 1824 mostra la villa composta da due corpi di fabbrica collegati da una galleria; solo in seguito si aggiunsero la casa da colono e la limonaia.\nDescrizione.\nLa villa sorge su un altopiano isolato, organizzata su due corpi di fabbrica adiacenti, uniti dal cortile. Il prospetto principale, sulla straxda di Rencine, mostra un torrione d'angolo e una serie irregolare di aperture. Il portone d'ingresso, oggi architravato ma in origine ad arco, non ha decorazione, a parte una lapide che lo sormonta. Da qui si accede agli ambienti interni e allo scalone in pietra, a rampe nella parte inferiore e a curva continua dal primo piano in poi.\nLa cappella gentilizia, ubicata davanti all'ingresso principale della villa, ha una semplice aula rettangolare, senza tracce di preesistenze."}
{"id": "5021935", "revid": "122429549", "url": "https://it.wikipedia.org/wiki?curid=5021935", "title": "CMA CGM", "text": "CMA CGM S.A. \u00e8 una compagnia francese di trasporto e spedizione di container. \u00c8 un gruppo marittimo leader a livello mondiale, che utilizza 200 rotte marittime tra 420 porti in 150 paesi diversi, al quarto posto dietro Maersk Line, MSC e COSCO Shipping Lines. La sua sede \u00e8 a Marsiglia mentre la sua sede nordamericana si trova a Norfolk, Virginia, Stati Uniti. Il nome \u00e8 un acronimo di due societ\u00e0 predecessori, la Compagnie Maritime d'Affr\u00e8tement (CMA) e la Compagnie G\u00e9n\u00e9rale Maritime (CGM).\nStoria.\nLa storia della CMA CGM pu\u00f2 essere fatta risalire alla met\u00e0 del XIX secolo, quando furono create due importanti compagnie di navigazione francesi, rispettivamente la Messageries Maritimes (MM) nel 1851 e la Compagnie G\u00e9n\u00e9rale Maritime (CGM) nel 1855, presto ribattezzata Compagnie G\u00e9n\u00e9rale Transatlantique nel 1861. Entrambe le societ\u00e0 furono create in parte con il sostegno dello Stato francese, attraverso l'aggiudicazione di contratti postali verso le colonie francesi, i territori d'oltremare e paesi stranieri. Il governo francese, sotto il presidente Val\u00e9ry Giscard d'Estaing e il primo ministro Jacques Chirac, un\u00ec progressivamente le due societ\u00e0 tra il 1974 e il 1977 per formare la Compagnie G\u00e9n\u00e9rale Maritime. \nNel 1978, Jacques Saad\u00e9 cre\u00f2 la CMA come operatore di servizi di linea, all'interno del mar Mediterraneo e nel 1996, acquis\u00ec le attivit\u00e0 della CGM dal governo francese, formando la CMA CGM. La nuova societ\u00e0, acquist\u00f2 nel 1998, l'Australian National Lines (ANL) e successivamente Delmas (fondata nel 1867, con sede a La Rochelle e appartenente al Gruppo Bollor\u00e9) nel settembre 2005 per 600 milioni di euro. \nNel 2007, CMA CGM acquis\u00ec la Cheng Lie Navigation, una societ\u00e0 taiwanese, la Comanav, una societ\u00e0 marocchina e la US Lines, una societ\u00e0 statunitense.\nIl 25 gennaio 2013 fu siglata una partnership strategica tra il Gruppo CMA CGM e l'operatore portuale cinese China Merchants Holdings. Questa operazione su larga scala, ha rappresentato la prima pietra di una partnership strategica per le due parti, che intendevano cos\u00ec operare e sviluppare terminal container in tutto il mondo e intensificare le loro relazioni commerciali, approfittando dei trend macroeconomici globali favorevoli.\nNel novembre 2015, il gruppo annunci\u00f2 di essere in trattative per l'acquisizione della societ\u00e0 di trasporti di Singapore, Neptune Orient Lines. Il 7 dicembre, CMA CGM conferm\u00f2 la sua acquisizione tramite un'offerta a 1.3 dollari singaporiani per azione, un'offerta sottoscritta dal suo azionista di maggioranza, il fondo sovrano di Singapore Temasek che rappresent\u00f2 una valutazione di 2,4 miliardi di dollari per NOL. Dalla acquisizione dell'azienda, il gruppo risult\u00f2 proprietario di una flotta con 553 navi e 29.000 dipendenti per un fatturato di 22 miliardi di dollari.\nIn occasione del suo 80\u00ba compleanno, Jacques Saad\u00e9 annunci\u00f2 il 7 febbraio 2017 la nomina del figlio Rodolphe Saad\u00e9 come amministratore delegato del Gruppo CMA CGM mentre Jacques Saad\u00e9 mantenne le sue funzioni di presidente del consiglio di amministrazione. Il 24 novembre 2017, Rodolphe Saad\u00e9 fu nominato presidente del consiglio di amministrazione del Gruppo CMA CGM oltre alle sue funzioni di CEO del Gruppo CMA CGM.\nSempre nel 2017, la societ\u00e0 effettu\u00f2 un ordine con il gruppo cantieristico cinese China State Shipbuilding Corporation per la costruzione di nove navi portacontainer di nuova generazione, abbastanza grandi da ospitare 24 file di container ma soprattutto funzionanti a gas naturale liquefatto e non ad olio combustibile. Queste navi, la prima delle quali si chiama \"CMA CGM Jacques Saad\u00e9\", sono entrate in servizio tra il 2020 e il 2021.\nNell'aprile 2018, CMA CGM annunci\u00f2 l'acquisizione di una partecipazione del 25% in CEVA Logistics, attraverso un aumento di capitale. Un anno dopo, nel 2019, l'azienda lanci\u00f2 un'offerta pubblica di acquisto per CEVA e nell'aprile dello stesso anno, CMA CGM rese noto di detenere il 97,89% della societ\u00e0 di logistica. Attraverso questa acquisizione, il gruppo navale francese, divenne un'azienda di oltre 110.000 dipendenti, presente in 160 paesi in tutto il mondo e con un fatturato annuo di oltre 30 miliardi di dollari. Nel primo trimestre del 2020, nonostante la crisi legata all'epidemia di Covid-19, la societ\u00e0 ha registrato un miglioramento dell'utile netto a 48 milioni di euro.\nSussidiarie.\nAltre attivit\u00e0 marittime \nAttivit\u00e0 terminalistiche\nAttivit\u00e0 intermodali e logistica\nAttivit\u00e0 di supporto\nFlotta.\nLa flotta del gruppo CMA CGM riusulta composta da alcune delle seguenti navi:"}
{"id": "5021938", "revid": "332694", "url": "https://it.wikipedia.org/wiki?curid=5021938", "title": "Banda Ferri", "text": ""}
{"id": "5021943", "revid": "106376", "url": "https://it.wikipedia.org/wiki?curid=5021943", "title": "Chiesa della Santissima Trinit\u00e0 in Annunziata", "text": "La ex Chiesa della SS. Trinit\u00e0 in Annunziata a Foligno \u00e8 una ex chiesa di rito cattolico romano sita all'incrocio di via dei Molini con via Giuseppe Garibaldi, (all'attuale numero civico 153/a) disegnata dall'architetto Carlo Murena e realizzata nel periodo dal 1760 al 1765 data quest'ultima, con ogni probabilit\u00e0, anche della sua consacrazione. Edificata sul sito della preesistente chiesa di Santa Cecilia (Foligno), la facciata, rimasta incompiuta, testimonia la storia di questa chiesa per cui si erano fatti progetti ambiziosi: una firma prestigiosa per il progetto e le decorazioni in stucco da approvarsi dal pittore e architetto Domenico Valeri da Jesi. L'opera \u00e8 dei maestri muratori Pietro Buccolini e Giuseppe Buccolini su disegno dell'architetto Carlo Murena. La scelta delle decorazioni in stucco sarebbe poi dovuta avvenire da parte delle monache dell'annesso Monastero dell'Annunziata delle Clarisse. A distanza di ben dodici anni, tuttavia, nel 1772, la chiesa risulta solo compiuta al rustico e coperta, Murena e Valeri morti. Le monache, ansiose di officiarla, a quel punto decisero di sospendere i lavori per terminarla a miglior tempo ed allorch\u00e9 si trovassero pi\u00f9 commode ancora del denaro'\u2019. Colpita dalla soppressione nel 1860, dopo aver ospitato un'industria militare e poi un magazzino, oggi conserva solo le strutture murarie originali, \u00e8 sede distaccata del CIAC e contenitore della Calamita Cosmica, opera dell'artista Gino De Dominicis.\nProviene da questa chiesa il quadro dell'Annunziata, di Gaetano Gandolfi, ora nella Chiesa di Sant\u2019Apollinare (Foligno).\nDa edificio di culto a polo museale.\nL'ex chiesa, dopo anni di inutilizzo fu sede per truppe di passaggio, panificio, granaio, caserma, ufficio ed autorimessa della Polizia di Stato, fortemente danneggiata a seguito del terremoto del 1997 , \u00e8 stata ceduta gratuitamente dallo Stato al comune di Foligno e venne restaurata a cura della Regione Umbria e della Fondazione Cassa di Risparmio di Foligno. \nIl 9 aprile 2011, venne inaugurato il polo museale trasferendovi la celebre Calamita Cosmica, opera del 1988 dell'artista italiano Gino De Dominicis."}
{"id": "5021944", "revid": "614011", "url": "https://it.wikipedia.org/wiki?curid=5021944", "title": "Esposizione internazionale Panama-Pacifico di San Francisco (1915)", "text": "L'Esposizione internazionale Panama-Pacifico di San Francisco del 1915 (in inglese \"Panama\u2013Pacific International Exposition\", abbreviato \"PPIE\") fu una esposizione internazionale tenutasi a San Francisco, negli Stati Uniti, tra il 20 febbraio e il 4 dicembre 1915.\nSuo scopo dichiarato era quello di celebrare il completamento del Canale di Panama, ma venne considerata globalmente dalla citt\u00e0 come una opportunit\u00e0 di riscatto dopo il terremoto del 1906.\nL'esposizione nella cultura di massa.\nNel 1915, la California Motion Picture Corporation produsse il film \"The Pageant of San Francisco\" per celebrare la citt\u00e0 di San Francisco e per promuovere l'esposizione.\nL'esposizione \u00e8 citata nel film del 1987 dei fratelli Taviani \"Good Morning Babilonia\" che ha come protagonisti due artigiani italiani emigrati che, nella finzione, avrebbero preso parte alla costruzione del padiglione italiano della fiera.\nJuan D\u00edaz Canales e Rub\u00e9n Pellejero hanno ambientato alcune tavole del volume Corto Maltese - Sotto il Sole di Mezzanotte, presso l'Expo."}
{"id": "5021945", "revid": "1601148", "url": "https://it.wikipedia.org/wiki?curid=5021945", "title": "Charlotte Greenwood", "text": "Biografia.\nNata a Filadelfia, la Greenwood mosse i primi passi nel vaudeville e divenne una delle pi\u00f9 apprezzate attrici brillanti del Broadway theatre, dove debutt\u00f2 il 22 luglio 1912 con la prima assoluta della rivista musicale \"The Passing Show of 1912\". L'anno successivo fu nel cast di \"The Passing Show of 1913\".\nNel 1916 interpret\u00f2 il ruolo di Letty Robbins nel musical \"So Long Letty\" di Earl Carroll, riprendendo lo stesso personaggio in alcune produzioni successive, come \"Linger Longer Letty\" (1919) di Al Goodman e \"Letty Pepper\" (1922), che fecero di lei una star del palcoscenico e la resero popolare presso il pubblico statunitense. Nel 1922 prese parte a \"Music Box Revue\" di Irving Berlin, e nel 1934 interpret\u00f2 Dorrie Barbour nella prima assoluta di \"Three Sisters\" di Jerome Kern con Stanley Holloway, al Drury Lane di Londra.\nGi\u00e0 apparsa nel 1915 nel film muto \"Jane\", la Greenwood torn\u00f2 al cinema nel 1928, interpretando numerose commedie. Nel 1940 firm\u00f2 un contratto con la 20th Century Fox e apparve durante il decennio in film come \"Notti argentine\" (1940), \"In montagna sar\u00f2 tua\" (1942), \"Banana split\" (1943). Nel 1950 ottenne un nuovo successo teatrale con il ruolo di Juno nella prima assoluta newyorkese di \"Out of this World\" di Cole Porter, per la regia di Agnes de Mille e George Abbott, con George Gaynes, David Burns e William Redfield. Negli anni cinquanta si dedic\u00f2 prevalentemente alla televisione, tuttavia apparve ancora in alcune pellicole come \"Oklahoma!\" (1955), nel ruolo di Aunt Eller, e \"Sesso debole?\" (1956).\nMolto alta, \u00e8 ricordata per l'agilit\u00e0 delle sue lunghe gambe, in riferimento alle quali l'attrice si defin\u00ec l'\u00ab\"unica donna che avrebbe dato un calcio a una giraffa nell'occhio\"\u00bb.\nLa Greenwood si spos\u00f2 due volte, la prima nel 1915 con l'attore Cyril Ring, da cui divorzi\u00f2 nel 1922, e la seconda nel 1924 con il compositore Martin Broones. Da entrambi i matrimoni non ebbe figli. Vedova di Broones dal 1971, l'attrice mor\u00ec nel 1977, all'et\u00e0 di 87 anni."}
{"id": "5021957", "revid": "46291", "url": "https://it.wikipedia.org/wiki?curid=5021957", "title": "Phalaenopsis viridis", "text": "Phalaenopsis viridis \u00e8 una pianta della famiglia delle Orchidacee endemica dell'isola di Sumatra.\nDescrizione.\n\u00c8 un'orchidea di piccola taglia, epifita ed occasionalmente litofita, a crescita monopodiale. Presenta un corto fusto che porta un paio di foglie che si restringono verso la base, di forma oblungo-ovata e di colore verde brillante. La fioritura avviene normalmente in primavera, mediante un'infiorescenza racemosa talvolta ramificata che aggetta lateralmente, da eretta a orizzontale, lunga in media 40 centimetri, ricoperta di brattee a forma ovata e portante da pochi a vari fiori. Questi sono grandi in media 4 centimetri, si aprono simultaneamente, hanno consistenza carnosa e sono di colore verde con macchie marroncine in petali e sepali che si presentano di forma lanceolata. Il labello \u00e8 piccolo e di colore chiaro.\nDistribuzione e habitat.\nLa specie \u00e8 un endemismo dell'isola di Sumatra, dove cresce epifita sugli alberi di foreste tropicali, oppure litofita su rocce ricoperte di muschio, da 700 a 1300 metri di quota.\nColtivazione.\nQuesta pianta \u00e8 bene coltivata in panieri appesi, su supporto di sughero oppure su felci arboree e richiede in coltura esposizione all'ombra, temendo la luce diretta del sole, e temperature calde per tutto il corso dell'anno.."}
{"id": "5021958", "revid": "57342", "url": "https://it.wikipedia.org/wiki?curid=5021958", "title": "Associazione Calcio Fanfulla 1874 1977-1978", "text": "Questa voce raccoglie le informazioni riguardanti l'Associazione Calcio Fanfulla 1874 nelle competizioni ufficiali della stagione 1977-1978.\nStagione.\nDopo tredici anni il Fanfulla ritorna in Serie C piazzandosi al terzo posto nel girone B del campionato di Serie D con 42 punti. Le prime cinque squadre in classifica, Pavia (46 punti) - Legnano (43) e Vigevano (41), sono state tutte promosse nella nuova Serie C2."}
{"id": "5021962", "revid": "599013", "url": "https://it.wikipedia.org/wiki?curid=5021962", "title": "Sbarramento Cima Gogna", "text": "Lo sbarramento Cima Gogna \u00e8 uno sbarramento facente parte del \"XVI settore di copertura Cadore - Carnia\" del Vallo alpino, costruito presso la frazione Cima Gogna nel comune di Auronzo di Cadore, in provincia di Belluno.\nStoria.\nQuesto sbarramento \u00e8 posto presso la congiunzione di due strade, la strada statale 48 delle Dolomiti e la strada statale 52 Carnica. Tale sbarramento prevedeva una sistemazione di tipo \"A\" e composta da 15 opere difensive di tipo 15000, ovvero resistenti a grandi calibri. In totale erano previsti 23 fucili mitragliatori, 34 mitragliatrici, 5 pezzi anticarro 2 cannoni 75/27 Mod. 1906 e due cannoni da 65/17 Mod. 1908/1913.\nL'azione principale affidata a tale sbarramento era quella di sbarrare le truppe nemiche che potevano discendere la val d'Ansiei. Per questo motivo, le opere erano sulla sponda destra dell'Ansiei, alla base della Croda Bassa (1421 m) e Col Vidal (1880 m) mentre su quella sinistra ai piedi del Col Contras (1002 m).\nPer quanto concerne invece la copertura della SS 52 Carnica, questa era gi\u00e0 in parte coperta dallo sbarramento Santo Stefano di Cadore a circa 7 chilometri di distanza ed inoltre poteva essere facile difendere tale vallata anche grazie alla topografia del terreno. Infatti il Piave in quel tratto scorre in un tratto di valle veramente stretto per circa 3 chilometri passando per le pendici del monte Piedo (1686 m), Col Contras (1002 m) sulla sponda destra, mentre su quella sinistra sulla base del monte Crissin (2503 m) e del monte Tudaio (2140 m). Data la topografia del terreno, qui erano sufficienti 3 opere per sbarrare questo stretto passaggio presso lo sbocco della valle Ciari\u00e8.\nPer quanto concerne la difesa anticarro, era previsto uno sbarramento mediante spezzoni metallici e due interruzioni stradali per quanto riguarda le due strade statali. Pi\u00f9 precisamente, per quanto riguarda la l'ex SS 52 presso il chilometro 80 e per quanto riguarda la SS 48 al chilometro 161 (ad oggi cambiata e quindi risulta al chilometro 80,5 della SS 52).\nNell'autunno del 1940 risultavano ultimate per quanto riguarda la struttura esterna e interna le opere in calcestruzzo 1, 10 e 11 e scavate in caverna 4, 7, 8 e 9. Altre 5 opere erano invece complete solo nello scavo che venivano completate entro l'anno in corso, le opere 2, 3, 5, 6 e 9bis. I 2 ricoveri per le truppe scavati in caverna previsti rispettivamente sul Col Contras (n. 12) e sulla Croda Bassa (n. 13) e l'opera 4bis erano solamente stati progettati sulla carta.\nPer quanto riguarda l'illuminazione del terreno circostante l'intero sbarramento erano state previste 4 stazioni di cui 2 per il controllo della direttrice da Cima Gogna quindi una presso l'opera 10 e una seconda alla base N-O del Col Ciampon; le altre 2 invece erano previste per la seconda direttrice, la SS 48, una tra l'opera 4 bis e la 6, e l'altra alla base del Col Contras.\nAl 1941 lo sbarramente risultava come nel 1940, a parte che le opere ultimate vennero allestite con arredamenti, serramenti e impianti di ventilazione. Ancora alla fine del 1941 le casematte che prevedevano cannoni anticarro non ne erano provviste ma furono lo stesso date in consegna ai militari."}
{"id": "5021965", "revid": "36426", "url": "https://it.wikipedia.org/wiki?curid=5021965", "title": "Ville medicee e giardini in Toscana", "text": ""}
{"id": "5021967", "revid": "268447", "url": "https://it.wikipedia.org/wiki?curid=5021967", "title": "Fleury-Fran\u00e7ois Richard", "text": ""}
{"id": "5021970", "revid": "389741", "url": "https://it.wikipedia.org/wiki?curid=5021970", "title": "Kepler-69c", "text": ""}
{"id": "5021971", "revid": "380453", "url": "https://it.wikipedia.org/wiki?curid=5021971", "title": "Joseph Sunder", "text": "Gioca nel ruolo di schiacciatore nel Galatasaray Spor Kul\u00fcb\u00fc.\nCarriera.\nLa carriera di Joseph Sunder inizia a livello scolastico con la formazione della Hempfield Area High School, con la quale gioca dal 2003 al 2007; contemporaneamente gioca anche a livello di club, vestendo la maglia del Pittsburgh Elite Volleyball Club; fa anche parte delle selezioni giovanili statunitensi, vincendo la medaglia di bronzo al campionato nordamericano Under-21 2008. In seguito continua a giocare a livello universitario con la Pennsylvania State University, prendendo parte alla NCAA Division I dal 2008 al 2012: dopo aver saltato la prima stagione, nelle quattro successive raggiunge sempre la \"Final 4 NCAA\", fermandosi in tre occasioni in semifinale e raggiungendo la finale del 2010, dove per\u00f2 perde contro la Stanford University; raccoglie inoltre diversi riconoscimenti individuali nel corso della sua carriera universitaria.\nNella stagione 2012-13 inizia la carriera professionistica giocando nella Extraliga slovacca col Volley Team Bratislava, club col quale vince lo scudetto e la Coppa di Slovacchia. Nella stagione successiva gioca invece nella 1. Bundesliga tedesca col Turnverein B\u00fchl Volleyball. Cambia poi nuovamente maglia nel campionato 2014-15, giocando nella Superlega italiana con la Sir Safety Umbria Volley di Perugia. Nella stagione 2015 approda nella Liga Superior portoricana coi Plataneros de Corozal; nel gennaio 2016, al termine degli impegni in Porto Rico, approda al Galatasaray Spor Kul\u00fcb\u00fc, club della Voleybol 1. Ligi turca col quale termina l'annata."}
{"id": "5021976", "revid": "92920", "url": "https://it.wikipedia.org/wiki?curid=5021976", "title": "Groundhogs", "text": "I Groundhogs sono un gruppo musicale inglese nato nel 1962. Negli anni 60 sono stati tra i pionieri del blues revival britannico. Il gruppo si \u00e8 spostato su sonorit\u00e0 pi\u00f9 rock all'inizio degli anni 70 e ha piazzato tre album consecutivamente nella top ten inglese tra il 1970 e il 1972.\nStoria del gruppo.\nLa band si \u00e8 formata originariamente con il nome The Dollar Bills a Londra nel 1962 dai fratelli Pete e John Cruickshank (nati rispettivamente nel 1943 e nel 1945 a Calcutta, in India). Tony McPhee (Anthony Charles McPhee, nato il 23 marzo 1944 a Redlands House nel Lincolnshire), chitarra solista del gruppo strumentale Shenuals, si unisce al gruppo pi\u00f9 tardi nello stesso anno e lo indirizza verso il blues. La band prende il nome dal classico di John Lee Hooker \"Groundhog's Blues\".\nNel 1964 accompagnano John Lee Hooker nella sua tourn\u00e9e inglese in sostituzione di John Mayall. In seguito si fanno conoscere tra gli amanti del blues affiancando Little Walter, Jimmy Reed e Champion Jack Dupree nei loro tour inglesi. McPhee suona nell'album di Dupree \"From New Orleans to Chicago\" (1966) a fianco di Eric Clapton. The Groundhogs realizzano il loro primo singolo \"Shake It\" per l'etichetta Interphon nel gennaio del 1965. Sempre nel medesimo anno registrano un LP con John Lee Hooker.\nDopo tre anni di separazione, la band incide \"Scratchin' the Surface\" (1968) con Pete Cruickshank, al basso, Ken Pustelnik alla batteria e Steve Rye all'armonica. L'album seguente \"Blues Obituary\" vede la partenza di Steve Rye e segna l'abbandono (indicato gi\u00e0 dal titolo dell'album e dalla foto di copertina) del blues classico per avvicinarsi a sonorit\u00e0 pi\u00f9 hard rock. La svolta prosegue con il terzo album \"Thank Christ for the Bomb\" che entra in classifica dopo che il dj inglese John Peel suona il brano 'Soldier' nel suo popolare show della domenica pomeriggio. I testi dell\u00b4album testimoniano anche l'impegno di McPhee verso i temi del pacifismo, dell\u00b4ecologia e della giustizia sociale.\nL'album seguente \"Split\" scala le classifiche britanniche e diventa uno dei 10 album pi\u00f9 venduti del 1971. Lo stesso anno vanno in tour con i Rolling Stones e Mick Jagger, fan del gruppo, regala a Tony la registrazione di un concerto dei Groundhogs. Utilizzata inizialmente come materiale promozionale per le radio statunitensi, sar\u00e0 in seguito pubblicata col nome di \"Live at Leeds\".\n\"Who Will Save The World?\" del 1972, il quarto album successivo a scalare la Top Ten britannica, presenta una copertina apribile in pi\u00f9 parti realizzata da Neil Adams, disegnatore della Marvel Comics noto per Spiderman, che vede i supereroi Groundhogs impegnati a combattere i mali della societ\u00e0 moderna (guerra, sovrappopolazione, inquinamento). Gli album seguenti \"Hogwash\" (1972) e \"Solid\" del 1973 vedono il suono del gruppo spostarsi con successo decrescente verso territori pi\u00f9 progressive. In 1974 la band si scioglie ma McPhee la riforma l'anno seguente con una nuova formazione composta da Martin Kent al basso, Mick Cook alla batteria e Rick Adams come chitarrista aggiunto. Gli album che seguono \"Black Diamond\" e \"Crosscut Saw\" del 1976 riscuotono minor successo e la band si scioglie nuovamente.\nNegli anni successivi Tony McPhee fonda altri gruppi dalla vita effimera (Terraplane, Tony McPhee band), affrontando anche problemi psichiatrici. Nel 1984, a seguito dell'interesse suscitato dalla pubblicazione di un album live con registrazioni storiche (\"Hoggin' the Stage\") riforma i Groundhogs con nuovi musicisti per realizzare \"Razor's Edge\" (nel 1985), \"Back Against the Wall\" (nel 1987) e il live \"Hogs on the road\" nel 1988. La carriera del gruppo \u00e8 proseguita negli anni 90 con concerti nei locali e album prodotti da etichette indipendenti tra cui le raccolte di classici del blues \"Hogs in Wolf's Clothing\" (1998, dedicato a Howlin' wolf) e \"The Muddy Waters Song Book\" (1999). Nel 2003 si \u00e8 riformata per un breve periodo la formazione originale con Pete Cruickshank e Ken Pustelnik per una serie di concerti. In seguito, tony McPhee si \u00e8 impegnato nell'attivit\u00e0 solistica dedicandosi ad un blues acustico e tradizionale insieme alla cantante Joanna Deacon.\nNel 2007 \u00e8 ripresa l'attivit\u00e0 dei Groundhogs ma nel 2009 McPhee \u00e8 stato colpito da due infarti che hanno minato la sua capacit\u00e0 di cantare. Dopo un periodo di riposo, nel 2010 \u00e8 tornato affiancato da Joanna Deacon alla voce con una nuova incarnazione del gruppo.\nNel 2012 \u00e8 stata pubblicata la biografia ufficiale di Tony Mc Phee e dei Groundhogs"}
{"id": "5021978", "revid": "256896", "url": "https://it.wikipedia.org/wiki?curid=5021978", "title": "Trara", "text": "I Trara sono un massiccio montuoso dell'Algeria. Culminano con il Djebel Fellaoucene.\nCaratteristiche.\nSono una catena costiera prolungamento occidentale dell'Atlante Telliano."}
{"id": "5021985", "revid": "599013", "url": "https://it.wikipedia.org/wiki?curid=5021985", "title": "Tsipras", "text": ""}
{"id": "5021988", "revid": "695564", "url": "https://it.wikipedia.org/wiki?curid=5021988", "title": "Final Fantasy VI Original Soundtrack", "text": ""}
{"id": "5021991", "revid": "481666", "url": "https://it.wikipedia.org/wiki?curid=5021991", "title": "Edward Childs Carpenter", "text": ""}
{"id": "5021995", "revid": "466539", "url": "https://it.wikipedia.org/wiki?curid=5021995", "title": "Julian Voloshin", "text": "Biografia.\nDi origini dell'Europa del Nord, ebbe una carriera molto limitata in qualit\u00e0 di attore. Partecip\u00f2 a \"Il padrino - Parte II\" nel ruolo non accreditato di Sam Roth, che interpret\u00f2 anche nella miniserie omonima. Dopo una partecipazione nel film \"Poliziotto superpi\u00f9\" nel ruolo di un pescatore e nella serie \"Miami Vice\", il successo arriva nel 1986, dopo l'interpretazione di Jeremiah, il nonno scommettitore incallito alle corse dei cavalli di Al Haddin, interpretato dall'attore italiano Luca Venantini, nel film \"Superfantagenio\" di Bruno Corbucci con Bud Spencer e Janet Agren."}
{"id": "5021996", "revid": "729019", "url": "https://it.wikipedia.org/wiki?curid=5021996", "title": "Stazione di Cadenazzo", "text": "La stazione di Cadenazzo \u00e8 una stazione ferroviaria posta sulla linea Bellinzona-Locarno, e punto d'origine della linea per Luino. Serve il centro abitato di Cadenazzo."}
{"id": "5021997", "revid": "767487", "url": "https://it.wikipedia.org/wiki?curid=5021997", "title": "The Challenge (film 1916)", "text": "The Challenge \u00e8 un film muto del 1916 diretto da Donald McKenzie (Donald MacKenzie).\nTrama.\nRobert Lester fa imprigionare un suo rivale, Quarrier, ma il governo fa liberare l'ingegnere perch\u00e9 questi deve sovrintendere ad un importante progetto, fondamentale per la crescita del paese. Sui terreni dove si sviluppa il progetto governativo, Quarrier incontra nuovamente Lester che ha imbrogliato Alberta, la proprietaria, facendole cedere la terra. La donna, furiosa, si comporta come se i terreni fossero ancora suoi e minaccia di far fuori il primo degli operai che si presenter\u00e0 sulle sue propriet\u00e0. Quarrier comincia a scavare e lei, pur non uccidendolo, gli giura odio eterno. Pian piano, per\u00f2, il loro rapporto si ammorbidisce e finisce che lui coinvolge anche Alberta nel grande progetto, convincendola della bont\u00e0 e dell'importanza dell'impresa. Insieme, i due inchiodano Lester, smascherando tutte le sue ruberie e tutte le sue mascalzonate.\nProduzione.\nIl film fu prodotto dall'Astra Film.\nDistribuzione.\nDistribuito dalla Gold Rooster Play (Path\u00e9 Exchange), il film usc\u00ec nelle sale cinematografiche USA il 10 dicembre 1916."}
{"id": "5021998", "revid": "47767", "url": "https://it.wikipedia.org/wiki?curid=5021998", "title": "Donald McKenzie", "text": ""}
{"id": "5022000", "revid": "1865216", "url": "https://it.wikipedia.org/wiki?curid=5022000", "title": "Episodi di Cenerentola", "text": "Di seguito vengono elencati tutti gli episodi della serie anime \"Cenerentola\", prodotta nel 1992."}
{"id": "5022006", "revid": "767487", "url": "https://it.wikipedia.org/wiki?curid=5022006", "title": "Otherwise", "text": "Gli Otherwise sono un gruppo post-grunge formatosi nel 2006 a Las Vegas, Nevada.\nStoria del gruppo.\nGli Otherwise nascono quando Adrian Patrick e suo fratello Ryan cominciano a scrivere musica ancora adolescenti. Il sound del gruppo, all'inizio, era molto distante dal post-grunge, dettato dalla giovane et\u00e0 e dall'inesperienza dei due fratelli. Il sound del gruppo cominci\u00f2 a diventare pi\u00f9 profondo, maturando assieme ai due fratelli:\nDopo l'uscita dell'omonimo album di debutto nel 2006, e la pubblicazione all'inizio del 2011 di \"Soldier\", che ha venduto pi\u00f9 di copie su iTunes, il gruppo \u00e8 stato definito da Fox News come \"il miglior gruppo senza etichetta discografica in circolazione\". All'epoca della pubblicazione di \"Soldier\", Adrian Patrick era gi\u00e0 conosciuto dal pubblico per aver partecipato all'incisione del brano \"The Promise\" del gruppo alternative metal In This Moment, contenuto nell'album \"A Star-Crossed Wasteland\".\nA met\u00e0 del 2011, il gruppo firm\u00f2 un contratto con la Century Media Records e l'8 maggio 2012 viene pubblicato \"True Love Never Dies\". L'album raggiunse la 123\u00aa posizione nella Billboard 200. Il titolo dell'album \u00e8 un tributo al cugino di Adrian e Ryan Patrick.\nIl 24 ottobre 2013 annunciano l'inizio della stesura del secondo album in studio, pubblicando pochi giorni dopo l'EP \"Enjoy the Pain\".\nIl 2 aprile 2014 viene rivelato il titolo del secondo album in studio, \"Peace at All Costs\", pubblicato il 16 settembre 2014.\nIl 28 ottobre 2016 viene pubblicato l'EP live \"From the Roots, Vol. 1\"."}
{"id": "5022008", "revid": "144796", "url": "https://it.wikipedia.org/wiki?curid=5022008", "title": "Klemens Wenzel Lothar von Metternich", "text": ""}
{"id": "5022009", "revid": "124123", "url": "https://it.wikipedia.org/wiki?curid=5022009", "title": "Jacopo Bozzetto", "text": "Ricordato come valente direttore di cantiere, fu chiamato nel 1578 ad esprimere il suo parere circa la ristrutturazione del Palazzo Ducale di Venezia; ne \u00e8 conservato un necrologio che ne determina la data di morte."}
{"id": "5022013", "revid": "367445", "url": "https://it.wikipedia.org/wiki?curid=5022013", "title": "Florensia", "text": "Florensia \u00e8 un gioco di ruolo MMORPG gratuito (F2P), uscito il 15 ottobre 2008. Al febbraio 2010, le persone che avevano un account erano 1.500.000.\nIl gioco, di origini giapponesi, \u00e8 disponibile in italiano, inglese, francese, tedesco, spagnolo, portoghese e turco; il portale online \u00e8 disponibile anche in olandese, polacco e russo. Sono disponibili anche versioni in indonesiano e in giapponese.\nIl 6 agosto 2014 il gioco ha avuto un down temporaneo, in quanto la AHA non aveva raggiunto un accordo con la Aeria Games. Tutti i server sono stati chiusi in quanto anche il gioco doveva essere chiuso. Tuttavia il 20 agosto i server sono stati riattivati.\nDopo un nuovo down, il 22 gennaio 2015 il gioco \u00e8 tornato online. Tuttavia tutti gli account sono stati cancellati, e di conseguenza i personaggi creati sono andati persi. Dal 29 novembre 2016 la AHA inserisce e attiva il gioco tramite la piattaforma Steam.\nNel giugno del 2020 Florensia ottiene uno dei pi\u00f9 grandi aggiornamenti mai visti sul game.\nIl sistema fusion viene eliminato per dar spazio a un nuovo sistema di potenziamento del player:\"l'essence System\".\nModalit\u00e0 di gioco.\nIl mondo di Florensia \u00e8 composto da quattro isole principali e da piccole isole commerciali. Si usa una nave per viaggiare tra le diverse isole. In tal modo il gioco propone due spazi distinti: in mare e sulla terra. Di notevole rilievo rivestono di importanza gli scambi tra giocatori per trasferire oggetti e commerciare risorse utili all'avanzamento del gioco, armi, gioielli, upgrade, parti di set e molto altro.\nUno degli scopi del gioco \u00e8 di salire di livello, come tutti i giochi MMORPG. Per farlo, \u00e8 necessario uccidere dei mostri o portare a termine delle missioni. Il livello massimo \u00e8 il 105 in Terra e 69 in mare (99) shoppando. Pochissimi sono i giocatori che l'hanno raggiunto: sono necessarie ore di gioco e molta resistenza.\nStoria.\nHumanill Ocean, teatro di grandi battaglie piratesche, lasci\u00f2 in eredit\u00e0 ai figli dei figli dei coraggiosi pirati partecipanti alle varie guerre marine un dono.\nQuesto dono fu chiamato EARTHFILIA, una gemma per plasmare nuove terre da colonizzare con l'avvento delle nuove generazioni piratesche.\nQuattro nobili signori decisero quindi di portare con loro la Earthfilia per riunirsi sull'isola al centro dell'Ocean anche conosciuta come il loro Covo.\nIl 1 Gennaio venne iniziato il rituale di richiamo per evocare nuove terre dal fondo del mare ma qualcosa and\u00f2 storto.\nRobinson, uno dei quattro nobili partecipanti, era impuro e corrotto dal potere. Ci\u00f2 si ripercosse sulla gemma mandandola in mille pezzi e sprigionando un'onda d'urto tale da essere avvertita anche nell'unica isola che finora era esistita: SUNNIES, la citt\u00e0 dei pirati.\nIl Covo fu distrutto ma qualcosa stava accadendo ad Est, Nord e Ovest; le terre stavano emergendo.\nMa allora il rituale ha funzionato! Funzion\u00f2 s\u00ec... ma a che prezzo?\nI nobili furono trasformati in mostri:\nRobinson, il signore dei vampiri\nBrenin, Il Draugar dell'oscurit\u00e0\nSilver Vixen, la volpe di fuoco\ne infine Cerberus, il mostro del mare\nQuesti nobili si recarono nelle 4 diverse terre emerse per fondare i loro imperi e prendere cos\u00ec parte ad una dittatura del terrore.\nIn pochi mesi vennero fondate orde di mostri pronti a popolare le isole e in seguito a distruggersi fra loro.\nPer\u00f2 qualcosa ancora brillava nel barlume di speranza degli eroi, dei sopravvissuti all'onda d'urto.\nPersone che iniziarono le loro vite da zero e che respinsero l'avvento dei mostri sulle rispettive isole.\nSUNNIES era infine stata travolta dal mare e fin\u00ec negli abissi pi\u00f9 profondi. Non si seppe pi\u00f9 niente dell'isola scomparsa... chiss\u00e0.\nIl mare venne invaso da mostri marini, frammenti del cristallo andati a finire in mare e le rovine del Covo diventarono sede di traffici illeciti dei pirati dell'epoca.\nL'ordine e il chaos si contrapponevano su Humanill Ocean ma qualcosa... qualcosa ancora deve accadere, sta ai nostri eroi... alle nostre speranze continuare a dar luce a quella stessa fiamma che accese gli animi delle persone alla comparsa dell'Earthfilia.\nLuoghi.\nIl mondo di Florensia si sviluppa su un oceano, l'Hoomanil Ocean. In questo oceano vi sono quattro isole principali:\nClassi.\nSono disponibili quattro diverse tipologie di personaggi:\nSaint.\nI Saint sono combattenti guaritori. Devono scegliere se combattere o supportare/curare. Al livello 40 possono diventare:\nNoble.\nI Noble sono combattenti dal grande potere magico. Non dispongono di difese elevate, ma il loro attacco \u00e8 elevatissimo. Al livello 40 possono diventare:\nExplorer.\nGli Explorer sono dotati di grande campo visivo. Attaccano da lontano, anche in quanto non dispongono di difese elevate ed evitano di far avvicinare il nemico. Al livello 40 possono diventare:\nMercenary.\nI Mercenary sono combattenti valorosi, che si lanciano nella battaglia. Sono dotati di attacco potente e di armature, ma sono vulnerabili agli attacchi magici. Al livello 40 possono diventare:\nArmi.\nSono disponibili otto diversi armamenti:\nValori di stato.\nSono sette i valori che influenzano il personaggio:"}
{"id": "5022020", "revid": "125090387", "url": "https://it.wikipedia.org/wiki?curid=5022020", "title": "Famiglia di San Giuseppe Jato", "text": " \nLa famiglia mafiosa di San Giuseppe Jato, chiamata anche famiglia Brusca, all'interno di Cosa Nostra, opera nel territorio circostante San Giuseppe Jato, specie nella Piana degli Albanesi.\nDagli anni '80 \u00e8 stata anche considerata come una famiglia-satellite del Clan dei Corleonesi, poich\u00e9 anche un suo membro di alto rango, Baldassare Di Maggio, poi pentitosi, era l'autista di Tot\u00f2 Riina. Giovanni Brusca, capocosca della Famiglia, \u00e8 stato uno degli esecutori della Strage di Capaci, ordinata da Tot\u00f2 Riina, e di numerosi altri delitti per conto dei Corleonesi. \nUn tempo potente anello nello schema di narcotraffico di eroina dal Mar Mediterraneo, al Brasile fino agli Stati Uniti, negli anni 2010 il suo potere appare essere stato notevolmente ridimensionato. \nTuttavia, ha ancora un seggio nella Commissione provinciale, e risulta ancora influente a livello locale, vantando circa 80 uomini d'onore, anche se molti imprigionati dopo le operazioni contro Cosa Nostra degli ultimi anni.\nStoria.\nOrigini e guerra di mafia.\nLa famiglia di San Giuseppe Jato \u00e8 una delle pi\u00f9 giovani di Cosa Nostra: fu fondata nel 1957, quando fu creata la Commissione provinciale di cui entr\u00f2 a far parte; capostipite fondatore ne fu Antonio \"Il Furbo\" Salamone, che fino ad allora era stato un esponente della mafia palermitana.\nSalamone, assieme al suo braccio destro Bernardo Brusca, riusc\u00ec a prendere il controllo di tutta la valle dello Jato, inclusa la piana dei Greci, di cui gestiva principalmente il racket della protezione. Tuttavia, gi\u00e0 all'epoca era attiva nel contrabbando di sigarette in Italia e stupefacenti verso gli Stati Uniti.\nNel 1962 esplose una guerra mafiosa a Palermo che vedeva da una parte i lealisti di Salvatore \"Ciaschiteddu\" Greco, segretario della Commissione, e dall'altra i sostenitori di Angelo La Barbera, che voleva riformare la Commissione assorbendo i vari clan palermitani sotto un'unica bandiera.\nSalamone, astutamente, pens\u00f2 di schierarsi con la famiglia Greco, poich\u00e9 era anche sposato con Girolama Greco, sorella di Salvatore \"L'Ingegnere\" Greco, cugino di Ciaschiteddu. Alcuni suoi sottoposti, per\u00f2, come Francesco Di Carlo, appoggiarono invece La Barbera.\nCon la strage di Ciaculli nel 1963, che scaten\u00f2 un giro di vite sulla mafia che port\u00f2 all'arresto ed alla condanna di molti mafiosi nel 1968 (nonch\u00e9 all'omicidio di molti pezzi grossi anche dopo il conflitto, come Angelo La Barbera, ucciso nel 1975 in prigione).\nCome Ciaschiteddu, fuggito in Venezuela, molti altri mafiosi fuggirono all'estero per evitare ritorsioni o arresti: tra questi figurava anche Salamone, emigrato a San Paolo in Brasile nel 1963.\n\"Il Furbo\" mantenne il controllo della cosca dall'estero fino al 1970, quando acquis\u00ec la cittadinanza brasiliana e cedette a Bernardo Brusca il comando della cosca.\nCi\u00f2 \u00e8 motivato dal fatto che nel frattempo Salamone aveva stretto legami con Castor de Andrade, barone del gioco che dominava il crimine organizzato cittadino, con cui aveva intrapreso l'apertura di altre bische e l'avviamento di un florido traffico di eroina verso il Nord America.\nEra dei Brusca.\nL'erede di Salamone, Bernardo Brusca, divenne ben presto un \"pupo\" nelle mani di Luciano Leggio, che consider\u00f2 la famiglia di San Giuseppe Jato come un suo ramo nella valle dello Jato.\nBrusca riusc\u00ec a mantenere saldo il suo potere nella cosca fino al 1986, quando fu arrestato e imprigionato nell'ambito del Maxiprocesso, come molti altri boss.\nInizialmente, il successore designato era il figlio Giovanni, ma poich\u00e9 questi era ancora confinato a Linosa, venne nominato come capofamiglia reggente Baldassare Di Maggio, autista di Salvatore Riina.\nTuttavia, proprio quando Di Maggio stava prendendo sempre di pi\u00f9 il controllo della cosca, venne sostituito definitivamente da Giovanni Brusca nel 1989, quando usc\u00ec di prigione.\nBrusca si fece riconoscere sia per il suo scarso, se non inesistente, carisma quanto per la violenza con cui dirigeva l'organizzazione, rendendosi il mandante dell'omicidio di numerosi mafiosi gi\u00e0 durante la seconda guerra di mafia nel 1981-1982, nonch\u00e9 di esponenti delle forze dell'ordine.\nNel 1992 fu anche uno dei responsabili dietro le bombe del 1992-1993.&lt;ref name=\"la Repubblica/fatti: Di Matteo assale Brusca: 'Animale, ti stacco la testa'\"&gt;Di Matteo assale Brusca: \"Animale, ti stacco la testa\", La Repubblica, 15 settembre 1998&lt;/ref&gt;\nUn episodio particolarmente brutale fu l'omicidio dell'undicenne Giuseppe Di Matteo, la cui unica colpa era quella di essere il figlio di Santo Di Matteo, un pentito ed ex-sicario della mafia.\nL'omicidio scaten\u00f2 l'indignazione dell'opinione pubblica, che port\u00f2 all'arresto ed alla condanna all'ergastolo di Brusca nel 1996, e di uno dei rapitori, Gaspare Spatuzza.\nDurante il processo contro Brusca, Santo Di Matteo avrebbe anche minacciato di decapitare Giovanni Brusca se li avessero lasciati da soli.&lt;ref name=\"la Repubblica/fatti: Di Matteo assale Brusca: 'Animale, ti stacco la testa'\"&gt;Di Matteo assale Brusca: \"Animale, ti stacco la testa\", La Repubblica, 15 settembre 1998&lt;/ref&gt;\nIn seguito alla morte del padre nel 2000, Brusca divenne un collaboratore di giustizia, anche se molti credettero che fosse solo uno stratagemma per evitare il 41 bis. Fu il primo boss mafioso a diventare un collaboratore di giustizia, anche se il suo status di collaboratore, iniziato nel 1998, fu riconosciuto solo nel 2000.\nBrusca fu condannato, nonostante avesse confessato di aver commesso pi\u00f9 di 100 omicidi, fu condannato a quasi 20 anni di prigione. Detenuto nel carcere romano di Rebibbia sin dal 20 maggio 1996, nel 2004, grazie ad una decisione del Tribunale di sorveglianza di Roma, gli sono stati concessi periodicamente dei permessi premio per buona condotta, consentendogli cos\u00ec di poter uscire dal carcere ogni 45 giorni e poter far visita alla propria famiglia, in una localit\u00e0 protetta.\nL'autorizzazione suscit\u00f2 diverse polemiche da parte dell'opinione pubblica, specie tra le famiglie delle vittime. Sempre nello stesso anno, per\u00f2, perse il diritto alle uscite dal carcere concesse in premio, a causa dell'uso di un telefono cellulare, in aperta violazione alle norme sui benefici carcerari.\nStato attuale (anni 2010).\nCon le testimonianze di Giovanni Brusca e Baldasarre Di Maggio, molti boss della mafia siciliana finirono in prigione, nonch\u00e9 moltissimi membri della famiglia di San Giuseppe Jato, che nonostante oggi vanti quasi 80 uomini d'onore, molti di questi sono in prigione, dovendo scontare il carcere a vita o, comunque, pene detentive di lunga durata.\nInoltre, il territorio d'influenza \u00e8 diminuito, e anche a livello criminale rimane coinvolta perlopi\u00f9 nella gestione degli appalti e nell'estorsione."}
{"id": "5022023", "revid": "1873126", "url": "https://it.wikipedia.org/wiki?curid=5022023", "title": "Sette di Gottinga", "text": "I Sette di Gottinga (in tedesco: \"G\u00f6ttinger Sieben\") furono un gruppo di sette professori dell'Universit\u00e0 di Gottinga, in Germania. Nel 1837 i sette protestarono contro l'abolizione o l'alterazione della costituzione del Regno di Hannover per mano di Ernesto Augusto e si rifiutarono di giurare al nuovo sovrano. Il gruppo era guidato da Friedrich Christoph Dahlmann, che fu uno degli avvocati chiave della mozione. Gli altri sei erano i fratelli Wilhelm e Jacob Grimm (scrittori di fama nell'ambito della favolistica), il giurista Wilhelm Eduard Albrecht, lo storico Georg Gottfried Gervinus, il fisico Wilhelm Eduard Weber e l'orientalista Heinrich Georg August Ewald.\nContesto storico.\nLa costituzione a cui Ernesto Augusto poi si oppose era entrata in vigore nel 1833, quando ancora il re era erede presunto al trono hannoveriano. Lo storico e politico Friedrich Christoph Dahlmann, che poi contest\u00f2 i piani di Ernesto Augusto per cambiare la costituzione a suo piacimento, era un rappresentante dell'Universit\u00e0 di Gottinga nella seconda camera di corte. \nLa morte di re Guglielmo IV il 20 giugno 1837 aveva avuto un grande impatto sulla posizione politica dell'Hannover, nelle sue relazioni esterne e nell'unione con la Confederazione Germanica. Con la morte di Guglielmo, fin\u00ec inoltre l'unione personale tra Hannover e Regno Unito e pertanto il fratello di Guglielmo, Ernesto Augusto, venne proposto come nuovo sovrano nell'Hannover dove non poteva per costituzione salire al trono una regina (nel Regno Unito il trono pass\u00f2 alla regina Vittoria).\nAd un mese dalla sua ascesa al trono, re Ernesto Augusto inizi\u00f2 le sue modifiche alla costituzione. Egli stabil\u00ec che egli non dovesse esservi strettamente legato e che essa non fosse promulgata senza il suo consenso. Dichiar\u00f2 pi\u00f9 volte che i suoi intenti di modifica erano positivi e propositivi nei confronti del suo popolo e che avrebbero rafforzato la figura del sovrano per meglio reggere un compito non semplice.\nAl sentire di queste posizioni, Dahlmann tent\u00f2 di persuadere i suoi colleghi del senato dell'Universit\u00e0 di Gottinga a disapprovare l'intento del re di cambiare la costituzione attraverso delle azioni concrete. Pi\u00f9 di 40 suoi colleghi si rifiutarono di appoggiare Dahlmann perch\u00e9 sapevano che questo avrebbe portato conflitti pubblici, al loro licenziamento e probabilmente avrebbe anche rovinato l'anniversario dei 100 anni di fondazione dell'ateneo.\nProteste e conseguenze.\nIl 1\u00ba novembre di quello stesso anno, Ernesto Augusto annull\u00f2 definitivamente la costituzione. Questa mossa venne accolta con moltissime critiche da parte degli stati tedeschi. La mossa, inoltre, provoc\u00f2 direttamente Dahlmann che si appell\u00f2 all'universit\u00e0 e compose una protesta contro le decisioni del sovrano. Questa volta ricevette una risposta migliore e sei altri professori lo seguirono. Questi sei, pi\u00f9 Dahlmann, diverranno appunto noti come i \"Sette di Gottinga\". Il documento di protesta di Dahlmann fu pubblicato il 18 novembre successivo ed ebbe un'influenza esplosiva, con centinaia di studenti che ne approvarono le idee, mentre a migliaia di copie furono disseminate in tutta la Germania.\nL'impatto della protesta costrinse il re a prendere delle decisioni e i sette professori furono convocati dal tribunale dell'universit\u00e0 il 4 dicembre di quell'anno. Dieci giorni dopo, i sette furono dimessi dai loro incarichi e a tre di loro, Dahlmann, Jacob Grimm e Gervinus, furono concessi tre giorni di tempo per lasciare il paese. Malgrado questo l'ambiente universitario di Gottinga risent\u00ec \nprofondamente di queste perdite.\nAnche se gli effetti della protesta si dimostrarono limitati, il sentimento comune e l'interesse dei giornali in Germania ed in Europa fu sempre molto alto sulla questione, e i sette divennero molto popolari al pubblico in generale. Lo spirito liberale col quale i sette compirono le loro azioni per ribellarsi ad un'ingiustizia soverchiante dello stato, fu uno degli spiriti che aliment\u00f2 la costituzione poi della repubblica tedesca ad inizio Novecento."}
{"id": "5022024", "revid": "144796", "url": "https://it.wikipedia.org/wiki?curid=5022024", "title": "G\u00f6ttinger Sieben", "text": ""}
{"id": "5022026", "revid": "1516566", "url": "https://it.wikipedia.org/wiki?curid=5022026", "title": "Simone Sorella", "text": "Detto da Tommaso Temanza \"mediocre architetto\", oper\u00f2 in svariati cantieri pubblici durante il XVI secolo, sempre nel territorio della natia citt\u00e0 di Venezia e dei suoi possedimenti. Fu proto ed architetto della procuratia de supra, incaricata della fabbrica della Basilica di San Marco. Nel 1578 fu tra gli architetti e i periti cui fu chiesto il parere riguardo alla ristrutturazione del Palazzo Ducale di Venezia. Progett\u00f2 la chiesa di San Lorenzo e il campanile della chiesa di San Giorgio dei Greci, edificato da Bernardo Ongarin tra il 1587 e il 1592. A Padova progett\u00f2 Palazzo Peron, al n\u00b0 56 di via dei Livello."}
{"id": "5022028", "revid": "729019", "url": "https://it.wikipedia.org/wiki?curid=5022028", "title": "Stazione di Apgujeongrodeo", "text": "La stazione di Apgujeong Rodeo (\uc555\uad6c\uc815\ub85c\ub370\uc624\uc5ed - \u72ce\u9dd7\u4ead\ub85c\ub370\uc624\u9a5b, \"Apgujeong-node'o-yeok\" ) \u00e8 una stazione ferroviaria situata nel quartiere di Gangnam-gu della citt\u00e0 di Seul, in Corea del Sud, servita dalla linea Bundang, ferrovia suburbana della Korail.\nStruttura.\nLa stazione di Apgujeong Rodeo \u00e8 realizzata in sotterraneo. Dispone di due banchine laterali con due binari passanti protetti da porte di banchina, e sono inoltre presenti ascensori e scale mobili."}
{"id": "5022034", "revid": "119930253", "url": "https://it.wikipedia.org/wiki?curid=5022034", "title": "Monte Santo (Siligo)", "text": "Il monte Santo (in sardo \"monte Santu\"), noto anche come \"Monte Sant'Elies\", \u00e8 un monte situato nel Logudoro Meilogu, nella Sardegna nord-occidentale. La cima si innalza fino alla quota di 733 metri s.l.m..\n\u00c8 una mesa ed \u00e8 una propagine della catena del monte Pelau. La porzione pi\u00f9 consistente del monte \u00e8 collocata in territorio di Siligo tuttavia alcune parti appartengono ai comuni di Ardara, Bonnanaro e Mores, tutti nella provincia di Sassari.\nIl geologo Giuseppe Pecorini notava che le emergenze topografiche maggiori del Meilogu (Monte Santo, Monte P\u00e9lau) sono derivate dall\u2019attivit\u00e0 vulcanica quaternaria che ha prodotto una morfologia vulcanica frammentaria e dispersa. \nSulla piana del monte si trova la chiesa dei Santi Elia ed Enoch, che compariva nell'elenco dei beni nell'atto di donazione, fatto a favore dell'abbazia di Montecassino, nell'XI secolo, dal judike Barisone I. L'attuale forma della chiesa \u00e8 quella risultante dagli interventi dei monaci benedettini, che avevano fondato un monastero a valle, nella Chiesa di Nostra Signora di Mesumundu, dopo aver preso possesso di terre e beni. Alle pendici del rilievo, nel versante di Mores, c'\u00e8 un antico luogo di culto cristiano, noto con il nome di Crastu de Santu Liseu, che era stato ricavato, probabilmente in et\u00e0 protobizantina, riutilizzando un ipogeo preistorico."}
{"id": "5022035", "revid": "767487", "url": "https://it.wikipedia.org/wiki?curid=5022035", "title": "Pardon My French (film 1921)", "text": "Pardon My French \u00e8 un film muto del 1921 diretto da Sidney Olcott. La sceneggiatura di Harry O. Hoyt si basa su \"Polly in the Pantry\", racconto di Edward Childs Carpenter di cui non \u00e8 nota la data di pubblicazione. Prodotto e distribuito dalla Goldwyn Pictures Corporation, il film aveva come interprete principale Vivian Martin.\nTrama.\nPolly, \"ingenua\" di una compagnia teatrale che si scioglie durante una tourn\u00e9e di provincia, ritorna a New York insieme a Bunny, ambedue senza il becco di un quattrino. Trovano lavoro lei come cameriera francese, lui come maggiordomo, presso gli Hawker, una famiglia di nuovi ricchi del Kansas. Loro vicino \u00e8 MacGillicuddy, un famoso attore. Lui e Zeke, il figlio degli Hawker, tentano di farsi notare dalla ragazza, ma senza successo. Durante una festa organizzata dalla signora Hawker, Zeke dice a tutti che Polly \u00e8 una cameriera e, quando i gioielli della padrona di casa spariscono, la ragazza, sospettata del furto, viene arrestata. Ma lei riconosce la contessa Carstairs e il barone de Void, frequentatori assidui degli Hawker, tra le foto segnaletiche. Polly e la polizia arrivano in tempo per impedire il matrimonio della falsa contessa con il giovane Zeke: i ladri vengono arrestati e Polly resta con Mac.\nProduzione.\nIl film, prodotto da Messmore Kendall per la Goldwyn Pictures Corporation, venne girato negli studi di Long Island.\nDistribuzione.\nIl copyright del film, richiesto dalla Goldwyn Pictures, fu registrato il 22 settembre 1921 con il numero LP16981.\nDistribuito dalla Goldwyn Pictures Corporation, il film usc\u00ec nelle sale cinematografiche degli Stati Uniti nel novembre 1921.\nNon si conoscono copie ancora esistenti della pellicola che viene considerata presumibilmente perduta."}
{"id": "5022041", "revid": "729019", "url": "https://it.wikipedia.org/wiki?curid=5022041", "title": "Stazione di Gangnam-gucheong", "text": "La stazione di Gangnam-gucheong (\uac15\ub0a8\uad6c\uccad\uc5ed - \u6c5f\u5357\u5340\u5ef3\u9a5b, \"Gangnam-gucheong-nyeok\" ) \u00e8 una stazione ferroviaria situata nel quartiere di Gangnam-gu della citt\u00e0 di Seul, in Corea del Sud, servita dalla linea Bundang, ferrovia suburbana della Korail.\nStruttura.\nLa stazione di Gangnam-gucheong \u00e8 realizzata in sotterraneo, ed \u00e8 costituita da due linee che si incrociano perpendicolarmente. Le uscite sono in comune, mentre entrambe le linee dispongono dei loro mezzanini\nStazione della linea 7.\nLa linea 7 possiede due mezzanini (est e ovest) al secondo livello sotterraneo, mentre i binari sono al piano immediatamente sottostante. Sono presenti due marciapiedi laterali con due binari passanti, protetti da porte di banchina di sicurezza.\nStazione Korail.\nLa linea Bundang \u00e8 situata al quinto piano sotterraneo, mentre il mezzanino si trova al primo livello sotterraneo. Sono presenti due marciapiedi laterali con due binari passanti, protetti da porte di banchina di sicurezza."}
{"id": "5022044", "revid": "767487", "url": "https://it.wikipedia.org/wiki?curid=5022044", "title": "Ding Dong, Ding Dong", "text": "Ding Dong, Ding Dong, talvolta abbreviata come Ding Dong, \u00e8 un brano musicale di George Harrison del suo album \"Dark Horse\" del 1974. Pubblicato come singolo, \u00e8 arrivato alla 36\u00aa posizione negli USA ed alla 38\u00aa nel Regno Unito. Fu il principale singolo estratto dal disco in Gran Bretagna e in altre nazioni europee, e il secondo singolo, dopo la title track, in Nord America. Produzione su larga scala, la canzone incorpora elementi della tecnica Wall of Sound di Phil Spector, in particolare delle sue produzioni dei singoli natalizi del 1963. In aggiunta, alcuni biografi di Harrison videro \"Ding Dong\" come un tentativo di emulare il successo di due \"inni natalizi\" glam rock del 1973\u201374: \"Merry Xmas Everybody\" degli Slade, e \"I Wish It Could Be Christmas Everyday\" dei Wizzard. Il brano divenne un successo minore nel Regno Unito e negli Stati Uniti, sebbene entr\u00f2 nella top 20 in molte nazioni del mondo.\nHarrison trasse ispirazione per il testo di \"Ding Dong\" da delle iscrizioni rinvenute nella sua residenza gotico-vittoriana, Friar Park, nella contea dell'Oxfordshire \u2013 incise dall'eccentrico primo proprietario Frank Crisp. Il verso: \"\u00abRing out the old, ring in the new\u00bb\" (\"Congeda il vecchio, festeggia il nuovo\"), che si direbbe un semplice invito a festeggiare l'anno nuovo, \u00e8 stato interpretato sia come un distanziamento di Harrison dal suo pesante passato di membro dei Beatles, sia come l'addio al suo matrimonio con Pattie Boyd. Come nella maggior parte dell'album \"Dark Horse\", la prestazione vocale di Harrison \u00e8 condizionata da problemi di gola, dovuti in parte al suo essersi esposto troppo in progetti di business come la sua etichetta discografica lanciata di recente, Dark Horse Records. Registrata nel suo studio di registrazione casalingo a Friar Park, la traccia include contributi musicali da parte di Tom Scott, Ringo Starr, Alvin Lee, Ron Wood e Jim Keltner.\nAlla sua pubblicazione, la canzone fu recensita negativamente dalla maggior parte della critica, mentre altri considerarono la semplicit\u00e0 musicale e lirica del brano, un fattore positivo per un successo pop. Per la prima volta in occasione di uno dei suoi singoli, Harrison gir\u00f2 un videoclip promozionale per \"Ding Dong\", dove egli viene mostrato mentre esegue la canzone nella sua residenza di Friar Park, vestito con vari costumi dei Beatles, e anche completamente nudo eccezion fatta per un paio di pelosi doposc\u00ec. Il video \u00e8 stato incluso nel cofanetto box set \"The Apple Years 1968-75\", pubblicato nel settembre 2014.\nIl brano.\nStoria e composizione.\nIl brano venne composto nel 1974, anno molto movimentato per il chitarrista: si era separato dalla moglie Pattie Boyd, aveva inciso \"Dark Horse\" e lanciato la sua nuova etichetta discografica, la Dark Horse Records, per la quale aveva gi\u00e0 prodotto alcuni album, ed aveva organizzato il suo primo tour in terra statunitense.\n\"Ding Dong, Ding Dong\" venne composta in soli tre minuti, ed era il suo augurio per una buona (nuova) partenza. Musicalmente \u00e8 un'arietta comica basata su una melodia tradizionale. Nello specifico, il ritornello riprende letteralmente il celebre motivo delle campane di Westminster, chiamato \"Westminster Quarters\". Il testo era ispirato principalmente ad alcune incisioni presenti sul muro della sua casa a Friar Park, retaggio dell'eccentrico Frank Crisp (il precedente proprietario della residenza), ed alcuni versi li aveva in testa da tempo, ma solo suonando la chitarra di fronte ad un focolare, intu\u00ec che potevano essere adoperati per una canzone. Infatti, Harrison afferm\u00f2 che si trattava del brano pi\u00f9 veloce che avesse mai composto, in soli tre minuti, se non si contavano i quattro anni trascorsi a guardare le incisioni prima che gli venisse l'ispirazione.\nNel gennaio 1970, George Harrison acquist\u00f2 una propriet\u00e0 da 33 acri denominata Friar Park, a Henley-on-Thames, Oxfordshire, e poco dopo compose \"Ballad of Sir Frankie Crisp (Let It Roll)\" come omaggio al proprietario originale, l'eccentrico avvocato ed appassionato orticultore e microscopista Frank Crisp. Harrison incluse il brano nel suo acclamato triplo album \"All Things Must Pass\", pubblicato nel novembre 1970, e da l\u00ec in poi inizi\u00f2 ad incorporare nelle sue nuove composizioni alcuni degli aforismi che Crisp aveva lasciati scritti in giro per la propriet\u00e0, 70 o pi\u00f9 anni prima. Una strofa di quattro versi iniziante con le parole \"Scan not a friend with a microscopic glass\" colp\u00ec particolarmente l'ex-Beatle, che alla fine la utilizz\u00f2 per la sua canzone del 1975 \"The Answer's at the End\". Allo stesso modo Harrison impieg\u00f2 diversi anni per trasformare due versi tratti dalle incisioni nel salotto nel testo della canzone. I versi fornirono le frasi \"\u00abDing Dong, Ding Dong: Ring out the old, ring in the new\u00bb\", prese dalla parete a sinistra del camino, e, \"\u00abRing out the false, ring in the true\u00bb\" \u2013 che prese dalla parete a destra. Nella sua autobiografia del 1980, \"I, Me, Mine\", Harrison accredit\u00f2 il poeta inglese Lord Alfred Tennyson quale fonte originale di queste frasi.\nRegistrazione.\nLa traccia base ritmica della canzone venne registrata alla fine del novembre 1973 nello studio FPSHOT; comprendeva la chitarra acustica, il basso elettrico, il pianoforte e la batteria. La canzone venne conclusa nell'estate 1974. \"Ding Dong, Ding Dong\" ha subito il trattamento produttivo Wall of Sound di Spector e l'\"effetto eco\" tipico del glam rock.\nNel gennaio 1974, Harrison invi\u00f2 un missaggio preliminare di \"Ding Dong\" a David Geffen, boss della Asylum Records, poco tempo prima di partire per l'India a visitare Ravi Shankar e scappare cos\u00ec dalla sua infelice situazione domestica con la moglie. L'invio del nastro aveva lo scopo di trovare un distributore per gli album prodotti dalla nuova etichetta discografica di Harrison, la Dark Horse Records, \"Shankar Family &amp; Friends\" e \"The Place I Love\"&lt;ref name=\"TBSL/Geffen\"&gt;Tom Brennan, \"The David Geffen Tape\", Tom Brennan's Splinter Library, 26 novembre 2011.&lt;/ref&gt; \u2013 entrambi iniziati come produzioni dell'etichetta dei Beatles Apple Records. George aggiunse altre due canzoni al nastro, con un commento introduttivo a \"Ding Dong, Ding Dong\". Egli aveva grandi aspettative per la canzone e disse a Geffen che sarebbe diventata, con il trattamento di Phil Spector, un tormentone che \"20 milioni di persone [...] canteranno a fine giornata\".\nPubblicazione.\n\"Ding Dong, Ding Dong\" venne incluso nell'album \"Dark Horse\" di fine 1974; \u00e8 uno dei pezzi pi\u00f9 conosciuti dell'LP.\nPer sfruttare il periodo natalizio, venne pubblicata su un 45 giri nel Regno Unito il 6 dicembre dello stesso anno, con sul lato B \"I Don't Care Anymore\", canzone riguardante i problemi legali che stava avendo la sua hit \"My Sweet Lord\". \"I Don't Care Anymore\" non venne mai pubblicata su qualsivoglia altro formato. Comunque, era troppo tardi per i mercati della festivit\u00e0, e il brano non fu affatto un successo: arriv\u00f2 solamente alla 38\u00aa posizione delle classifiche britanniche. Il singolo venne pubblicato anche negli USA, con lato B \"Hari's on Tour (Express)\", tratta dallo stesso album, il 23 dicembre; negli States, giunse al 36\u00ba posto, ma comunque divenne un brano abbastanza popolare da cantarsi in occasione del Capodanno.\nQuindi, le aspettative di Harrison non si realizzarono del tutto. Per promuovere il singolo, venne girato un videoclip, nel quale si vede George suonare la sua chitarra Rickenbacker a 12 corde con vari costumi addosso, fra cui quello indossato per la copertina di \"Sgt. Pepper\", il quale non veniva utilizzato sin dal video promozionale di \"Hello Goodbye\" del novembre 1967.\nNonostante \"Ding Dong\" avesse avuto quello che l'autore Bruce Spizer descrisse come un \"rispettabile\" successo di classifica in America, la Capitol Records omise la canzone dalla compilation \"greatest hits\" \"The Best of George Harrison\" del 1976, pubblicata dalla casa discografica dopo il passaggio di Harrison alla Dark Horse Records.\nAccoglienza.\nLa maggior parte dei critici musicali accolse negativamente \"Ding Dong, Ding Dong\", e la sua pubblicazione avvenne proprio sulla scia delle critiche negative seguite al tour statunitense di Harrison. Coerente con il messaggio della canzone, Harrison si rifiut\u00f2 di celebrare il passato nei suoi concerti favorendo la nostalgia nei confronti dei Beatles, e molti recensori criticarono sulla stampa musicale il pessimo stato della sua voce e la decisione di dedicare cos\u00ec tanto spazio a Ravi Shankar durante le esibizioni.\nIn Gran Bretagna, il disc jockey della BBC John Peel defin\u00ec \"Ding Dong\" \"ripetitiva e sciocca\" e accus\u00f2 Harrison di autocompiacimento, mentre Bob Woffinden del \"New Musical Express\" derise \"Dark Horse\" come \"un mucchio di roba senza senso\" e aggiunse che \"Ding Dong\" era veramente troppo \"leggera\". La seriet\u00e0 di Harrison nel proporre il singolo non fu aiutata dalla presenza sul lato B dello stesso della canzone \"I Don't Care Anymore\" (tradotto: \"Non me ne importa pi\u00f9\"), che venne letteralmente inteso come un suo commento a proposito della sua carriera artistica nel mondo della musica. \"Rolling Stone\" liquid\u00f2 la canzone definendola \"una rauca rilettura di \"Auld Lang Syne\"\". In una recensione pi\u00f9 favorevole, Chris Irwin di \"Melody Maker\", scrisse del singolo: \"Ci aspettavamo qualcosa di pi\u00f9 sostanzioso di questa ninna nanna glorificata da uno dei musicisti pi\u00f9 importanti del decennio, tuttavia, il brano \u00e8 orecchiabile anche se banale... curiosamente, dischi come questo hanno la tendenza a vendere tonnellate di copie.\"\nFuori dal coro delle critiche, il recensore di \"Billboard\" lod\u00f2 la traccia definendola \"un'esecuzione estremamente godibile\"."}
{"id": "5022046", "revid": "287204", "url": "https://it.wikipedia.org/wiki?curid=5022046", "title": "Abu Fuhayra", "text": "Schiavo degli Azd, di propriet\u00e0 di Ab\u016b l-\u1e24\u0101rith, vale a dire al-\u1e6cufayl b. \u02bfAbd All\u0101h b. Sakhbara b. al-\u1e6cufayl al-Azd\u012b (fratello uterino di \u02bf\u0100\u02beisha), dei Quraysh di Mecca, fu acquistato e affrancato dal ricco Ab\u016b Bakr (di cui divent\u00f2 di conseguenza \"mawl\u0101\") unitamente ad altre persone: Bil\u0101l b. Rab\u0101\u1e25, Ab\u016b Fukayha Afl\u0101\u1e25, detto Yas\u0101r, \u02bfAmm\u0101r b. Y\u0101sir, \u1e62uhayb b. Sin\u0101n al-R\u016bm\u012b, Lubayna, al-Nahdiya, Umm \u02bfUbays e Zinn\u012bra al-R\u016bmiyya () oltre a una donna dei B. Mu\u02beammil (clan dei B. \u02bfAd\u012b b. Ka\u02bfb).\nSi convert\u00ec prima dell'abitudine presa nel 614 dalla scarsa quarantina di seguaci di Maometto di riunirsi nella casa di al-Arqam ibn Abi l-Arqam (\"D\u0101r al-Arqam\") e va quindi annoverato tra i primissimi fedeli in assoluto. Fu incaricato di confondere le tracce lasciate da Maometto e Abu Bakr quando si rifugiarono in una caverna del monte Thawr (\"Jabal\" Thawr, a sud di Mecca per sfuggire alle ricerche dei Quraysh che avevano ingaggiato un esperto di lettura del terreno. Ab\u016b Fuhayra fece pascolare i suoi armenti attorno alla grotta per mascherare le orme dei piedi dei fuggiaschi \nCombatt\u00e9 a Badr e sotto l'U\u1e25ud. Mor\u00ec nel 625, nell'agguato di Bi\u02ber Ma\u02bf\u016bna, trapassato da una lancia. Grid\u00f2 con esultanza \u00ab\"All\u0101hu akbar, fuztu wa Rabb al-Ka\u02bfba\"\u00bb in quel frangente, meravigliando non poco il suo uccisore Jabb\u0101r b. Sulm\u0101 al-Kil\u0101b\u012b. Maometto pi\u00f9 tardi spieg\u00f2 che aveva intravisto il paradiso cui era destinato, in quanto martire per la fede islamica (\"shah\u012bd\"), e gli angeli che si accingevano a trasportarvelo."}
{"id": "5022047", "revid": "1632387", "url": "https://it.wikipedia.org/wiki?curid=5022047", "title": "Coppa del Re 2012-2013 (pallavolo)", "text": "La Coppa del Re di pallavolo maschile 2012-2013 \u00e8 stata la 38\u00aa edizione della Coppa del Re. La vittoria finale \u00e8 andata per la terza volta consecutiva al Club Voleibol Teruel.\nRegolamento.\nLa competizione prevedere quarti di finale, semifinale e finale in gara unica. Vi prendono parte le migliori sei formazioni provenienti dal campionato di Superliga."}
{"id": "5022055", "revid": "729019", "url": "https://it.wikipedia.org/wiki?curid=5022055", "title": "GAU-15/A", "text": "La GAU-15/A, gi\u00e0 indicata come XM218, \u00e8 una mitragliatrice pesante calibro 12,7 \u00d7 99 mm NATO (anche detto .50 BMG), variante alleggerita della Browning M2\nViene usata come arma da postazione fissa, solitamente utilizzata su supporto brandeggiabile come dotazione di unit\u00e0 navali ed elicotteri, tra cui l'H-46, l'UH-1N Twin Huey e l'H-53. Il caricatore a nastro contiene generalmente 100 colpi, anche se a bordo di elicotteri o altri mezzi sono utilizzati nastri da pi\u00f9 colpi.\nL'arma in seguito \u00e8 stata prodotta nella variante GAU-16/A, che ha delle modifiche minori nell'impugnatura e negli organi di mira."}
{"id": "5022061", "revid": "237256", "url": "https://it.wikipedia.org/wiki?curid=5022061", "title": "Sergej \u0160molik", "text": ""}
{"id": "5022065", "revid": "36426", "url": "https://it.wikipedia.org/wiki?curid=5022065", "title": "Piombatoi", "text": ""}
{"id": "5022066", "revid": "74173", "url": "https://it.wikipedia.org/wiki?curid=5022066", "title": "Caff\u00e8 Pedrocchi (rivista)", "text": "Il Caff\u00e8 Pedrocchi \u00e8 stato un \"foglio settimanale\", pubblicato ogni domenica a Padova dal 1846 al 1848.\n\u00c8 probabilmente il giornale padovano pi\u00f9 conosciuto e il primo dei sei successivamente intitolati al nome del celebre \"caff\u00e8 senza porte\", aperto nel centro di Padova dalla famiglia Pedrocchi. \nStoria.\nSuoi fondatori furono il tipografo, poeta e drammaturgo Jacopo Crescini (editore), il giornalista Guglielmo Stefani (direttore) e il medico condotto di Montagnana Antonio Berti (redattore), che gli diedero un'impronta satirico-patriottica pur parlando di tutto (o, se si preferisce, di cultura in senso lato) tranne che di politica, espressamente vietata dalla sospettosissima censura austriaca. Nel novembre 1844 Crescini e Berti, che gi\u00e0 pubblicavano il \"Giornale euganeo di scienze, lettere e variet\u00e0\", noto pi\u00f9 semplicemente come l\"'Euganeo\", per rafforzarne il prestigio e la diffusione avevano chiesto agli organi competenti l'autorizzazione a pubblicare un secondo giornale di tono pi\u00f9 popolare, in uscita la domenica, con \u00abutili ed ameni argomenti di belle lettere, di viaggi, di studi storici e bibliografici, delle scienze considerate nel vantaggio individuale e della societ\u00e0, di teatri ed altro\u00bb. A dicembre, viste le soddisfacenti informazioni di polizia, da Vienna giunse il via libera e il 1\u00ba luglio 1845 comparve un numero di saggio del nuovo giornale: esso per\u00f2 conteneva una poesia di Giovanni Prati che provoc\u00f2 l'intervento della polizia e l'espulsione del poeta da Padova.\nIl primo numero effettivo del \"Caff\u00e8 Pedrocchi\" usc\u00ec finalmente il 4 gennaio 1846 e alla redazione del giornale collaborarono numerosi autori, fra cui anche personaggi noti, alcuni abituali ed altri occasionali, che operavano in citt\u00e0 o che con essa avevano contatti politici, letterari e artistici. Inizialmente molti furono gli stessi scrittori e articolisti dell\"'Euganeo\", come il Prati, il poeta e commediografo Teobaldo Ciconi, il conte Andrea Cittadella Vigodarzere, lo storico Carlo Leoni, il critico d'arte Pietro Selvatico o il critico musicale Leone Fortis, cui lo Stefani aggiunse presto nuove firme prestigiose e combattive, come i poeti Aleardo Aleardi e Luigi Carrer, un giovanissimo Ippolito Nievo, la friulana Caterina Percoto e il dalmata Federico Seismit-Doda. In realt\u00e0 l'impostazione non risult\u00f2 particolarmente \"popolare\" e i suoi lettori appartenevano soprattutto agli ambienti degli studenti universitari e della borghesia colta; in ogni caso il giornale era fin troppo vivace e polemico, al punto che nel luglio 1847 la polizia ne propose la chiusura a partire dal 1\u00ba gennaio 1848. Vi furono numerose proteste e il \"Caff\u00e8 Pedrocchi\" continu\u00f2 a uscire anche dopo la data fatidica finch\u00e9, in seguito ai disordini studenteschi scoppiati a Padova l'8 febbraio 1848 e repressi dopo un'intera giornata di scontri con morti e feriti, il direttore Stefani venne arrestato dagli austriaci il 10 febbraio, ma venne poi rilasciato il 17 marzo grazie all'insurrezione di Vienna, alla caduta del cancelliere Metternich e alla liberazione dei detenuti politici. Il \"Caff\u00e8 Pedrocchi\" comunque aveva gi\u00e0 sospeso le pubblicazioni il 12 marzo e le riprese il 5 aprile 1848 con l'aggiunta del sottotitolo \"Unione, Indipendenza\", manifestando cos\u00ec apertamente la propria adesione ai moti risorgimentali, e di un supplemento quotidiano, il \"Bollettino della mattina\" (motivato da \u00abl'urgenza delle circostanze e del bisogno di conoscere cotidianamente ci\u00f2 che interessa tutti i cuori italiani\u00bb). Ancora un paio di mesi di dibattiti sui problemi dell'unit\u00e0 d'Italia, ma poi il giornale cess\u00f2 definitivamente le pubblicazioni con il ritorno vittorioso degli \"occupanti\" austriaci il 14 giugno."}
{"id": "5022070", "revid": "729019", "url": "https://it.wikipedia.org/wiki?curid=5022070", "title": "Seonjeongneung (metropolitana di Seul)", "text": "La stazione di Seonjeongneung (\uc120\uc815\ub989\uc5ed - \u5ba3\u9756\u9675\u9a5b, \"Seonjeongneung-nyeok\" ) \u00e8 una stazione ferroviaria situata nel quartiere di Gangnam-gu della citt\u00e0 di Seul, in Corea del Sud, servita dalla linea Bundang, ferrovia suburbana della Korail, e a partire dalla fine del 2014 anche dalla linea 9, al momento in costruzione.\nStoria.\nLa stazione venne inaugurata con l'estensione della linea Bundang nel dicembre 2012. Vide una seconda inaugurazione il 28 marzo 2015, con l'arrivo della linea 9 della metropolitana.\nStruttura.\nLa stazione di Seonjeongneung \u00e8 realizzata in sotterraneo, ed \u00e8 costituita da due marciapiedi laterali con due binari passanti, protetti da porte di banchina di sicurezza, per ciascuna delle due linee."}
{"id": "5022071", "revid": "339392", "url": "https://it.wikipedia.org/wiki?curid=5022071", "title": "Stazione di Seonjeongreung", "text": ""}
{"id": "5022074", "revid": "1342115", "url": "https://it.wikipedia.org/wiki?curid=5022074", "title": "Giuseppe Fornasari", "text": "Biografia.\nIngegnere civile edile, esponente della Democrazia Cristiana, con cui \u00e8 stato deputato per quattro legislature consecutive, dal 1976 al 1992. Ha anche ricoperto il ruolo di sottosegretario di Stato nei governi Andreotti VI e VII.\nSuccessivamente \u00e8 stato presidente della Banca Popolare dell'Etruria e del Lazio dal 2009 al 2014."}
{"id": "5022082", "revid": "36426", "url": "https://it.wikipedia.org/wiki?curid=5022082", "title": "Villa le Volte", "text": ""}
{"id": "5022083", "revid": "36426", "url": "https://it.wikipedia.org/wiki?curid=5022083", "title": "Villa Le Volte", "text": ""}
{"id": "5022087", "revid": "113712169", "url": "https://it.wikipedia.org/wiki?curid=5022087", "title": "Julija F\u00ebdorovna Adlerberg", "text": "Biografia.\nEra la figlia del colonnello Gustav Friedrich Adlerberg, e della sua seconda moglie, Anna von Baggovut. La famiglia Adlerberg apparteneva alla nobilt\u00e0 svedese. Suo padre era al servizio dell'esercito russo e mor\u00ec nel 1794 lasciando la giovane moglie con due figli piccoli e una situazione economica precaria. Ricevette un'educazione privata.\nNel 1797 grazie al barone Ludwig Heinrich von Nicolai, Julija venne nominata istitutrice dei granduchi Nikolaj Pavlovi\u010d e Michail Pavlovi\u010d. Le sue doti attirarono l'attenzione dell'imperatrice Maria Feodorovna e nel 1802, su sua richiesta, venne nominata preside dell'Istituto Smol'nyj. Il 14 aprile 1806 venne nominata una damigella d'onore.\nMatrimonio.\nSpos\u00f2, il 21 giugno 1806, Trofim Osipovi\u010d Baranov (1779-1828). Ebbero sei figli:\nDopo il matrimonio la coppia visse a San Pietroburgo e poi si trasfer\u00ec a Riga. Nel 1818, Julija venne nominata istitutrice del granduca Aleksandr Nikolaevi\u010d. Julija trascorreva gli inverni, con la sua famiglia, nel Palazzo Ani\u010dkov e le estati trascorreva a Pavlovsk.\nNel 1824 dopo che l'educazione del granduca Alessandro pass\u00f2 nelle mani dei precettori, Julija si occup\u00f2 dell'educazione delle granduchesse Marija e Ol'ga.\nNel dicembre 1828 il marito di Julija mor\u00ec di tubercolosi.\nMorte.\nNel 1820 fond\u00f2 la Societ\u00e0 Patriottica delle donne.\nMor\u00ec il 16 luglio 1864 a Carskoe Selo."}
{"id": "5022088", "revid": "66663972", "url": "https://it.wikipedia.org/wiki?curid=5022088", "title": "Rurale", "text": ""}
{"id": "5022089", "revid": "729019", "url": "https://it.wikipedia.org/wiki?curid=5022089", "title": "Stazione di Hanti", "text": "La stazione di Hanti (\ud55c\ud2f0\uc5ed, \"Hanti-yeok\" ) \u00e8 una stazione ferroviaria situata nel quartiere di Gangnam-gu della citt\u00e0 di Seul, in Corea del Sud, servita dalla linea Bundang, ferrovia suburbana della Korail.\nStruttura.\nLa stazione di Hanti \u00e8 realizzata in sotterraneo, ed \u00e8 costituita da due marciapiedi laterali con due binari passanti, protetti da porte di banchina di sicurezza."}
{"id": "5022096", "revid": "1305772", "url": "https://it.wikipedia.org/wiki?curid=5022096", "title": "Umberto Preziotti", "text": "Biografia.\nUmberto Preziotti nacque a Fermo nel 1893 dove si diplom\u00f2 all'Istituto Tecnico Industriale Montani. \nArruolatosi nell'esercito agli inizi della prima guerra mondiale, come sottotenente di milizia territoriale reggimento genio, il 22 dicembre del 1917 si distinse in battaglia per un'azione militare sul Monte Asolone (vicino al Monte Grappa), e ricevette un encomio per l'atto eroico. Ferito gravemente durante la stessa, venne trasportato all'ospedale militare di Firenze dove rimase tre anni. In quegli stessi anni si laure\u00f2 in architettura all'Universit\u00e0 di Firenze. \nDopo la guerra e la laurea si dedic\u00f2 alla riorganizzazione di varie scuole d'arte, oggi licei artistici, tra cui quella di Mantova, Fano e Sesto Fiorentino.\nL'opera.\nUmberto Preziotti dopo aver fatto tesoro delle esperienze accumulate durante gli anni di aggiornamento della didattica e delle strutture da lui dirette, alla fine degli anni cinquanta durante il rilancio degli istituti professionali sul piano nazionale, progett\u00f2 e realizz\u00f2 la fondazione di una scuola d'arte a Fermo e nel 1959 nacque l'Istituto Statale d'Arte U. Preziotti. In quei primi anni della fondazione della scuola chiam\u00f2 a insegnare e collaborare maestri artigiani e artisti affermati, tra cui Giuseppe Pende, Costanzo Corinna e Salvatore Fornarola. Alcuni allievi dell'istituto oggi sono affermati professionisti, tra i quali spiccano Giancarlo Basili e Athina Cenci. Dopo la morte di Umberto Preziotti, nel 2009, in concomitanza con il cinquantennale della fondazione della scuola d'arte, il comune di Fermo gli dedic\u00f2 una via.\nCollegamenti esterni.\nEx Allievi Istituto Statale U.Preziotti ."}
{"id": "5022097", "revid": "564451", "url": "https://it.wikipedia.org/wiki?curid=5022097", "title": "Dogok (metropolitana di Seul)", "text": ""}
{"id": "5022098", "revid": "247222", "url": "https://it.wikipedia.org/wiki?curid=5022098", "title": "Il viaggio (album Sonohra)", "text": "Il viaggio \u00e8 il quarto album di inediti del gruppo musicale italiano Sonohra, pubblicato il 22 aprile 2014.\nIl disco \u00e8 stato anticipato dall'omonimo singolo \"Il viaggio\", uscito il 6 aprile dello stesso anno."}
{"id": "5022100", "revid": "510847", "url": "https://it.wikipedia.org/wiki?curid=5022100", "title": "Thorwald Dethlefsen", "text": "Biografia.\nStudioso di psicologia, Thorwald Dethlefsen si \u00e8 interessato inizialmente all'ipnoterapia, divenendo celebre per alcuni esperimenti di ipnosi regressiva, condotti a partire dal 1968, con cui sosteneva di far rivivere ai suoi pazienti non solo momenti della loro infanzia e vita intrauterina, ma anche di vite passate, rammentate in stato di \"trance\". Riferisce di come il suo approccio, inizialmente scettico e improntato all'ateismo psicologico, sia mutato di fronte a tali esperimenti, spingendolo ad orientare le sue ricerche nell'ambito della medicina esoterica. Ebbe modo cos\u00ec di conoscere l'astrologo Wolfgang D\u00f6bereiner, dal quale apprese la capacit\u00e0 di utilizzare le stelle come strumenti diagnostici, l'occultista Oskar Rudolf Schlag, capo della \u00abSociet\u00e0 Ermetica\u00bb in Svizzera e gi\u00e0 collaboratore di Carl Gustav Jung, ed in seguito Elias Rubenstein, esponente dell'\u00abAntiquus Ordo Rosicrucianis\u00bb. \nNel 1974 Dethlefsen ha fondato a Monaco di Baviera l'\u00abIstituto Privato di Psicologia Straordinaria\u00bb, dove ha messo in pratica la sua \u00abterapia della reincarnazione\u00bb, mirante a ricercare le cause pregresse delle malattie o dei sintomi fisici in una colpa karmica originatasi in esistenze passate, cercando di rimuoverla tramite una presa di coscienza della problematica scatenante. A tal fine egli ha abbandonato il metodo dell'ipnosi per far rivivere ai suoi pazienti in piena consapevolezza il ricordo del momento in cui in una precedente incarnazione si \u00e8 generata la colpa. Nella sua attivit\u00e0 ha collaborato col medico e psicoterapeuta R\u00fcdiger Dahlke, insieme al quale ha pubblicato diversi libri tra cui \"Krankheit als Weg\" (\"Malattia e destino\") del 1983.\nNel 1993 ha trasformato il suo istituto ribattezzandolo in \u00abKawwana\u00bb o \u00abChiesa del Nuovo Eone\u00bb, un centro spirituale dove dal 1996 al 2003 ha tenuto alcuni seminari comprendenti incontri con altri psicologi ed esoteristi. Dal 2003 ha proceduto a smantellare l'istituzione sostenendo che non necessitasse pi\u00f9 di un luogo fisico, riducendo da allora le sue apparizioni in pubblico e conducendo una vita sempre pi\u00f9 appartata. \u00c8 morto a Vienna nel 2010.\nPensiero.\nLe riflessioni di Dethlefsen esposte nei suoi libri, spesso volutamente provocatorie, intendono rivalutare il pensiero analogico o verticale rispetto a quello analitico-orizzontale dominante soprattutto in ambito scientifico. La spiegazione di un evento, come ad esempio una malattia, non pu\u00f2 essere relegata all'ambito puramente funzionale materiale, ma rimanda a un significato, un contenuto che d\u00e0 senso alla sua manifestazione formale.\nSecondo Dethlefsen, discipline come l'astrologia o la psicologia esoterica, a differenza dell'approccio quantitativo della medicina tradizionale che si limita a un'analisi delle cause efficienti, si basano sull'attribuzione di precise qualit\u00e0 ai vari aspetti della vita delle persone, aspetti che assurgono a simboli di principi eterni metafisici. L'uomo contemporaneo non ha pi\u00f9 gli strumenti intellettuali per poter interpretare la realt\u00e0 in chiave simbolica, ed \u00e8 caduto pertanto nel vuoto di un'esistenza priva di significato.\nDethlefsen riprende diversi concetti dal repertorio psicoanalitico junghiano per illustrare le leggi che guidano il destino degli individui, come quello della sincronicit\u00e0, della risonanza, dell'Ombra, della proiezione, e soprattutto della polarit\u00e0.\nEssendo l'uomo un microcosmo in cui si riflette il macrocosmo, ogni principio della realt\u00e0 che non viene vissuto a livello cosciente precipita nell'Ombra, dove continua a esistere in una forma che lo fa percepire come estraneo e negativo. Mentre il meccanismo della proiezione tende ad attribuire al caso, o a funzionalit\u00e0 naturali, la causa di eventi spiacevoli, la guarigione consiste nell'assumersi la responsabilit\u00e0 del proprio destino reintegrando nella coscienza quegli aspetti di s\u00e9 che erano stati rinnegati. In tal senso essa \u00e8 redenzione, perch\u00e9 ripristina l'unit\u00e0 della persona. \nSecondo le sue dottrine, attinte anche in gran parte dall'ermetismo, poich\u00e9 il sintomo di una malattia esprimerebbe in forma di ombra il principio non vissuto alla luce della coscienza, non avrebbe senso combatterlo come fa la medicina allopatica, ma al contrario andrebbe accolto e integrato secondo il criterio omeopatico della similitudine.\nIl potere curante di un prodotto omeopatico \u00e8 contenuto infatti nell'informazione e non nel veicolo dell'informazione: trascurare questa distinzione starebbe alla base delle incomprensioni con la medicina ufficiale. Pretendere di analizzare in laboratorio una soluzione omeopatica ha per Dethlefsen, ad esempio, la stessa valenza di un'analisi chimico-fisica di un libro."}
{"id": "5022104", "revid": "729019", "url": "https://it.wikipedia.org/wiki?curid=5022104", "title": "Stazione di Ravaccione", "text": "La stazione di Ravaccione era la stazione ferroviaria terminale del tronco proveniente da Tarnone della ferrovia Marmifera Privata di Carrara. Attivata nel 1890 e dismessa nel 1964, serv\u00ec i bacini di escavazione della localit\u00e0 omonima.\nStoria.\nLa stazione venne inaugurata il 15 maggio 1890, in concomitanza all'apertura al servizio del secondo ampliamento della ferrovia.\nNel 1893 la localit\u00e0 viene limitato il servizio di corrispondenza in partenza al trasporto dei marmi.\nLa stazione oper\u00f2 ininterrottamente fino al 15 maggio 1964, anno in cui la ferrovia fu soppressa a causa della concorrenza su gomma.\nStrutture e impianti.\nLa stazione disponeva di un fabbricato di servizio che, oltre ad ospitare la dirigenza del movimento, ospitava anche il servizio sanitario. Tutt'intorno vi erano diverse abitazioni per i ferrovieri e per i cavatori. Vi erano 2 binari tronchi atti allo stazionamento dei rotabili o al carico dei marmi tramite un'apposita banchina alta e tramite una gru elettrica.\nMovimento.\nIl traffico che interess\u00f2 l'impianto negli anni di servizio fu esclusivamente merci, dato che sulla linea non si effettuava servizio passeggeri."}
{"id": "5022112", "revid": "57342", "url": "https://it.wikipedia.org/wiki?curid=5022112", "title": "Associazione Calcio Fanfulla 1874 1978-1979", "text": "Questa voce raccoglie le informazioni riguardanti l'Associazione Calcio Fanfulla 1874 nelle competizioni ufficiali della stagione 1978-1979.\nStagione.\nIl neopromosso Fanfulla disputa il girone B del campionato di Serie C2, concludendolo al decimo posto con 33 punti con un solo punto in pi\u00f9 della retrocessa Pro Vercelli, a pari punti con Omegna ed Audace San Michele."}
{"id": "5022113", "revid": "28592", "url": "https://it.wikipedia.org/wiki?curid=5022113", "title": "Dipartimento dell'Uruguay", "text": ""}
{"id": "5022115", "revid": "113340227", "url": "https://it.wikipedia.org/wiki?curid=5022115", "title": "Johann Hartwig Ernst von Bernstorff", "text": "Biografia.\nJohann Harwig Ernst nacque nel 1712 ad Hannover, figlio di Joachim Engelke e di Sophie Charlotte von Bernstorff. Suo nonno materno, Andreas Gottlieb von Bernstorff (1640\u20131726), era stato uno dei pi\u00f9 abili ministri di Giorgio I e capo della \"German Chancery\", e sotto la sua guida Johann venne educato accuratamente, acquisendo tra l'altro anche la conoscenza di diverse lingue europee, tra cui il francese. Alla morte dell'avo ne assunse il cognome.\nVenne introdotto nel servizio pubblico danese grazie alla sua amicizia coi fratelli Plessen che erano ministri di stato sotto Cristiano VI. Nel 1732 egli venne inviato in missione diplomatica alla corte di Dresda e dal 1738 rappresent\u00f2 l'Holstein alla Dieta di Ratisbona; dal 1744 al 1750 rappresent\u00f2 la Danimarca a Parigi, tornando in patria solo nel 1754 come Ministro degli Esteri. Support\u00f2 il potente favorito del re, Adam Gottlob Moltke, ed ottenne grande rispetto da parte di Federico V, occupando per ventuno anni la pi\u00f9 alta posizione al governo, e nel Consiglio di Stato la sua opinione fu decisiva.\nSin dalla conclusione della Grande guerra del nord, gli uomini di stato danesi si erano dimostrati occupati a raccoglierne i frutti, ovvero la porzione di Gottorp dello Schleswig che venne definitivamente annessa alla Danimarca nel 1721 col Trattato di Nystad.\nAnche se la Russia era divenuta la potenza dominante della regione baltica, la Danimarca assieme alla Svezia continuavano a rivestire un ruolo importante nella politica marittima dell'epoca.\nUna relazione amichevole con i deboli vicini svedesi fu per la politica di Bernstorff il punto focale, ma i suoi piani si trovarono a dover affrontare ulteriori complicazioni dettate da fattori diversi che ancora avrebbero visto le due potenze scontrarsi su un terreno comune.\nLa guerra dei sette anni.\nLe prime difficolt\u00e0 si manifestarono con lo scoppio della Guerra dei Sette anni. Bernstorff era determinato a preservare la neutralit\u00e0 della Danimarca ad ogni costo e questo punto gli riusc\u00ec malgrado la presenza di un trattato secondario con la Prussia ed i sospetti dei re di Gran Bretagna e Svezia. Fu attraverso questa iniziativa, ad ogni modo, che venne siglata la Convenzione di Klosterzeven (10 settembre 1757), ed il 4 maggio 1758 venne concluso un trattato ancora pi\u00f9 promettente con la Francia, che riusc\u00ec a prevedere che per sicurezza la Danimarca detenesse un'armata di 24.000 uomini nell'Holstein sino alla fine della guerra, per mettere al sicuro Amburgo, Lubecca e Gottorp.\nIl corso della guerra ad ogni modo era destinato a cambiare gli eventi: l'Austria ripudi\u00f2 le garanzie concesse alla Danimarca che non era intenzionata a offendere il nuovo imperatore di Russia, lo zar Pietro III, dal momento che uno dei primi atti di Pietro salito al trono fu quello di dichiarare guerra alla Danimarca. La freddezza e la fermezza di Bernstorff salvarono la situazione: egli protest\u00f2 che il re di Danimarca era legato dalla difesa dello Schleswig sino all'ultima goccia di sangue danese. Egli rigett\u00f2 l'ignobile ultimatum dello zar russo e pose il miglior generale dei suoi giorni alla testa delle truppe danesi.\nQuando ormai i due eserciti erano per\u00f2 sul punto di scontrarsi, Pietro III venne detronizzato dalla moglie, Caterina II.\nDopo la guerra.\nBernstorff fu uno dei primi a riconoscere l'impotenza della monarchia francese dopo la Guerra dei sette anni e nel 1763 consider\u00f2 la possibilit\u00e0 di scambiare l'alleanza francese per quella russa, cementata dall'alleanza del 28 aprile 1765, con la quale si prevedeva inoltre che la zarina avrebbe rinunciato alle proprie pretese nel Gottorp. Per la sua parte nel trattato Bernstorff venne creato conte.\nLa caduta.\nCon l'ascesa di Cristiano VII nel 1766, la posizione di Bernstorff divenne piuttosto precaria e venne esposto ad ogni tipo di attacco ed in particolare di aver posto la Danimarca in bal\u00eca di altre potenze straniere. \u00c8 curioso inoltre che dopo 21 anni di permanenza al governo, Bernstorff non avesse mai imparato la lingua danese, fatto che gli venne ulteriormente rinfacciato. Il suo ultimo atto politico fu un ulteriore trattato con la Russia siglato il 13 dicembre 1769, ove si stabil\u00ec che ogni tentativo di mutamento della costituzione che la Svezia era stata costretta ad accettare per limitare il potere della propria monarchia sarebbe stata considerata un casus belli da Danimarca e Russia. Nove mesi pi\u00f9 tardi, il 13 settembre 1770, Bernstorff venne dimesso per iniziativa di Johann Friedrich Struensee, e, rifiutando la brillante offerta di Caterina II che gli propose di entrare al servizio del governo russo, si ritir\u00f2 nella sua residenza di campagna in Germania, ove mor\u00ec il 18 febbraio 1772."}
{"id": "5022117", "revid": "1178689", "url": "https://it.wikipedia.org/wiki?curid=5022117", "title": "Repubblica Orientale dell'Uruguay", "text": ""}
{"id": "5022120", "revid": "297745", "url": "https://it.wikipedia.org/wiki?curid=5022120", "title": "Badoaro", "text": ""}
{"id": "5022121", "revid": "3115", "url": "https://it.wikipedia.org/wiki?curid=5022121", "title": "Chrysler 200 (2014)", "text": "La Chrysler 200 \u00e8 un'autovettura prodotta dalla casa automobilistica statunitense Chrysler e commercializzata nel mercato nord americano a partire dal 2014 fino al 2017, con la produzione che era terminata nel dicembre precedente. Questo modello va a sostituire la Chrysler 200 del 2011 e prende quindi l'eredit\u00e0 della Chrysler Sebring.\nContesto.\nLa nuova generazione della 200 (codice progetto \"200UF\") \u00e8 una vettura totalmente nuova che non ha niente in comune con la precedente generazione; la nuova serie \u00e8 stata progettata utilizzando la tecnologia del gruppo Fiat infatti (come la Dodge Dart del 2012 e l'ultima serie di Jeep Cherokee) utilizza il nuovo pianale modulare CUSW derivato da quello dell'Alfa Romeo Giulietta che risulta pi\u00f9 leggero e tecnologicamente pi\u00f9 avanzato rispetto alla vecchia piattaforma JS. La nuova 200 inoltre introduce soluzioni tecnologiche inedite per il marchio Chrysler oltre ad introdurre il nuovo linguaggio stilistico (proprio come accaduto per il design delle Dodge Dart e della Jeep Cherokee).\nDebutto.\nIl modello definitivo viene svelato al Salone dell'automobile di Detroit nei primi mesi del 2014, la vettura viene concepita come un modello destinato prevalentemente per il mercato nord-americano, infatti l'amministratore delegato del gruppo FCA (Fiat Chrysler Automobiles) Sergio Marchionne ha escluso l'esportazione verso l'Europa del modello. La nuova 200 non solo sostituisce la precedente generazione, ma va a cogliere l'eredit\u00e0 anche della Dodge Avenger seguendo una strategia di prodotto voluta dai vertici del gruppo per evitare concorrenza interna sul territorio americano: la vecchia Chrysler Sebring/200 e la Dodge Avenger erano sostanzialmente la stessa vettura che differiva solo per il design della carrozzeria, i prezzi e gli allestimenti erano strettamente simili inoltre venivano vendute nelle stesse concessionarie. La nuova serie della 200 quindi diventa l'unica berlina mid-size venduta dal gruppo in territorio americano.\nLa produzione della vettura viene avviata nella primavera del 2014 e viene affidata allo stabilimento di Sterling Heights, in Michigan completamente rimodernato (grazie ad un investimento di circa 1 miliardo di dollari) per adottare le nuove linee produttive flessibili ed avanzate del gruppo FCA nonch\u00e9 i processi produttivi World Class Manufacturing.\nLa gamma della Chrysler 200 si compone della versione d'ingresso LX, l'intermedia Limited, la pi\u00f9 elegante 200C e la sportiva 200S.\nEsterni ed interni.\nStilisticamente il design abbandona le forme bombate e massicce della vecchia serie, per introdurre un design pi\u00f9 filante e sportivo, in stile Coup\u00e9 a 4 porte: la vettura infatti propone uno stile molto pi\u00f9 europeo con un frontale basso e una coda corta. Inoltre viene abbandonata la grande calandra Chrysler che dominava il frontale sulla vecchia serie per adottare una mascherina molto pi\u00f9 piccola e raccordata ai fanali, come segno distintivo viene ingrandita la presa d'aria inferiore che presenta una cornice cromata che risale. I fanali anteriori e posteriori sono a LED, il baule \u00e8 stato disegnato accennando uno spoiler. Lunga 4,88 metri, il passo \u00e8 di 2,74 metri mentre l'altezza raggiunge 1,491 metri. La grande calandra a clessidra domina il frontale con fanali a LED sfuggenti e ampie nervature nei paraurti. La versione sportiva 200S presenta un kit estetico sportivo con assetto ribassato e minigonne laterali. Al salone di Chicago 2014 viene presentata la gamma di accessori e personalizzazioni estetiche Mopar.\nIl disegno dell'abitacolo riprende le linee slanciate degli esterni con una plancia ondulata che raggruppa tutti i principali comandi al centro di essa e si raccorda alla strumentazione dietro al guidatore: essendo la vettura derivata dalla Dodge Dart anche parte dei componenti utilizzati per gli interni vengono condivisi, inoltre anche il design richiama quello della sorella Dodge. Nel particolare debutta il sistema di infotainment \"UConnect\" con schermo touch da 8,4 pollici abbinata alla strumentazione con schermo da 7,0 pollici. Il sistema integra navigatore, bluetooth e sistema wi-fi per connettivit\u00e0 con smartphone e app integrate oltre ad essere presente ingresso AUX per dispositivi mobili. Inoltre viene introdotto un vano inedito nella parte bassa della plancia (al di sotto della console con i comandi della trasmissione) destinato proprio ai dispositivi come smartphone e tablet; sulla base di questo vano \u00e8 presente una gomma antiscivolo disegnata in modo da stilizzare i principali grattacieli di Detroit.\nNumerose le rifiniture per la plancia con inserti in pelle e alluminio, tinte bicolore e materiali morbidi al tatto, il volante \u00e8 a tre razze con comandi sdoppiati, il cambio automatico possiede una manopola per gestire i vari set-up di guida e i rapporti possono essere selezionati anche con i paddle dietro al volante nella modalit\u00e0 sequenziale. Il freno a mano \u00e8 elettrico. L'abitacolo \u00e8 configurato come un cinque posti.\nMeccanica.\nIl pianale di base \u00e8 il Compact US Wide (evoluzione della piattaforma dell'Alfa Romeo Giulietta del 2010), di natura modulare, rivisto nella struttura incrementando passo e larghezza. Le sospensioni, che utilizzano uno schema MacPherson all'anteriore e Multilink con bracci in alluminio al posteriore, sono state configurate per incrementare la precisione di guida dando alla vetture un assetto pi\u00f9 da vettura europea che americana, discostandosi dai vecchi standard Chrysler. La trazione \u00e8 anteriore; sui modelli di punta (dotati di motore V6) \u00e8 integrale (4x4) con un nuovo sistema capace di scollegare completamente l'asse posteriore in modo da ridurre gli attriti e i consumi. L'asse posteriore viene scollegato in modo elettronico in base a numerosi parametri come la coppia richiesta, l'aderenza delle ruote e i segnali forniti dal controllo di trazione ESC. L'asse posteriore delle 200 AWD pu\u00f2 ricevere fino al 60% della coppia e nella modalit\u00e0 Sport del cambio vengono modificati i set-up delle sospensioni e della trazione per rendere la guida pi\u00f9 sportiva e i tempi di cambiata pi\u00f9 rapidi. Il servosterzo \u00e8 elettrico.\nLa vettura \u00e8 equipaggiata con il nuovo cambio automatico ZF 9HP (versione 948TE) a 9 rapporti che possiede 20 strategie di cambiata per adeguarsi allo stile del guidatore e una manopola al centro della plancia per gestire i comandi (senza la classica leva). Il nuovo cambio \u00e8 14\u00a0kg pi\u00f9 leggero rispetto alla vecchia trasmissione \"Chrysler Ultradrive\" a 6 rapporti. I motori sono due alimentati a benzina: il pi\u00f9 piccolo \u00e8 il 2,4 litri \"TigerShark\" con tecnologia Multiair erogante 184 cavalli gi\u00e0 disponibile anche sulla sorella Dodge Dart, abbinato alla trazione anteriore, e il top di gamma 3,6 litri Pentastar V6 erogante 295 cavalli disponibile con AWD integrale."}
{"id": "5022123", "revid": "1186766", "url": "https://it.wikipedia.org/wiki?curid=5022123", "title": "De Grandi", "text": ""}
{"id": "5022125", "revid": "1568601", "url": "https://it.wikipedia.org/wiki?curid=5022125", "title": "Jbel Bou Naceur", "text": "Lo Jbel Bou Naceur (3.356 ) \u00e8 la montagna pi\u00f9 alta del Medio Atlante nella catena montuosa dell'Atlante. Si trova in Marocco (nella regione di F\u00e8s-Mekn\u00e8s)."}
{"id": "5022126", "revid": "767487", "url": "https://it.wikipedia.org/wiki?curid=5022126", "title": "Hans Rheinfelder", "text": "Biografia.\nHans Rheinfelder studi\u00f2 Filologia romanza nelle universit\u00e0 \"Ludwig Maximilian\" di Monaco di Baviera e \"Julius-Maximilians\" di W\u00fcrzburg. Fu lettore di lingua tedesca nella \"Sapienza\" di Roma (1923-1929). Infine, nel 1931 divenne professore all'universit\u00e0 di Monaco di Baviera. Dal 1949 fu presidente della Deutsche Dante-Gesellschaft, la Societ\u00e0 tedesca di studi danteschi. Nel 1959 viene eletto vicepresidente dell'Accademia studi italo-tedeschi.\nNei suoi primi si occup\u00f2 soprattutto di problemi di semantica; studi\u00f2 successivamente i riflessi della letteratura religiosa nel lessico, soprattutto nel lessico della liturgia nei volgari romanzi. Fu critico letterario e si interess\u00f2 soprattutto all'esperienza religiosa di poeti e pensatori quali Blaise Pascal, Alphonse de Lamartine, Giacomo Leopardi, Gabriela Mistral e Romain Rolland."}
{"id": "5022129", "revid": "767487", "url": "https://it.wikipedia.org/wiki?curid=5022129", "title": "Stefan Humphries", "text": " Al college ha giocato a football all'Universit\u00e0 del Michigan\nCarriera.\nHumphries fu scelto nel corso del terzo giro (71\u00ba assoluto) del Draft NFL 1984 dai Chicago Bears. L'anno successivo fu membro della squadra che vinse il Super Bowl XX contro i New England Patriots. Nel 1987 pass\u00f2 ai Denver Broncos con cui si qualific\u00f2 nuovamente per il Super Bowl, questa volta perdendo contro i Washington Redskins. Si ritir\u00f2 dopo la stagione 1988."}
{"id": "5022130", "revid": "24443", "url": "https://it.wikipedia.org/wiki?curid=5022130", "title": "Monte Chelia", "text": ""}
{"id": "5022132", "revid": "121737067", "url": "https://it.wikipedia.org/wiki?curid=5022132", "title": "When We Was Fab", "text": "When We Was Fab \u00e8 un brano musicale scritto ed eseguito da George Harrison, incluso nell'album \"Cloud Nine\" del 1987. La canzone venne pubblicata su singolo in vari formati; l'unica altra traccia che appare in ogni formato \u00e8 \"Zig Zag\", estratta dal film \"Shanghai Surprise\" dell'anno precedente.\nIl brano.\n\"When We Was Fab\" venne composta a quattro mani da George Harrison e Jeff Lynne. Quest'ultimo co-produsse anche la traccia insieme a Harrison. Ci sono frequenti menzioni ai Beatles. Nella traccia appaiono anche Ringo Starr, Ray Cooper ed Elton John. Il testo del brano funge da nostalgico ricordo da parte di Harrison dei giorni della Beatlemania durante gli anni sessanta, quando i Beatles venivano definiti i \"Fab Four\" (abbreviazione di \"Fabulous Four\", i \"Favolosi Quattro\"). L'incisione contiene delle citazioni e dei rimandi alle sonorit\u00e0 psichedeliche che i Beatles aiutarono a rendere popolari nel 1967, attraverso l'impiego di sitar, violoncello, ed effetti suonati al contrario. Il singolo venne accompagnato da un videoclip musicale diretto da Kevin Godley e Lol Creme. Si tratta di una delle canzoni pi\u00f9 celebri della carriera solista di Harrison, ed \u00e8 stata inclusa nelle raccolte \"Best of Dark Horse 1976-1989\" (1989) e \"\" (2009). Gli ascoltatori di AOR Radio hanno scelto \"When We Was Fab\" come loro nona canzone preferita di Harrison, ponendola tra \"Bangla Desh\" e \"Dream Away\".\nPubblicazione.\nDiciottesimo singolo di Harrison, due prime edizioni vennero pubblicate il 25 gennaio 1988. La versione standard era semplicemente \"When We Was Fab\"/\"Zig Zag\", ed era stata pubblicata dalla Dark Horse Records con il numero di serie 928131-4; il singolo con il formato 12\" (W 8131 T) aggiunge anche un differente mixaggio della traccia ed un remix del brano \"That's the Way It Goes\" dall'album \"Gone Troppo\". Una settimana dopo questi primi due singoli, venne pubblicata un'edizione limitata con il formato di box-set; quest'ultima aveva una copertina leggermente differente ed un poster nel quale George indossava la sua uniforme mostrata sull'album \"Sgt. Pepper\" dei Beatles. L'8 febbraio furono pubblicate le ultime due edizioni: un CD da 3\" (W 8131 CD) ed un picture disc da 12\" (W 8131 TP), con lo stesso contenuto dell'originale singolo 12\". Quest'ultima edizione del singolo presenta su una facciata la cover originale, e sull'altra una fotografia nello stile degli anni sessanta.\nIl singolo giunse alla 25\u00aa posizione nelle classifiche britanniche, mentre negli Stati Uniti raggiunse ala 23\u00aa di \"Billboard Hot 100\" e la 10\u00aa dell'\"adult contemporary\". Altre posizioni in classifica pervenute sono la 38\u00ba in Belgio, la 40\u00ba in Germania e la 52\u00ba nei Paesi Bassi. Per la canzone \u00e8 stato realizzato un videoclip, trasmesso per la prima volta nel febbraio 1988 sul canale VH1, nel quale compaiono Harrison, Ringo Starr, Ray Cooper, Elton John e Jeff Lynne.\nIn Italia il videoclip di \"When We Was Fab\" fu presentato dallo stesso Harrison durante la sua partecipazione al Festival di Sanremo 1988 tra gli ospiti internazionali. In quell'occasione, George Harrison fu intervistato da Carlo Massarini al \"Palarock\" e ritir\u00f2 il premio \"Miglior Video dell'Anno\", assegnatogli dalla giuria del Festival."}
{"id": "5022152", "revid": "819238", "url": "https://it.wikipedia.org/wiki?curid=5022152", "title": "Stazione di Piastra", "text": "La stazione di Piastra era una stazione ferroviaria posta sulla ferrovia Marmifera Privata di Carrara al servizio dei bacini marmiferi limitrofi. Attivata nel 1876 e dismessa nel 1964, al 2014 si trova nel parco naturale regionale delle Alpi Apuane, nel territorio del comune di Carrara.\nStoria.\nLa stazione venne inaugurata il 19 agosto 1876, in concomitanza all'apertura al servizio dei primi due tronchi della ferrovia.\nNel 1893 la localit\u00e0 viene limitato il servizio di corrispondenza in partenza al trasporto dei marmi.\nLa stazione oper\u00f2 ininterrottamente fino al 15 maggio 1964, anno in cui la ferrovia fu soppressa a causa della concorrenza su gomma.\nStrutture e impianti.\nL'impianto disponeva di un fabbricato di servizio che, come per Ravaccione, ospitava anche il servizio sanitario.\nDisponeva anch'essa di vari altri fabbricati, di una gru elettrica per il carico e scarico dei marmi e di due binari tronchi che originariamente proseguivano sulla montagna. Questi non erano per\u00f2 adatti ai normali convogli, infatti avevano uno scartamento diverso ed erano in una pendenza che impossibilitava la salita. Erano atti per dei vagoncini da miniera che salivano fino alle vette soprastanti e che trasportavano il materiale fino alla stazione.\nMovimento.\nIl traffico che interess\u00f2 l'impianto negli anni di servizio fu esclusivamente merci, dato che sulla linea non si effettuava servizio passeggeri."}
{"id": "5022154", "revid": "33689", "url": "https://it.wikipedia.org/wiki?curid=5022154", "title": "Lo Schiaccianoci", "text": ""}
{"id": "5022166", "revid": "767487", "url": "https://it.wikipedia.org/wiki?curid=5022166", "title": "Nardu Farrugia", "text": "Carriera.\nNazionale.\nHa collezionato 18 presenze con la propria Nazionale."}
{"id": "5022174", "revid": "599013", "url": "https://it.wikipedia.org/wiki?curid=5022174", "title": "Jonathan Holland (calciatore)", "text": "Carriera.\nNazionale.\nHa collezionato 18 presenze con la propria Nazionale."}
{"id": "5022175", "revid": "599013", "url": "https://it.wikipedia.org/wiki?curid=5022175", "title": "Abb\u0101s I", "text": ""}
{"id": "5022180", "revid": "1494169", "url": "https://it.wikipedia.org/wiki?curid=5022180", "title": "Naya", "text": ""}
{"id": "5022181", "revid": "123360999", "url": "https://it.wikipedia.org/wiki?curid=5022181", "title": "Giulia Paola Di Nicola", "text": "Formazione e pensiero.\nDocente di Sociologia e sposata con il saggista e filosofo Attilio Danese con cui fonda nel 1988 il \u201cCentro di Ricerche Personaliste\u201d (Teramo) e la rivista culturale \u201cProspettiva Persona\u201d.\nSi laurea in Pedagogia con il prof. L. Lugarini nel 1971 presso l\u2019Universit\u00e0 degli studi dell\u2019Aquila con 110 e lode e dignit\u00e0 di stampa elaborando una tesi sul giovane Hegel (\u201c\"Il ruolo socio-politico della religione nel giovane Hegel\"\u201d). Nel 1979 si laurea in filosofia, presso l\u2019Universit\u00e0 degli Studi di Roma \"La Sapienza\" con il prof. A. Capizzi.\nLa sua ricerca si concentra soprattutto sui due filoni del rapporto tra sociologia e filosofia personalista e sulle relazioni uomo donna in chiave sociologica e antropo-teologica. Al di fuori di ogni appartenenza formale ai partiti e ai gruppi femministi, la ricerca della Di Nicola nasce dall\u2019osservazione delle condizioni di vita delle donne, della loro soggezione in ambito familiare e lavorativo, della loro \u201cinvisibilit\u00e0\u201d pubblica a livello socio-politico e religioso. Le teorie filosofiche, antropologiche e teologiche fanno da moltiplicatore delle condizione di disuguaglianza tra i generi. Al confronto con le prime fasi di rivendicazione egualitariste degli anni '60 e degli slogan \"Il personale \u00e8 politico\", \u201cL\u2019utero \u00e8 mio e lo gestisco io\u201d, la Di Nicola approfondiva le interconnessioni tra categorie culturali dominanti e relazioni interpersonali, viste come il riflesso e il consolidamento di rapporti di forza. Bisognava andare oltre la fase delle rivendicazioni prevalentemente socio-politiche, interpretate in un orizzonte conflittuale, parallelo a quello marxiano tra borghesi e proletari. Gi\u00e0 negli anni Ottanta, il successo ottenuto dal libro di Betty Friedan (attivista e teorica del movimento femminista), \"La seconda fase\", apriva le porte ad un ripensamento delle lacerazioni prodotte dal primo femminismo, manifestando una volont\u00e0 di recupero delle dimensioni femminili legate alla tessitura di rapporti, alla cura, all\u2019affettivit\u00e0, alla maternit\u00e0. La Di Nicola, supportata dal gruppo \u201cProgetto Donna di Milano\", dal Movimento femminile DC guidato da Maria Paola Colombo Svevo, dal MOICA guidato da Tina Leonzi, dalle donne del sindacato CISL, dal centro studi ACLI, ha sostenuto la necessit\u00e0 di tenere viva la tensione dialettica tra uguaglianza e differenza, onde evitare che la prima si traduca in omologazione tra i sessi, in cui di fatto la femminilit\u00e0 si conformi al modello maschile, e la differenza venga pensata in chiave gerarchica e in subordinazione alla maschilit\u00e0. La reciprocit\u00e0 \u00e8 per la Di Nicola la chiave di volta di relazioni paritarie e al contempo rispettose delle specificit\u00e0, secondo moduli flessibili, nella ricerca mai completata di registri dinamici e plurimi, calibrati sulle persone in relazione. Gli studi sul personalismo e sul federalismo europei, specialmente francese, italiano e tedesco, le confermano la necessit\u00e0 di valorizzare un\u2019antropologia della \u201creciprocit\u00e0 donna uomo\u201d, riflesso di un cosmo articolato in rapporti di unit\u00e0 e pluralit\u00e0. A Parigi, presso la comunit\u00e0 dei Muri Bianchi, la Di Nicola si confronta con il pensiero di E. Mounier e di Paul Ricoeur (col quale insieme al marito Attilio Danese stabilisce un fecondo legame di amicizia nella memoria di E. Mounier). L'ispirazione personalista, arricchita dall'ermeneutica ricoeuriana, conferma l'importanza di\u00a0andare oltre le secche dell\u2019intellettualismo, della metafisica tradizionale, delle definizioni naturalistiche e scolastico-tomiste dell'uomo e della donna.\nNel pensiero della Di Nicola la questione femminile si coniuga pertanto con una filosofia e una antropologia personalista, mettendo in guardia dalle teorie individualiste e collettiviste e specialmente dalle sintesi della ragione la cui ricerca di principi astratti appiattisce e mortifica la vivente pluralit\u00e0 del reale, incapace di cogliere ci\u00f2 che deve restare aperto alle antinomie. Dopo i primi testi su Hegel e il libro \u201c\"Donne e politica. Quale partecipazione?\"\u201d (ed. Citt\u00e0 Nuova, Roma) che l\u2019ha imposta a livello nazionale, la Di Nicola ha raggiunto un apice di notoriet\u00e0 con il libro \"Uguaglianza e differenza\" (Premio Civitanova del 1989), presentato in pi\u00f9 di 50 citt\u00e0 italiane, la cui traduzione in lingua spagnola ne ha permesso la diffusione specialmente nei paesi latino americani (\"Ugualidad y differenzia. La reciprocidad hombre mujer\", ed. Narcea, Madrid). Il tema \u00e8 stato ripreso in \"Lei &amp; Lui. Comunicazione e reciprocit\u00e0\" (con A. Danese, ed. Effat\u00e0, Torino, con ed. polacca). Numerosi articoli e conferenze in varie lingue hanno diffuso il pensiero della Di Nicola, sostenuto da associazioni interessate ad aprire nuovi scenari dopo il Sessantotto e dopo il pensiero della differenza, raccogliendo l'adesione della parte pi\u00f9 aperta al dialogo del mondo cattolico ed anche di quella pi\u00f9 moderata del mondo laico. Ci\u00f2 ha contribuito significativamente a smussare le esasperazioni contrapposte, conservatrici e progressiste, favorendo il reciproco avvicinamento tra mondo \"laico\" e mondo cristiano. In continuit\u00e0 si sono sviluppati gli studi sul matrimonio, sia a livello specificamente socio-antropologico, sia in relazione alla teologia - in collegamento col Comitato scientifico della CEI e con l\u2019Accademia internazionale INTAMS di Bruxelles - collegando analogicamente i rapporti tra i sessi in chiave di antropologia uni duale alla teologia trinitaria, centrata su un Dio intrinsecamente costituito da relazioni pericoretiche.\nA seguito di questa ampia attivit\u00e0 di ricerca e di diffusione, si \u00e8 realizzata la collaborazione con la Segreteria dello Stato Vaticano per la preparazione di Pechino \"95\u201d, quando nell'estate del 1995 il pensiero della Chiesa Cattolica si \u00e8 aperto alla partecipazione sociale e politica delle donne, specialmente con la \"Lettera alle donne\" di Giovanni Paolo II, superando i timori di una tradizione ecclesiale eccessivamente concentrata sulle donne madri, vergini e spose. Studi significativi della Di Nicola si sono concentrati anche sul valore innovativo, trasgressivo e femminile insieme, di profili quali Antigone nel mito di Sofocle e Simone Weil a cavallo tra storia, filosofia, sociologia e mistica. \nQuando la rivista \u201cProgetto Donna\u201d interrompe le pubblicazioni, Giulia Paola Di Nicola, ormai punto di riferimento culturale del femminismo cristiano, apre per le donne uno spazio di confronto all\u2019interno della rivista \u201cProspettiva Persona\u201d. \nGrazie a questo impegno editoriale e intellettuale, la parte pi\u00f9 vivace del mondo cristiano ha potuto usufruire di uno spazio costante, chiamato \"Prospettiva Donna\", che ha raccolto i contributi di donne di diversa ideologia e appartenenza e favorito la visibilit\u00e0 di studiose che non sempre trovavano ascolto negli ambienti accademici e partitici. Lo spazio di \"Prospettiva Donna\" \u00e8 stato chiuso nel marzo 2021, in concomitanza con l'affidamento della direzione della rivista al prof. Flavio Felice e in ottemperanza ai dettati ministeriali sulle riviste accademiche.\nAncora oggi la Di Nicola svolge un'intensa attivit\u00e0 intellettuale e culturale in Italia e all'estero come visiting professor sulle problematiche relative ad una sociologia orientata al bene della persona nella societ\u00e0, alle questioni di genere, alla presentazione dei personaggi della soglia (E. Mounier, I. Silone, S. Weil, Ch. P\u00e9guy), all'umanesimo relazionale e familiare.\nIl 5 ottobre 2017 Giulia Paola Di Nicola e Attilio Danese, in occasione della pubblicazione del centesimo numero di \u201cProspettiva Persona\u201d hanno lasciato l\u2019incarico di Direttori di \u201cProspettiva Persona\u201d, passando il testimone al Prof. Flavio Felice e, per la presidenza onoraria, a Robert Royal, assicurando il prosieguo della rivista nella sua missione di impegno culturale, di approfondimento e diffusione dei problemi antropologici, etici, sociali, politici, religiosi.\nIncarichi e docenze.\nGiulia Paola Di Nicola ha svolto un\u2019intensa attivit\u00e0 intellettuale, in Italia e nel Mondo, sia come docente sia come consulente. Significativo il suo impegno dal 1994 nel \"Board of governors\" dell\u2019INTAMS (International Academy for marital Spirituality) di Bruxelles, divenendo membro del Comitato direttivo, nonch\u00e9 nel Bord della relativa rivista INTAMS Review. Il suo impegno fuori dall\u2019Europa ha toccato paesi come il Brasile, il Canada, la Repubblica Ceca, l\u2019Ungheria, Israele, la Polonia, il Benin, il Burkina Faso, l\u2019Argentina e il Messico.\nCollaborazioni.\nCome esperta a livello Nazionale ha collaborato con la Commissione Pari Opportunit\u00e0 (Marinucci, Anselmi), il centro studi ACLI, il consiglio nazionale Cif, la Consulta nazionale Famiglia della Cei, il Pontificio Consiglio dei laici, Segreteria di Stato Vaticano. Ha diretto numerosi progetti di ricerca nazionali ed europei, tra i quali il \u201cPhare and Tacis\u201d per i paesi dell'Est. \u00c8 stata membro per vari mandati della Commissione Pari opportunit\u00e0 della Regione Abruzzo anche come Vicepresidente. \u00c8 stata presidente (dal 2010 al 2019), in coppia con il marito, dell'Associazione nazionale \"Maria e Luigi\" (AMARLUI) ispirata ai coniugi Maria Corsini e Luigi Beltrame Quattrocchi dal 2010, presidenza passata poi ai coniugi Barbara Pucarelli e Felice Scarlatella.\nPubblicazioni.\nTra le numerose pubblicazioni di Giulia Paola Di Nicola si riportano di seguito solo alcune tra le pi\u00f9 significative:"}
{"id": "5022185", "revid": "66666616", "url": "https://it.wikipedia.org/wiki?curid=5022185", "title": "Il meglio di Tiromancino", "text": ""}
{"id": "5022189", "revid": "110157", "url": "https://it.wikipedia.org/wiki?curid=5022189", "title": "Woman (Peter and Gordon)", "text": "Woman \u00e8 una canzone di Peter and Gordon, composta da Paul McCartney, accreditato come Bernard Webb o A. Smith, a seconda dell'edizione del singolo. \u00c8 stato incluso sulla \"compilation\" \"The Songs Lennon and McCartney Gave Away\" del 1971.\nIl brano.\nTalvolta, Paul McCartney utilizz\u00f2 alcuni pseudonimi nella sua carriera di cantautore; il primo fu \"Paul Ramon\", utilizzato nel 1960 quando i Beatles, ancora chiamati Silver Beetles, fecero una \"tourn\u00e9e\" in Scozia come \"backing band\" di Johnny Gentle. Bernard Webb fu uno di quelli.\nPeter Asher (il \"Pete\" di Peter and Gordon) era il fratello della fidanzata di McCartney, Jane Asher, per cui il \"beatle\" forn\u00ec al duo quattro pezzi: \"A World Without Love\", \"Nobody I Know\" ed \"I Don't Want to See You Again\", tutti e tre firmati come pezzi di Lennon-McCartney, e \"Woman\". Quest'ultimo per\u00f2 non venne accreditato a nessuno dei due per vedere se riusciva ad avere successo anche oltre il binomio John-Paul. Il brano, arrivato alla 21\u00aa posizione nel Regno Unito ed alla 14\u00aa negli States, venne incluso in patria sull'album \"Peter &amp; Gordon\" e negli Stati Uniti in un LP intitolato proprio \"Woman\"; ambedue i dischi sono del 1966. Nel gennaio 1969, durante le \"Get Back Sessions\", i Beatles registrarono due volte il brano."}
{"id": "5022197", "revid": "1573940", "url": "https://it.wikipedia.org/wiki?curid=5022197", "title": "Chiesa di San Giorgio in Vado", "text": "La chiesa di san Giorgio in Vado \u00e8 un edificio religioso, situato a Rualis, frazione di Cividale del Friuli, posto in prossimit\u00e0 di un antico \"vado\" (guado) del fiume Natisone. Annesso alla chiesa un tempo vi era un complesso monastico.\nStoria.\nLa chiesa fa parte dell'antico monastero posto a sud-ovest dell'urbano di Cividale dedicato a san Giorgio presente gi\u00e0 dal XIII secolo. Il monastero era posizionato in prossimit\u00e0 del guado di attraversamento del fiume Natisone, all'esterno delle mura cittadine. L'intitolazione della chiesa a san Giorgio nasce dal significato tradotto del greco di \"Giorgio\": \"Gheorghios\" \"colui che lavora la terra\", e \"Vado\" da \"guado\". Il monastero dal 1247, ospitava le monache osservanti l'Ordine di Sant'Agostino venendo poi soppresso nel 1432. le monache avevano acquistato un mulino, necessario per le attivit\u00e0 produttive del monastero, che dovette essere soppresso per gravi motivi disciplinari.\nFu successivamente occupato dai frati Minori Osservanti fino al 1769, quando i locali furono venduti perch\u00e9 diventassero abitazioni private.\nA testimonianza di questa storia secolare resta la chiesa conventuale, e poche parti del monastero suddiviso in diverse propriet\u00e0 private, e un'azienda agricola. L'antica parte del chiostro \u00e8 parzialmente visibile pur mancante del lato ovest. La chiesa, che \u00e8 la parte meglio conservata, presenta affreschi risalenti fin dalla sua fondazione.\nInterno.\nLa chiesa a unica navata, conserva opere di particolare rilievo artistico.\nGli affreschi.\nL'aula della chiesa si presenta a navata unica con il tetto a capanna, il presbiterio e una cappella laterale, e conserva un ciclo di affreschi databili dal XIII secolo, tempo della sua edificazione, fino al XVIII secolo quando il monastero fu soppresso. Tra questi di particolare interesse \u00e8 il \"Martirio di san Thomas Becket\" risalente al XIV secolo di derivazione vitalesca. Sempre del medesimo periodo sono quelli raffiguranti l\"Annunciazione\" e \"san Giorgio col drago\" piuttosto ammalorato, la \"Trinit\u00e0\" di cui rimane visibile solo il volto di \"Dio padre\", l' \"Assunta in cielo\", \"Madonna in trono con Bambino e santi\" realizzati da quello che viene chiamato \"\u201cSecondo Maestro di Rualis\u201d\"\nAll'interno dell'altare risalente al XVII secolo \u00e8 possibile ammirare l'affresco del XV secolo della \"Madonna dell'Umilt\u00e0\" o \"Madonna del latte\". Mentre il dipinto pi\u00f9 antico \u00e8 il dipinto \"Dormitio Virginis\", posto sotto l'affresco del martirio di Thomas Becket. Il dipinto \"eucharisticher Schmerzensmann (Cristo eucaristico)\" \u00e8 una rara raffigurazione d'ambito tedesco, sicuramente molto antico, sicuramente il pi\u00f9 antico presente in terra friulana.\nVicino alla chiesa sono ancora visitabili i locali dell'oratorio con al'affresco dell\"Ultima cena\" risalente al XIII secolo, e le \"Storie di Cristo\" di epoca successiva. Sempre del Trecento sono invece i dipinti raffiguranti \"san Giorgio e la principessa\"e la \"Crocifissione\" presenti sulla facciata e riscoperti nei restauri del 2005, ritenuti tra i pi\u00f9 antichi del territorio."}
{"id": "5022198", "revid": "287204", "url": "https://it.wikipedia.org/wiki?curid=5022198", "title": "Sa\u02bf\u012bd Pasci\u00e0", "text": ""}
{"id": "5022199", "revid": "287204", "url": "https://it.wikipedia.org/wiki?curid=5022199", "title": "Ism\u0101\u012bl Pasci\u00e0", "text": ""}
{"id": "5022201", "revid": "339392", "url": "https://it.wikipedia.org/wiki?curid=5022201", "title": "\u1e24usayn K\u0101mel", "text": ""}
{"id": "5022203", "revid": "287204", "url": "https://it.wikipedia.org/wiki?curid=5022203", "title": "Giacimento di Kirkuk", "text": ""}
{"id": "5022204", "revid": "287204", "url": "https://it.wikipedia.org/wiki?curid=5022204", "title": "Strutture iperboloidi", "text": ""}
{"id": "5022205", "revid": "712828", "url": "https://it.wikipedia.org/wiki?curid=5022205", "title": "Esopianeti potenzialmente abitabili", "text": "Questa \u00e8 la lista degli esopianeti potenzialmente abitabili, ordinata secondo l'indice di similarit\u00e0 terrestre. La lista \u00e8 basata sui dati del Catalogo degli esopianeti abitabili, pubblicati dal \"Planetary Habitability Laboratory\" dell'Universit\u00e0 di Porto Rico ad Arecibo. Al 10 dicembre 2019, sono 55 i pianeti extrasolari confermati potenzialmente abitabili.\nPianeti extrasolari situati in una zona abitabile \"conservativa\".\nNella seguente lista sono presenti i pianeti extrasolari che hanno maggiori probabilit\u00e0 di avere una composizione rocciosa (che secondo le pi\u00f9 recenti ricerche richiede un raggio minore di e una massa inferiore a ) e che orbitano nella zona abitabile \"conservativa\", ossia quella parte della zona abitabile dove le condizioni favorevoli rimangono tali per buona parte della vita della stella nella sequenza principale.\nPianeti extrasolari situati in una zona abitabile \"ottimistica\".\nGli esopianeti sottostanti orbitano in una zona abitabile \"ottimistica\" potrebbero essere abitabili solo in determinati periodi della vita della stella e hanno quindi meno probabilit\u00e0 di mantenere acqua liquida in superficie, oppure hanno meno possibilit\u00e0 di avere una composizione rocciosa, poich\u00e9 hanno raggi superiori a 1,5 R\u2295 o massa \u2264 10 M\u2295. Questa lista comprende i pianeti con ESI uguale o superiore a 0,70.\nFattori di abitabilit\u00e0.\nOltre all'ESI, un'altra metodologia del gruppo di Abel Mendez dell'Universit\u00e0 di Arecibo \u00e8 stata quella di valutare altri fattori fondamentali riguardo l'abitabilit\u00e0 planetaria, come adesempio:"}
{"id": "5022213", "revid": "33689", "url": "https://it.wikipedia.org/wiki?curid=5022213", "title": "Meda di Odessa", "text": "Biografia.\nSecondo la testimonianza di Ateneo, che a sua volta cita Satiro di Callati, Meda era originaria di Odessa ed era la figlia del re dei Geti Cotila.\nAteneo riporta il nome di Meda al sesto posto nella lista delle mogli del re di Macedonia, successivamente a quello di Olimpiade e prima di quello di Cleopatra Euridice, l'ultima sposa del re di Macedonia, anche se non \u00e8 sicuro che i matrimoni siano stati elencati dallo scrittore di Naucrati in ordine cronologico. Come per altre spose di Filippo, le nozze con Meda furono motivate da motivi politici, per suggellare l'amicizia coi Geti. Ateneo testimonia che lo stesso Cotila giunse personalmente a Pella portando con s\u00e9 la figlia Meda ed una ricchissima dote.\nLe fonti antiche non riportano altre notizie su Meda, n\u00e9 ci sono menzioni su eventuali figli avuti da lei.\nArcheologia.\nSecondo lo studioso britannico N. G. L. Hammond, Meda potrebbe essersi suicidata subito dopo la morte del re ed essere lei la donna sepolta nell'anticamera della cosiddetta Tomba II del \"grande tumulo\" di Verghina, nel caso il re sepolto nell'adiacente camera mortuaria sia lo stesso Filippo, come sarebbe ipotizzabile in base al rinvenimento di uno schiniere modificato per una frattura alla tibia e alla possibile frattura all'orbita oculare riscontrata sui resti. Tali segni particolari di Filippo II sono infatti testimoniati dalle fonti antiche.\nSe l'identificazione col re sepolto nella Tomba II con Filippo II \u00e8 corretta, si pone dunque il problema di chi sia la donna sepolta nella camera adiacente, dato che accanto a lei erano stati posizionate diverse armi e suppellettili relative alla guerra, difficilmente associabili per esempio a Cleopatra Euridice, che pure era stata uccisa poco dopo la morte del marito. Inoltre, se la donna sepolta nella Tomba II fosse Cleopatra Euridice, sarebbe stato probabilmente sepolto con lei il suo bambino, Carano, assassinato assieme alla stessa regina.\nData l'origine tracia di Meda, Hammond ipotizza che le armi rinvenute nella camera potessero essere della stessa principessa di Odessa. Tuttavia, l'ipotesi dello studioso britannico non ha trovato consenso presso gli archeologi, che evidenziano come la cura e la preparazione della tomba testimoni la sepoltura di una regina di stirpe macedone e non tracia. Inoltre, se la principessa di Odessa si fosse suicidata alla morte del marito, difficilmente le fonti antiche avrebbero omesso un episodio tanto spettacolare e senza precedenti nella cultura greca.\nInfine, secondo altri studiosi, nella Tomba II non sarebbe stato sepolto Filippo II con una delle sue mogli, bens\u00ec Filippo III Arrideo e la moglie Euridice II. In tal caso, la presenza delle armi nella camera mortuaria sarebbe giustificato dal fatto che la regina Euridice II, addestrata alle arti marziali dalla madre Cinane, avesse personalmente guidato l'esercito macedone e partecipato ad alcune battaglie, data la disabilit\u00e0 mentale del marito."}
{"id": "5022215", "revid": "107709711", "url": "https://it.wikipedia.org/wiki?curid=5022215", "title": "Chrysler LeBaron", "text": "La LeBaron \u00e8 un'autovettura mid-size prodotta dalla Chrysler dal 1977 al 1995.\nIl nome del modello derivava da un'omonima carrozzeria attiva dagli anni venti agli anni quaranta. Dal 1957 al 1975 fu associato ad un modello del marchio Imperial. Nel 1977 la LeBaron divent\u00f2 invece un modello della Chrysler. \nLa prima serie (1977-1981).\nNel maggio del 1977 la Chrysler introdusse la LeBaron. Essa era un'alternativa pi\u00f9 compatta alle tradizioni vetture full-size del marchio Chrysler. La LeBaron era la risposta della Chrysler alla Cadillac Seville ed alla Lincoln Versailles. Era basata sul pianale M del gruppo Chrysler ed era tecnologicamente correlata alla Dodge Aspen ed alla Plymouth Volare. Questa serie di LeBaron era disponibile in versione berlina quattro porte, coup\u00e9 due porte e familiare quattro porte.\nEra disponibile con motore a sei cilindri in linea da 3,7 L, con un V8 da 5,2 L oppure con un V8 da 5,9 L. La trazione era posteriore, mentre il cambio era automatico a tre rapporti. Esteticamente la LeBaron era molto simile alla Dodge Aspen. Erano disponibili gli allestimenti base, Special, Salon e Medallion. Solo nel 1980 \u00e8 stata offerta la versione speciale LeBaron Fifth Avenue Edition.\nDi questa serie di LeBaron ne sono stati prodotti, in totale, 431.616 esemplari. \nLa seconda serie (1981-1988).\nNel 1981 la LeBaron fu rivista completamente. Ora il modello era basato sulla piattaforma K ed era a trazione anteriore. Questa nuova serie di LeBaron era collegata alla Dodge 400.\nEra offerta in versione berlina quattro porte, coup\u00e9 due porte, familiare quattro porte e cabriolet due porte. I motori disponibili erano dei quattro cilindri in linea da 2,2 L, 2,5 L e 2,6 L. Il primo propulsore menzionato era offerto anche in versione sovralimentata.\nNel 1985 il modello fu rivisto. Questa serie di LeBaron \u00e8 stata prodotta, in totale, in circa 538.000 esemplari (circa 260.000 berline, 56.100 familiari, 120.000 coup\u00e9 e 106.000 cabriolet).\nLa terza serie (1986-1995).\nNel 1986 fu introdotta la terza serie del modello. Inizialmente fu disponibile solo in versione cabriolet e coup\u00e9. Questi modelli sono stati offerti con un certo successo anche in Europa. Erano disponibili con un motore a quattro cilindri in linea da 2,2 L o 2,5 L oppure con un V6 da 3 L. Nel 1989 fu introdotta la versione berlina, mentre l'anno successivo le versioni cabriolet e coup\u00e9 furono riviste esteticamente. Le versioni coup\u00e9 e cabriolet erano basate sul pianale J del gruppo Chrysler, mentre la berlina venne costruita sulla piattaforma AA.\nDi questa generazione di Chrysler LeBaron ne furono costruiti circa 698.000 esemplari (approssimativamente 131.000 berline, 221.000 coup\u00e9 e 346.000 cabriolet)."}
{"id": "5022226", "revid": "118554327", "url": "https://it.wikipedia.org/wiki?curid=5022226", "title": "Fiat 850 Coup\u00e9 Abarth 2000 OT", "text": "La Fiat-Abarth 2000 OT \u00e8 una vettura da competizione realizzata dalla Abarth nel 1966.\nSviluppo.\nLa vettura, derivata dalla Fiat 850 Coup\u00e9, venne costruita per essere impiegata nelle gare di tipo endurance. Ci\u00f2 ne determin\u00f2 la scelta della configurazione coup\u00e9, in quanto non solo aumentava l'aerodinamicit\u00e0 del \"design\", ma permetteva anche di proteggere il pilota dalla condizioni climatiche.\nVenne realizzata in 5 esemplari tuttora esistenti.\nTecnica.\nL'allestimento del mezzo venne curato da Mario Colucci. Come propulsore impiega un 4 cilindri in linea dalla potenza di 185 CV DIN a 7600 giri abbinato a due carburatori Weber 45 DC0E/9 e gestito da un cambio manuale Tipo 139 a cinque rapporti. Tutto ci\u00f2 permette una velocit\u00e0 massima di 240 km/h. Il telaio \u00e8 in lamiera scatolata saldata elettricamente, mentre le sospensioni anteriori sono formate da bracci oscillanti, barre stabilizzatrici e ammortizzatori idraulici telescopici nella sezione anteriore e quelle posteriori sono composte da bracci tubolari, molle ad elica ed ammortizzatori idraulici telescopici. I cerchi sono in magnesio. Il peso a vuoto della vettura supera di poco i 7 quintali."}
{"id": "5022228", "revid": "287204", "url": "https://it.wikipedia.org/wiki?curid=5022228", "title": "John Taintor Foote", "text": "Biografia.\nNato nel Colorado, a Leadville, John Taintor Foote studi\u00f2 alla Kenyon Military Academy a Gambler, nell'Ohio. Inizi\u00f2 a scrivere storie di ambiente sportivo. Il suo primo racconto apparve nel 1913 su The American Magazine. \u00c8 l'autore della storia presa come spunto per \"Notorious - L'amante perduta\", il film diretto nel 1946 da Alfred Hitchcock che era gi\u00e0 stata adattata per lo schermo nel 1927 con il film \"Convoy\". Svariati altri suoi lavori furono adattati per il cinema. Fu anche autore (o collaboratore) di cinque lavori teatrali tra i quali la commedia \"Toby's Bow\" e il dramma \"Tight Britches\".\nNel 1938, Foote and\u00f2 a Hollywood per lavorare alla sceneggiatura del suo libro \"The Look of Eagles\" che fu ribattezzato per il cinema \"Kentucky\", un film che aveva come protagonista Loretta Young e che fece conquistare l'Oscar al miglior attore non protagonista a Walter Brennan.\nVita privata.\nJohn Taintor Foote era sposato con Jessica Todhunter Foote (1894 - 1989). Mor\u00ec nel gennaio 1950 a Los Angeles, all'et\u00e0 di 68 anni. Venne sepolto nell'Hollywood Forever Cemetery."}
{"id": "5022230", "revid": "663330", "url": "https://it.wikipedia.org/wiki?curid=5022230", "title": "Episodi di Nurse Jackie - Terapia d'urto (sesta stagione)", "text": "La sesta stagione della serie televisiva Nurse Jackie - Terapia d'urto \u00e8 stata trasmessa in prima visione negli Stati Uniti dal canale via cavo Showtime dal 13 aprile al 29 giugno 2014.\nIn Italia la stagione \u00e8 andata in onda in prima visione su Sky Atlantic, canale a pagamento della piattaforma satellitare Sky, dal 22 aprile all'8 luglio 2015."}
{"id": "5022232", "revid": "123049534", "url": "https://it.wikipedia.org/wiki?curid=5022232", "title": "Kimagure Robot", "text": " \u00e8 una serie di corti anime nate come animazioni ideate per promuovere Yahoo! Japan. Trasmessi nel 2004, i registi degli episodi appartengono per lo pi\u00f9 allo studio Studio 4\u00b0C, mentre la sceneggiatura \u00e8 stata curata dallo scrittore di fantascienza Shinichi Hoshi.\nTrama.\nOgni episodio narra un'avventura autococlusiva incentrata sulla figura dei robot e degli automi. Unici personaggi ricorrenti sono il Dottore, genio creativo appassionato di robotica, e la sua assistente."}
{"id": "5022241", "revid": "121737088", "url": "https://it.wikipedia.org/wiki?curid=5022241", "title": "Cheer Down", "text": "Cheer Down \u00e8 un brano musicale di George Harrison, composto da lui e Tom Petty, originariamente apparso sul film \"Arma letale 2\" del 1989. Registrata nel marzo dell'anno, era stata composta l'anno precedente per il disco \"Journeyman\" di Eric Clapton, ma l'amico non la volle includere. Inclusa sulla raccolta \"Best of Dark Horse 1976-1989\", venne pubblicata, il 27 novembre 1989, su un singolo per promuovere la raccolta; il disco non entr\u00f2 in classifica n\u00e9 in Gran Bretagna n\u00e9 su \"Billboard\" negli States, anche se, in quest'ultima nazione, arriv\u00f2 alla 7\u00aa posizione di \"Mainstream Rock Songs\". Il numero di serie del vinile da 7\" era W 2696, di quello da 12\" W 2696 T, del CD W 2696 CD e dell'audiocassetta W 2696 C. In seguito, il pezzo apparve su \"Live in Japan\" (1992), \"The Dark Horse Years 1976-1992\" (2004) e \"\" (2009). Una \"cover\" \u00e8 stata interpretata dall'Alshire Hollywood Pops Orchestra."}
{"id": "5022244", "revid": "66668404", "url": "https://it.wikipedia.org/wiki?curid=5022244", "title": "Popolazione civile", "text": ""}
{"id": "5022253", "revid": "599013", "url": "https://it.wikipedia.org/wiki?curid=5022253", "title": "Malcolm Licari", "text": "Carriera.\nClub.\nHa giocato nella massima serie del campionato maltese con varie squadre.\nNazionale.\nCon la Nazionale maltese ha giocato 2 partite nel 2001."}
{"id": "5022254", "revid": "287204", "url": "https://it.wikipedia.org/wiki?curid=5022254", "title": "Chrysler LeBaron GTS", "text": "La LeBaron GTS \u00e8 un'autovettura mid-size prodotta dalla Chrysler dal 1984 al 1989. Rispetto all'omonima LeBaron, la GTS era un'automobile differente.\nStoria.\nEra offerta con un solo tipo di carrozzeria, hatchback cinque porte. Era basata sul pianale K del gruppo Chrysler e la trazione era anteriore. La LeBaron GTS era pertanto legata alla Dodge Lancer. Era offerta in due allestimenti, quello base e l'LS. Quest'ultimo era dotato di un equipaggiamento superiore.\nIl motore base era un quattro cilindri in linea da 2,2 L sia in versione aspirata che sovralimentata. La prima erogava 100 CV, mentre la seconda 148 CV. Il cambio poteva essere manuale a cinque rapporti o automatico a tre marce. Nel 1986 fu introdotto un nuovo motore a quattro cilindri in linea da 2,5 L.\nNel 1987 e nel 1988 al modello furono operate solo modifiche minori. Nel 1989 fu eliminata la sigla GTS dal nome e quindi il modello si inizi\u00f2 a chiamarsi semplicemente LeBaron. Nell'occasione fu introdotta la versione sovralimentata del motore da 2,5 L. In totale, di LeBaron GTS, ne vennero assemblati 193.000 esemplari."}
{"id": "5022269", "revid": "599013", "url": "https://it.wikipedia.org/wiki?curid=5022269", "title": "Massimo Grima", "text": "Carriera.\nClub.\nHa giocato nella massima serie del campionato maltese con varie squadre.\nNazionale.\nCon la Nazionale maltese ha esordito nel 1997."}
{"id": "5022271", "revid": "729019", "url": "https://it.wikipedia.org/wiki?curid=5022271", "title": "Stazione di Guryong", "text": "La stazione di Guryong (\uad6c\ub8e1\uc5ed - \u4e5d\u9f8d\u9a5b, \"Guryong-yeok\" ) \u00e8 una stazione ferroviaria situata nel quartiere di Gangnam-gu della citt\u00e0 di Seul, in Corea del Sud, servita dalla linea Bundang, ferrovia suburbana della Korail.\nStruttura.\nLa stazione di Guryong \u00e8 realizzata in sotterraneo, ed \u00e8 costituita da due marciapiedi laterali con due binari passanti, protetti da porte di banchina di sicurezza situati al sesto piano interrato. Essendo i binari in curva, in alcuni punti si crea un certo spazio fra il treno e la banchina, e all'arrivo dei treni in stazione, ne viene fatto un annuncio."}
{"id": "5022272", "revid": "1324679", "url": "https://it.wikipedia.org/wiki?curid=5022272", "title": "Esperimento di scelta ritardata di Wheeler", "text": "L'esperimento di scelta ritardata di Wheeler \u00e8 un insieme di esperimenti mentali ideati da John Archibald Wheeler, basati concettualmente su una rielaborazione dell'esperimento della doppia fenditura, alcuni dei quali eseguiti concretamente nel 1978 e nel 1984.\nQuesti esperimenti tentano di stabilire se i fotoni in qualche modo siano in grado di \"percepire\" l'apparato sperimentale utilizzato nel corso dell'esperimento della doppia fenditura, assumendo uno stato coerente con l'apparato stesso, o se la loro configurazione \u00e8 quella di uno stato indeterminato permanente (n\u00e9 onda n\u00e9 particella), venendo evidenziato l'uno o l'altro aspetto in base alla modalit\u00e0 con cui essi vengono rilevati nel momento finale dell'esperimento. In particolare alcune interpretazioni della teoria affermano che ogni fotone \"deciderebbe autonomamente\" se comportarsi come particella o come onda e poi, una volta entrato nel dispositivo sperimentale, potrebbe \"cambiare\" la propria configurazione comportandosi in modo opposto. L'intento di Wheeler era quello di indagare le condizioni relative al tempo in cui un fotone realizzerebbe questa transizione tra stati presunti. Tuttavia fu molto chiaro su questo punto:\nQuesto tipologia di esperimenti si \u00e8 rivelata molto difficile da realizzare, tuttavia se ne \u00e8 dimostrata molto utile la teorizzazione, che ha portato i ricercatori a fornire \"manifestazioni sempre pi\u00f9 sofisticate della dualit\u00e0 onda-particella di ogni singolo quanto\".\nIntroduzione.\nSecondo il principio di complementarit\u00e0, un fotone pu\u00f2 manifestarsi sia come particella che come onda, ma non entrambe nello stesso tempo. Questa caratteristica dipende dal fatto che gli sperimentatori utilizzano dispositivi destinati a osservare o particelle o onde. Quando quest'affermazione viene rigidamente applicata, si potrebbe sostenere che determinando il tipo di rivelatore si pu\u00f2 costringere il fotone a manifestarsi solo come particella o solo come onda. Inoltre, il rilevamento di un fotone \u00e8 un processo distruttivo perch\u00e9 un fotone non pu\u00f2 mai essere osservato in volo. Quando un fotone viene rilevato, ad esempio, \u00e8 assorbito da un elettrone all'interno di in un fotomoltiplicatore che, grazie alla sua energia attiva una cascata di eventi prodotti dal dispositivo. Un fotone appare sempre in un certo punto, molto localizzato, sia nel tempo che nello spazio. Negli apparati che rilevano i fotoni, le posizioni sugli schermi di rilevamento che indicano la ricezione del fotone, danno un'indicazione del fotone stesso, ma rilevano la natura di onda durante il volo dalla sorgente di fotoni al dispositivo di rilevamento. Per questo si dice comunemente che in un esperimento della doppia fenditura un fotone mostra la sua natura ondulatoria come se stesse passando attraverso entrambe le fessure e manifesta la sua natura particellare quando appare sullo schermo di rilevamento come scintillazione altamente localizzata.\nData l'interpretazione della fisica quantistica secondo la quale un fotone \u00e8 sia nella sua veste di onda che nella sua veste di particella, la domanda sorge spontanea: \"quando il fotone decide se sta viaggiando come onda o come particella?\" Supponiamo un esperimento della doppia fenditura tradizionale preparato in modo che una delle fessure possa essere bloccata. Se entrambe le fenditure sono aperte e una serie di fotoni sono emessi dal laser, emerger\u00e0 rapidamente sullo schermo di rivelazione un modello di interferenza. La configurazione di interferenza pu\u00f2 essere spiegata solo come conseguenza di \"fenomeni ondulatori\", cos\u00ec gli sperimentatori possono concludere che ciascun fotone appena emesso \"decide\" di viaggiare come onda. Se \u00e8 disponibile solo una fessura allora non ci sar\u00e0 alcun modello di interferenza.\nInterferometro semplice.\nPer capire sperimentalmente se un fotone \"decida\" di agire come onda o come particella, \u00e8 stato proposto di utilizzare il metodo interferometrico. Ecco un semplice diagramma schematico di un interferometro a due configurazioni: l'esperimento prevede l'invio di un singolo fotone dall'ingresso in basso a sinistra verso il divisore di fascio situato in basso a sinistra. Inoltre, in questo apparato sono presenti due rivelatori in alto a destra: uno intercetta l'eventuale fotone proveniente dal basso (fascio blu), l'altro intercetta l'eventuale fotone proveniente da sinistra (fascio rosso). Il fotone parte dall'angolo in basso a sinistra e le probabilit\u00e0 di trasmissione o di riflessione del fotone sul divisore di fascio sono identiche. Quindi, o il fotone continua dritto per poi essere riflesso dallo specchio in basso a destra (fascio blu), oppure \u00e8 riflesso dal divisore e riflesso nuovamente dallo specchio in alto a sinistra (fascio rosso). Ripetendo l'esperimento molte volte, ogni rivelatore rilever\u00e0 in media un numero uguale di fotoni, senza mostrare figure di interferenza e quindi rivelandone la natura corpuscolare.\nSe l'apparato \u00e8 modificato in modo che un secondo divisore di fascio sia posizionato nell'angolo superiore destro, i due rivelatori presenteranno effetti di interferenza. Questi fenomeni sono conseguenza della natura ondulatoria della luce. Si pu\u00f2 altres\u00ec affermare che ogni fotone deve aver percorso entrambi i percorsi come onda; altra cosa sarebbe accaduta se il fotone non avesse interferito con se stesso.\nConsiderazioni.\nPoich\u00e9 nulla \u00e8 cambiato dalla prima configurazione sperimentale alla seconda e poich\u00e9 nel primo caso il fotone decide di \"scegliere\" di viaggiare come particella e nel secondo caso si dice che abbia \"scelto\" di viaggiare come onda, Wheeler vuole sapere se, in via sperimentale, pu\u00f2 determinarsi \"quando\" il fotone abbia \"deciso\". Sarebbe possibile lasciare che un fotone passi attraverso la regione del primo divisore di fascio mentre non c'\u00e8 un divisore nella seconda posizione, provocando cos\u00ec la \"decisione\" di viaggiare e poi lasciare rapidamente il secondo divisore di raggio nel suo percorso? Avendo presumibilmente viaggiato come particella fino a quel momento, sarebbe il divisore di fascio a farlo passare come fosse una particella se il secondo il divisore di fascio non ci fosse? Oppure, si comporterebbe come se il secondo divisore di fascio fosse sempre stato l\u00ec? Si sarebbero manifestati effetti di interferenza? E se ci fossero effetti di interferenza significa che deve essere andato indietro nel tempo e ha cambiato la sua decisione su come viaggiare, come una particella o come un'onda? Wheeler voleva indagare le diverse ipotesi per ottenere dei dati oggettivi.\nAd Albert Einstein non piacevano queste possibili conseguenze della meccanica quantistica. Quando gli esperimenti furono finalmente messi a punto e ne consentirono la realizzazione, sia nella versione a doppia fenditura che nella versione con interferometro, fu definitivamente dimostrato che un fotone potrebbe iniziare la sua vita con una configurazione volta a dimostrare la sua natura particellare e finire in una configurazione ondulatoria. In questi esperimenti si potrebbero sempre dimostrare le caratteristiche ondulatorie anche interferendo con s\u00e9 stesso. Inoltre, se l'esperimento fosse stato avviato con il secondo divisore di raggio e poi rimosso mentre il fotone era in volo, il fotone inevitabilmente si presenterebbe ad un rivelatore e non mostrerebbe alcun segno di interferenza. In questo modo la presenza o l'assenza del secondo divisore servirebbe per determinare se il fotone \u00e8 un'onda o una particella. Molti sperimentatori hanno raggiunto un'interpretazione dei risultati sperimentali affermando che il cambiamento delle condizioni definitive sarebbe \"retroattivo,\" determinando ci\u00f2 che il fotone ha \"deciso\" di essere solo nel momento in cui stava entrando il primo divisore. Come accennato in precedenza, Wheeler ha respinto questa interpretazione.\nLa versione di Wheeler dell'esperimento dell'interferometro non poteva essere eseguita in un laboratorio fino a poco tempo fa a causa della difficolt\u00e0 pratica di inserire o rimuovere il secondo divisore di fascio nel breve intervallo di tempo tra la sua introduzione del primo divisore e il suo arrivo nella posizione prevista per il secondo divisore. Per questa realizzazione dell'esperimento vengono estese le lunghezze di entrambi i percorsi inserendo cavi in fibra ottica. Cos\u00ec facendo si rende l'intervallo di tempo in questione molto pi\u00f9 lungo. Un dispositivo commutabile ad alta velocit\u00e0 su un percorso, costituito da un interruttore di alta tensione, un \"cell Pockel\", e un prisma di Glan-Thompson, permettono di deviare tale percorso lontano dalla sua destinazione ordinaria cos\u00ec quel percorso giunge efficacemente a un vicolo cieco. Con la deviazione in funzione, nulla pu\u00f2 raggiungere il rivelatore attraverso questa strada, quindi non ci pu\u00f2 essere alcuna interferenza. Con esso spento il percorso riprende la sua normale modalit\u00e0 di azione e passa attraverso il secondo divisore, facendo riapparire l'interferenza. Con questa disposizione si ripristina la modalit\u00e0 ordinaria e passa attraverso il secondo divisore, ma non consente di passare da uno stato in cui l'interferenza non appare ad uno in cui l'interferenza appare, e farlo nell'intervallo di tempo tra la luce che entra lasciando il primo divisore e la luce che esce dal secondo divisore.\nInterferometro cosmico.\nNel tentativo di evitare di smantellare l'assioma di \"causa ed effetto\", alcuni teorici hanno suggerito che, se vi fosse o meno un secondo divisore di fascio installato e si potesse in qualche modo trasmettere di nuovo il fotone, inserendo tale dispositivo sperimentale, sarebbe possibile scoprire la \"decisione\". Cos\u00ec Wheeler ha proposto una versione cosmica del suo esperimento.\nIn questo esperimento mentale ci si chiede cosa accadrebbe se la luce di un quasar o di altri milioni di galassie a miliardi di anni luce di distanza dalla Terra passando vicino a una galassia si producesse una lente gravitazionale. Un fotone in viaggio verso la Terra avrebbe incontrato la distorsione dello spazio in prossimit\u00e0 di una galassia massiccia. A quel punto avrebbe dovuto \"decidere\" se passare attorno alla galassia (per effetto della lente gravitazionale) a destra o a sinistra, viaggiando come una particella o passare da entrambi i lati viaggiando come un'onda. Nel momento in cui il fotone arrivasse a un osservatorio astronomico a terra, cosa accadrebbe?\nGrazie alla lente gravitazionale, i telescopi dell'osservatorio vedrebbero due immagini dello stesso quasar, uno a sinistra della galassia, che funge da lente gravitazionale e uno a destra. Se il fotone avesse viaggiato come una particella che entra nel cilindro di un telescopio finalizzata alla visualizzazione dell'immagine del quasar di sinistra, deve aver deciso di viaggiare come una particella per tutti quei milioni di anni, o almeno cos\u00ec dicono alcuni sperimentatori. Se il fotone avendo viaggiato come una particella e viceversa, allora sar\u00e0 rilevato dal telescopio puntato verso il giusto quasar. Cos\u00ec, milioni di anni fa il fotone ha deciso di recarsi nella sua veste di particella e casualmente ha scelto l'altra strada. Ma gli sperimentatori ora decidono di provare qualcosa di diverso. Dirigono l'uscita dei due telescopi in un divisore di raggio, come schematizzato, e scoprono che un'uscita \u00e8 molto luminosa (indica interferenza positiva) e che l'altra uscita \u00e8 sostanzialmente zero, indicando che le coppie di funzione d'onda in ingresso vengono auto-annullate.\nWheeler poi interpreta l'avvocato del diavolo e suggerisce che forse per i risultati sperimentali ottenuti significherebbe che gli astronomi avrebbero inserito istantaneamente il loro divisore di fascio sui fotoni che avevano lasciato il quasar alcuni milioni di anni fa e \"retroattivamente\" avrebbero deciso di viaggiare come onde. Anche quando gli astronomi hanno deciso di ritirare il loro divisore di fascio, tale decisione \u00e8 stata riportata indietro nel tempo per fotoni che partivano alcuni milioni di anni pi\u00f9 qualche minuto nel passato, in modo che i fotoni retroattivamente decidevano di viaggiare come particelle.\nDiverse modalit\u00e0 di attuazione dell'idea di Wheeler sono stati eseguite attraverso esperimenti reali concludendo che nell'esperimento di scelta ritardata di Wheeler, ci\u00f2 che avviene si fa nel dispositivo prima che il fotone venga rilevato, dovr\u00e0 stabilire se si visualizzano fenomeni di interferenza o meno. Ma la retrocausalit\u00e0 sembra essere un miraggio.\nL'esperimento cosmico descritto da Wheeler ha altri problemi, ma indirizzando le copie della funzione d'onda di un posto o in un tempo successivo il fotone coinvolge presumibilmente una \"decisione\" se essere un'onda o una particella che non richiede grande velocit\u00e0. Uno ha circa un miliardo di anni per ottenere il lavoro fatto.\nLa versione cosmica dell'esperimento dell'interferometro potrebbe essere facilmente adattato per funzionare come un dispositivo a doppia fenditura cosmico come indicato in figura. Wheeler sembra non aver considerato questa possibilit\u00e0, che \u00e8 stata invece discussa da altri autori.\nProblemi nell'esecuzione dell'esperimento.\nLa principale difficolt\u00e0 nello svolgimento di questo esperimento \u00e8 che lo sperimentatore non ha alcun controllo o conoscenza su quando ogni fotone ha iniziato il suo viaggio verso la terra, e lo sperimentatore non conosce la lunghezza di ciascuno dei due percorsi con il quasar distante. Pertanto \u00e8 possibile che le due copie di una funzione d'onda potrebbero anche arrivare in tempi diversi. Abbinandoli nel tempo in modo che potessero interagire richiederebbe utilizzando qualche tipo di dispositivo che calcoli i ritardi. Prima che il compito possa essere fatto, sarebbe necessario trovare un modo per calcolare il tempo di ritardo.\nUn suggerimento per sincronizzare gli ingressi delle due estremit\u00e0 di questo apparato sperimentale risiede nelle caratteristiche dei quasar e nella possibilit\u00e0 di individuare fonti identiche con alcune caratteristiche del segnale. Informazioni dai quasar Gemelli che Wheeler voleva usare come base della sua speculazione portata a terra a circa 14 mesi di distanza. Trovare un modo per mantenere un quanto di luce in una sorta di loop per pi\u00f9 di un anno non sarebbe affatto facile.\nVersione della doppia fenditura.\nUn secondo tipo di esperimento assomiglia all'esperimento ordinario della doppia fenditura. Lo schema di questo esperimento dimostra che una lente sul lato opposto della doppia fenditura rende il percorso da ciascuna feritoia divergente leggermente dall'altro, dopo che si incrociano abbastanza vicino alla lente. Il risultato \u00e8 che le due funzioni d'onda per ciascun fotone saranno in sovrapposizione di una distanza abbastanza piccola rispetto alle doppie fenditure, e se \u00e8 inserito uno schermo di rilevamento nel punto dove le funzioni d'onda sono in sovrapposizione, le interferenze saranno visibili. In questo modo non c'\u00e8 modo per un fotone d'essere determinato e arrivare nell'una o nell'altra delle fenditure. Tuttavia, se lo schermo di rilevamento viene rimosso le funzioni d'onda di ciascun percorso si sovrapporranno alle regioni aventi ampiezze inferiore e superiore ai loro valori di probabilit\u00e0. \nQuando i telescopi mirano ad intercettare il centro dei due percorsi ci saranno uguali probabilit\u00e0 (circa il 50%) che un fotone appaia in uno di essi. Quando un fotone viene rilevato nel telescopio 1 i ricercatori possono associare tale fotone con la funzione d'onda che \u00e8 emersa dalla fessura inferiore; quando si \u00e8 rilevato nel telescopio 2 i ricercatori possono associare tale fotone con la funzione d'onda che \u00e8 emersa dalla fessura superiore. La spiegazione che supporta questa interpretazione dei risultati sperimentali \u00e8 che un fotone \u00e8 emerso da una delle fessure. Un fotone deve essere partito dal laser, passato attraverso una delle due fessure e giunto da un unico percorso rettilineo corrispondente al telescopio.\nLa spiegazione retrocausale, che Wheeler non accetta, dice che con lo schermo di rilevamento la provenienza deve essere manifesta. Per manifestarsi tramite l'interferenza, un'onda luminosa deve essere emersa da ciascuna delle due fenditure. Pertanto, un singolo fotone quando entra nella membrana a doppia fenditura deve avere \"deciso\" che deve passare attraverso entrambe le fessure per essere in grado di interferire con s\u00e9 stesso sullo schermo di rilevamento. Per nessuna interferenza manifestata, un singolo fotone che entra nel diaframma della doppia fenditura pu\u00f2 avere \"deciso\" di andare in una sola fessura, perch\u00e9 questo determinerebbe il presentarsi presso la fotocamera del telescopio singolo.\nIn questo esperimento mentale i telescopi sono sempre presenti, ma l'esperimento pu\u00f2 iniziare con lo schermo di rilevamento presente che poi verr\u00e0 rimosso solo dopo che il fotone lascia il diaframma a doppia fenditura, oppure l'esperimento pu\u00f2 iniziare con lo schermo di rilevamento assente che viene ad essere inserito subito dopo che il fotone lascia il diaframma. Alcuni teorici sostengono che inserire o rimuovere lo schermo con l'esperimento in corso pu\u00f2 forzare un fotone a decidere \"retroattivamente\" di passare attraverso una delle fessure come una particella, quando era gi\u00e0 transitato come un'onda, o viceversa. Ma Wheeler non accetta questa interpretazione:\nDettagli sperimentali.\nLa discussione originale di John Wheeler riguardo alla possibilit\u00e0 di un quanto a scelta ritardata \u00e8 apparsa in un saggio dal titolo \"Legge senza legge\", che \u00e8 stato pubblicato in un libro che lui e Wojciech Zurek Hubert hanno curato e chiamato \"Quantum Theory and Measurement\" . Dove ha introdotto il suo intervento riprendendo la diatriba tra Albert Einstein, che ha voluto una realt\u00e0 comprensibile, e Niels Bohr, che pensava che concetto di realt\u00e0 di Einstein era troppo limitato. Wheeler indica che Einstein e Bohr hanno esplorato le conseguenze dell'esperimento di laboratorio che verr\u00e1 discusso di seguito, nel quale la luce riesce a trovare la sua strada da un angolo di una matrice rettangolare di specchi argentati o semi-argentati verso l'angolo opposto, e dove la luce mostra che non solo ha percorso meta' del cammino come singolo tratto e poi \u00e8 uscita, ma \u00e8 anche andata in entrambe le direzioni lungo il perimetro e ha quindi \"fatto una scelta\" se uscire da una porta o dall'altra. Non solo questo risultato \u00e8 ottenuto per fasci di luce, ma anche per singoli fotoni di luce. Wheeler quindi ha osservato:\nDopo vari esperimenti di supporto pubblicati, Jacques ed altri hanno sostenuto che un loro esperimento segue completamente lo schema originale proposto da Wheeler il loro complicato esperimento si basava sull'interferometro di Mach-Zehnder, che coinvolge un diamante di colore N-V un generatore di fotoni, un polarizzazione e un modulatore elettro-ottico in qualit\u00e0 di un divisore di fascio commutabile. La misurazione in una configurazione chiusa ha mostrato l'interferenza, durante la misurazione in una configurazione aperta ha consentito il percorso della particella da determinare che ha reso impossibili le interferenze.\nUlteriori esperimenti.\nIl primo esperimento reale per seguire l'intenzione di Wheeler per un apparecchio a doppia fenditura da sottoporre al metodo di determinazione di fine gioco \u00e8 quello di Walborn et al.\nUn esperimento di Ma et al, \"Cancellazione quantica con scelta causalmente scollegata\", conclude: \"I nostri risultati dimostrano che il punto di vista che il sistema dei fotoni si comporta sicuramente come un'onda o sicuramente come una particella, richiederebbe una comunicazione pi\u00f9 veloce della luce. Perch\u00e9 questo sarebbe in forte tensione con la teoria della relativit\u00e0 ristretta, crediamo che un tale punto di vista debba essere abbandonato.\nI ricercatori che hanno accesso ai radiotelescopi originariamente progettati per il SETI hanno esplicitato le difficolt\u00e0 pratiche di condurre l'esperimento interstellare di Wheeler.\nConclusioni.\nMa, Zeilinger, et al. hanno riassunto ci\u00f2 che pu\u00f2 essere conosciuto come un risultato degli esperimenti che sono sorti dalle proposte di Wheeler:"}
{"id": "5022273", "revid": "767487", "url": "https://it.wikipedia.org/wiki?curid=5022273", "title": "Reuben Gauci", "text": "Carriera.\nClub.\nHa giocato nella massima serie del campionato maltese con varie squadre.\nNazionale.\nCon la Nazionale maltese ha esordito nel 2005."}
{"id": "5022277", "revid": "729019", "url": "https://it.wikipedia.org/wiki?curid=5022277", "title": "Stazione di Gaepo-dong", "text": "La stazione di Gaepo-dong (\uac1c\ud3ec\ub3d9\uc5ed - \u958b\u6d66\u6d1e\u9a5b, \"Gaepodong-nyeok\" ) \u00e8 una stazione ferroviaria situata nel quartiere di Gangnam-gu della citt\u00e0 di Seul, in Corea del Sud, servita dalla linea Bundang, ferrovia suburbana della Korail.\nStruttura.\nLa stazione di Gaepo-dong \u00e8 realizzata in sotterraneo, ed \u00e8 costituita da due marciapiedi laterali con due binari passanti, protetti da porte di banchina di sicurezza. Essendo i binari in curva, in alcuni punti si crea un certo spazio fra il treno e la banchina, e all'arrivo dei treni in stazione, ne viene fatto un annuncio."}
{"id": "5022286", "revid": "729019", "url": "https://it.wikipedia.org/wiki?curid=5022286", "title": "Stazione di Daemosan", "text": "La stazione di Daemosan-ipgu (\ub300\ubaa8\uc0b0\uc785\uad6c\uc5ed - \u5927\u6bcd\u5c71\u5165\u53e3\u9a5b, \"Daemosan-ipgu-yeok\" ) \u00e8 una stazione ferroviaria situata nel quartiere di Gangnam-gu della citt\u00e0 di Seul, in Corea del Sud, servita dalla linea Bundang, ferrovia suburbana della Korail.\nStruttura.\nLa stazione di Daemosan \u00e8 realizzata in sotterraneo, ed \u00e8 costituita da due marciapiedi laterali con due binari passanti. Sono presenti 8 uscite in superficie."}
{"id": "5022301", "revid": "110157", "url": "https://it.wikipedia.org/wiki?curid=5022301", "title": "Boku no im\u014dto wa &quot;\u014csaka-okan&quot;", "text": " \u00e8 una serie anime giapponese di cortometraggi prodotta dallo studio Charaction e diretta da K\u014dtar\u014d Ishidate. La serie non segue lo sviluppo di una trama vera e propria, ma si focalizza su un ideale confronto giornaliero fra la cultura della capitale, Tokyo, e della citt\u00e0 di Osaka, prendendo come riferimento la serie di guide umoristiche della casa editrice Chukei Shuppan: \"Osaka Okan Rule\" (La mamma di Osaka regna) e \"Osaka Rule\" .\nTrama.\nKyosuke e Namika sono fratelli, ma la sorte li ha tenuti divisi per dieci anni. Un giorno Namika torna a stabilirsi a casa del fratello, ma le abitudini e il dialetto della citt\u00e0 di Osaka - in cui ha vissuto negli anni passati - sono ormai per lei naturali. Sta ora a Kyosuke sopportare i capricci della sorella e le sue abitudini cos\u00ec inusuali ai suoi occhi."}
{"id": "5022304", "revid": "293377", "url": "https://it.wikipedia.org/wiki?curid=5022304", "title": "Alex Perolli", "text": "Carriera.\nDopo aver giocato con gli austriaci dello , Perolli lasci\u00f2 il calcio giocato ed all'et\u00e0 di 26 anni divenendo allenatore.\nTrasferitosi in Canada, guid\u00f2 alcuni club di Montr\u00e9al. Nel 1966, dopo essere stato sostituito alla guida del nella ECPSL, si trasfer\u00ec in Messico per allenare il con cui ottenne il quattordicesimo posto della Primera Divisi\u00f3n de M\u00e9xico 1966-1967.\nNel 1968 ritorna in Canada, ove guider\u00e0 i ed i Toronto Greeks.\nNella stagione 1970 Perolli diviene l'allenatore dei Rochester Lancers, militanti nella NASL. Nel corso della stagione viene sollevato dall'incarico e sostituito inizialmente con il dirigente dei \"Lancers\" Charles Schiano e poi con Salvatore De Rosa.\nNella stagione 1974 Perolli diviene l'allenatore dei Los Angeles Aztecs con cui vince il campionato NASL battendo in finale ai rigori i Miami Toros.\nLa stagione seguente diviene l'allenatore del San Antonio Thunder, con cui chiuse l'annata con l'ultimo posto della Central Division.\nNella stagione 1980 ritorna alla guida dei Rochester Lancers con cui chiuse l'annata con l'ultimo posto della Eastern Division della National Conference."}
{"id": "5022309", "revid": "599013", "url": "https://it.wikipedia.org/wiki?curid=5022309", "title": "Gast\u00f3n Faber", "text": "Carriera.\nAll'et\u00e0 di 17 anni, ha esordito nella Primera Divisi\u00f3n Profesional de Uruguay, contribuendo alla vittoria del titolo sudamericano giocando in totale 24 presenze e 1 goal con la casacca del Danubio, nello stesso anno ha partecipato al Mondiale Under 17 giocando tutte le partite, nell'anno seguente fece il suo esordio con la Under 20 Celeste con cui nel 2015 conquista la medaglia di bronzo nel Campionato Sudamericano segnando 1 gol al Cile.\nSempre nel 2015 ha vinto la medaglia d\u2019oro ai giochi Panamericani disputati a Toronto ed \u00e8 stato inserito nella formazione ideale del torneo.\nIl 7 gennaio 2017 firma un contratto con il Foggia Calcio.\nCon il Foggia conquista la serie B il 23 aprile 2017."}
{"id": "5022311", "revid": "599013", "url": "https://it.wikipedia.org/wiki?curid=5022311", "title": "Horacio Sequeira", "text": "Carriera.\nNella stagione 2013-2014 ha giocato 17 partite nella massima serie uruguaiana con il Danubio."}
{"id": "5022312", "revid": "102647714", "url": "https://it.wikipedia.org/wiki?curid=5022312", "title": "BRM P154", "text": "La BRM P154 \u00e8 una vettura da competizione realizzata dalla BRM per il campionato CanAm 1970.\nSviluppo.\nDal momento che la scuderia britannica aveva assunto come progettista Tony Southgate, il quale si era specializzato sulle vetture sportive prima di passare alla Formula 1, si decise di realizzare una vettura da competizione a ruote coperte, da impiegare nel campionato CanAm.\nTecnica.\nIl telaio della vettura era in configurazione monoscocca realizzato in alluminio ed era avvolto da una carrozzeria a forma di cuneo costruita in fibra di vetro. Come propulsore venne impiegato un Chevrolet V8 gestito da un cambio manuale Hewland a quattro rapporti.\nSuccessivamente, per essere ammessa alle gare riservate a vetture Gruppo 7, la vettura venne elaborata in una nuova versione denominata P167. Codesta presentava un'aerodinamica migliorata ed un nuovo spoiler posteriore.\nAttivit\u00e0 sportiva.\nIl mezzo venne affidato al pilota canadese George Eaton, il quale fu costretto al ritiro durante la prima corsa svoltasi presso l'autodromo di Mosport Park a causa di un guasto meccanico. Nella successiva corsa presso Mont-Tremblant venne ottenuto invece un terzo posto, ma a causa di numerosi problemi meccanici diverse corse non vennero portate a termine. In suo aiuto venne chiamato il pilota ufficiale della scuderia, il messicano Pedro Rodriguez, che riusc\u00ec a posizionarsi nono a Donnybrooke, quinto a Laguna Seca e terzo a Riverside."}
{"id": "5022313", "revid": "287204", "url": "https://it.wikipedia.org/wiki?curid=5022313", "title": "Chrysler LHS", "text": "La LHS \u00e8 un'autovettura full-size prodotta dalla Chrysler dal 1993 al 2001.\nLa prima serie (1993-1997).\nLa prima serie della LHS fu basata sull'omonimo pianale del gruppo Chrysler. Era strettamente legata alla Chrysler Concorde, alla Chrysler New Yorker, alla Dodge Intrepid ed alla Eagle Vision. Il modello era caratterizzato da un abitacolo spazioso, da un corto cofano e da un passo relativamente lungo. Venne prodotta in Canada e fu il modello di punta della Chrysler. Il modello era equipaggiato da un V6 da 3,5 L di cilindrata e da un cambio automatico a quattro marce. Nel 1995 la cambiata di quest'ultimo fu resa pi\u00f9 morbida. Di questa serie ne furono prodotti 146.000 esemplari. \nLa seconda serie (1998-2001).\nDopo un anno di assenza la LHS torn\u00f2 sui mercati nel 1998. La linea fu arrotondata ed il corpo vettura venne allungato. Tale serie era collegata alla Chrysler 300M. Era dotata di un motore V6 da 3,5 L e 265 CV. Il cambio era automatico a quattro rapporti. "}
{"id": "5022314", "revid": "599013", "url": "https://it.wikipedia.org/wiki?curid=5022314", "title": "Guillermo Cotugno", "text": "Carriera.\nNella stagione 2013-2014 ha giocato 13 partite nella massima serie uruguaiana con il Danubio. Il 21 giugno 2015 il Rubin Kazan ne rileva tutto il cartellino dal Danubio."}
{"id": "5022315", "revid": "72811", "url": "https://it.wikipedia.org/wiki?curid=5022315", "title": "Boku no imoto wa Osaka-okan", "text": ""}
{"id": "5022316", "revid": "72811", "url": "https://it.wikipedia.org/wiki?curid=5022316", "title": "Boku no imouto wa Osaka-okan", "text": ""}
{"id": "5022318", "revid": "599013", "url": "https://it.wikipedia.org/wiki?curid=5022318", "title": "Mart\u00edn Silvera", "text": "Carriera.\nNella stagione 2013-2014 ha giocato 5 partite nella massima serie uruguaiana, di cui 3 con il Cerro Largo e 2 con il Danubio dopo il rientro dal prestito."}
{"id": "5022319", "revid": "1870933", "url": "https://it.wikipedia.org/wiki?curid=5022319", "title": "Federico Ricca", "text": "Carriera.\nClub.\nNella stagione 2013-2014 ha giocato 23 partite nella massima serie uruguaiana con il Danubio.\nIl 1\u00ba febbraio 2016 si trasferisce al Malaga, con cui si accorda per i successivi quattro anni e mezzo. Un mese dopo esordisce con gli andalusi nel pareggio 1-1 contro la Real Sociedad. Il 20 aprile 2016 segna il suo primo gol all'ultimo minuto della sfida pareggiata 1-1 contro il Rayo Vallecano.\nIl 14 agosto 2019 il Bruges lo acquista per 3 milioni di euro. Il terzino sinistro uruguaiano firma con i belgi un contratto quadriennale.\nNazionale.\nDebutta con la nazionale maggiore il 4 giugno 2017 nell'amichevole persa per 3-1 contro l'Irlanda subentrando al 62\u00ba minuto a Maxi Pereira."}
{"id": "5022330", "revid": "767487", "url": "https://it.wikipedia.org/wiki?curid=5022330", "title": "Satcom (telecomunicazioni)", "text": "Satcom (da \"Satellite communications\") \u00e8 un sistema di comunicazione satellitare che nell'ambito del sistema Inmarsat indica l'insieme dei satelliti e delle apparecchiature di bordo su navi, aerei e stazioni terrestri, inserite a sua volta nella rete di telecomunicazioni mondiale."}
{"id": "5022337", "revid": "1342115", "url": "https://it.wikipedia.org/wiki?curid=5022337", "title": "Paolo Bruno", "text": "Biografia.\nEsponente calabrese del PSDI, viene eletto alla Camera dei deputato nel 1987, confermando il proprio seggio a Montecitorio anche dopo le elezioni del 1992.\nRicopre il ruolo di Sottosegretario di Stato alla sanit\u00e0 nel Governo Andreotti VI e VII, di Sottosegretario al tesoro nel Governo Amato I e di Sottosegretario alle finanze nel Governo Ciampi.\nL'appartenenza alla P2.\nPaolo Bruno, risulta essere presente nell'elenco degli appartenenti alla loggia massonica Propaganda 2 sequestrato nella fabbrica di propriet\u00e0 di Licio Gelli a Castiglion Fibocchi. Propaganda due (meglio nota come P2) era una loggia massonica aderente al Grande Oriente d'Italia (GOI), venne definita deviata ed eversiva nei confronti dell'ordinamento giuridico italiano dalla Commissione bicamerale d'inchiesta appositamente istituita.\nLa commissione bicamerale d\u2019inchiesta sulla P2 \u2013 la commissione Anselmi \u2013 venne istituita con la medesima legge che sciolse la loggia perch\u00e9 pericolosa ed eversiva dell\u2019ordine democratico. Atti e documenti usati da quella commissione da qualche anno sono stati desegretati.\nForti dei propri poteri ispettivi, i parlamentari della suddetta commissione hanno lavorato per anni sulla P2, sequestrando l'elenco dei nominativi, effettuando ispezioni, perquisizioni e acquisizioni di carte, oltre che audizioni di testimoni e diretti interessati.\nIl nome di Paolo Bruno compare in un (documento parlamentare) di appartenenti alla loggia con data di iscrizione, numero di tessera, periodo di validit\u00e0 e oboli, cio\u00e8 quote corrisposte, pi\u00f9 il grado massonico ricoperto.\nNell\u2019elenco compaiono il grado massonico \u2013 primo, nel caso di Paolo Bruno \u2013 il codice di affiliazione che identifica gli iniziati alla medesima \u201ctornata\u201d (E.18.77), il numero di tessera 1686, la data di scadenza, 31 dicembre 1982, e le quote versate ogni anno: 50.000 lire nel 1977 e 50.000 lire nel 1978.\nLa commissione trova il nome di Paolo Bruno e del cugino Walter in altre due liste, in cui vari soggetti vengono .\nFra gli atti della commissione c\u2019\u00e8 anche un elenco di nominativi di \u201cfratelli\u201d da cui vengono spuntati quelli che hanno gi\u00e0 versato la quota. Paolo Bruno \nL\u2019ex onorevole, Paolo Bruno, viene sentito nell\u2019ottobre del 1981 e di fronte al giudice che lo interroga snocciola tutta la sua storia massonica.[fonte]\nPaolo Bruno, ammette di aver conosciuto e frequentato Licio Gelli. \u00abFui invitato da mio cugino Walter Bruno, residente a Roma, a partecipare ad una battuta di caccia a Chiusi in una tenuta di Mario Lebole, in tale occasione mi venne presentato Licio Gelli. Ebbi occasione di rivederlo nel corso di altre due o tre battute di caccia svoltesi ad Arezzo, sempre nella tenuta Lebole\u00bb.[fonte]\nE poi precisa \u00abho conosciuto Gelli nel periodo in cui ero componente della segreteria particolare (e non segretario) del ministro della Difesa. Dal gennaio 1972 sono andato via dal ministero della Difesa senza farvi pi\u00f9 ritorno e che all\u2019atto in cui avrei dovuto dare la mia adesione alla Loggia P2 io ero consigliere regionale\u00bb.[fonte]\nNote.\nFonte: \"Ecco le carte che smentiscono il candidato 5s che negava l\u2019appartenenza del padre alla P2\""}
{"id": "5022346", "revid": "37401", "url": "https://it.wikipedia.org/wiki?curid=5022346", "title": "Ananehel", "text": "Ananehel o Hananehel o Cananel \u00e8 un nome ebraico, che significa \"Grazia di Dio\". Pu\u00f2 indicare:\nEdificio di Gerusalemme.\nLa torre di Hananehel o Hanahel o Cananel \u00e8 un edificio di Gerusalemme, utilizzato dal profeta Geremia (31,38) e dal profeta Zaccaria (14,10) per indicare uno degli estremi della Gerusalemme escatologica.\nPapa Gregorio Magno diede un'interpretazione allegorica del brano di Geremia:\nAngelo.\nOrigene menziona che in un testo esoterico viene citato un angelo con questo nome che sarebbe stato inviato da Dio a confortare Ester affinch\u00e9 trovasse grazia presso il re Assuero:\nSecondo M.R. James questo testo sconosciuto potrebbe trovarsi nella continuazione perduta dell'opera \"Le Antichit\u00e0 Bibliche\", anticamente attribuita a Filone d'Alessandria, ma oggi considerata spuria (\"Pseudo-Filone\"). Nella parte dell'opera sopravvissuta, infatti, l'autore inventa analogamente un angelo sconosciuto alla Bibbia, che interviene a confortare Davide.\nOrigene osserva, inoltre, che nella maggior parte dei manoscritti il nome era storpiato in \"Anahel\" o confuso con Anamehel, il nome del figlio di Sallum citato sempre da Geremia (32,8):\nUn errore tipografico nella suddetta opera di James \u00e8 probabilmente la causa per cui questo nome viene oggi storpiato in \"Ananchel\". Questa versione erronea \u00e8 contenuta in una enciclopedia facilmente accessibile"}
{"id": "5022347", "revid": "256896", "url": "https://it.wikipedia.org/wiki?curid=5022347", "title": "Parco Archeologico dei Tauriani", "text": ""}
{"id": "5022349", "revid": "256896", "url": "https://it.wikipedia.org/wiki?curid=5022349", "title": "Parco archeologico dei tauriani", "text": ""}
{"id": "5022351", "revid": "486946", "url": "https://it.wikipedia.org/wiki?curid=5022351", "title": "Cinema Teatro Sciarrone", "text": ""}
{"id": "5022352", "revid": "253269", "url": "https://it.wikipedia.org/wiki?curid=5022352", "title": "George Sewell", "text": "Biografia.\nGeorge Sewell nacque a Londra e lasci\u00f2 la scuola all'et\u00e0 di 14 anni; successivamente, dopo avere svolto vari lavori, entr\u00f2 nella Royal Air Force come pilota, non riuscendo per\u00f2 a partecipare alla seconda guerra mondiale. Dopo il suo congedo lavor\u00f2 come steward per la Cunard Line sulla RMS \"Queen Mary\" e sulla RMS \"Queen Elizabeth\" nelle loro traversate dell'Oceano Atlantico, iniziando la sua attivit\u00e0 di attore a 35 anni. Mor\u00ec di cancro all'et\u00e0 di 82 anni.\nIn Italia \u00e8 conosciuto per avere interpretato il colonnello Alec E. Freeman nella serie televisiva \"UFO\"."}
{"id": "5022354", "revid": "1723216", "url": "https://it.wikipedia.org/wiki?curid=5022354", "title": "Episodi di Due per tre (prima stagione)", "text": "La prima stagione della sitcom italiana Due per tre \u00e8 andata in onda su Canale 5 a partire dal 23 marzo 1997."}
{"id": "5022356", "revid": "1089453", "url": "https://it.wikipedia.org/wiki?curid=5022356", "title": "Deutsche Dante-Gesellschaft", "text": "La Deutsche Dante-Gesellschaft \u00e8 una societ\u00e0 scientifica tedesca senza fini di lucro, fondata a Dresda nel 1865, avente lo scopo di promuovere e tenere viva la memoria del poeta italiano Dante Alighieri.\nStoria.\nL'associazione nacque a Dresda nel 1865 per iniziativa del giurista e letterato tedesco Karl Witte il quale l'anno precedente, in un articolo apparso sulla \"Augsburger Allgemeine Zeitung\", aveva proposto di costituire un'associazione avente lo scopo di creare una biblioteca specializzata negli studi danteschi, di fondare una rivista, e di promuovere edizioni critiche dei testi danteschi. Dietro invito del Witte, il 14 settembre 1865 si riunirono a Dresda una ventina di intellettuali i quali costituirono l'associazione di cui il re Giovanni di Sassonia (Philalethes) assunse il protettorato. L'associazione pubblic\u00f2 la rivista annuale \"Deutsches Dante-Jahrbuch\", tuttora esistente.\nNel 1883, dopo la morte del Witte, si spense anche l'attivit\u00e0 dell'associazione: non si ebbero pi\u00f9 riunioni e la biblioteca dell'associazione fu incorporata alla biblioteca universitaria di Lipsia. Dopo alcuni tentativi iniziati nel 1897 ad opera di Franz Xaver Kraus, l'associazione fu ripristinata nel 1914 col nome di \"Neue Deutsche Dante-Gesellschaft\" ad opera del musicista e medico Hugo Daffner, che ne fu il presidente, e sotto il patronato del principe Giovanni Giorgio di Sassonia. Nel 1921 la sede fu portata a Weimar, e fu ripristinato il vecchio nome \"Deutsche Dante-Gesellschaft\". La societ\u00e0 si rinnov\u00f2 completamente nel 1927, con la presidenza di Walter Goetz, un professore di storia di Lipsia, mentre la direzione dell'annuario pass\u00f2 allo storico Friedrich Schneider di Jena.\nDopo la fine della seconda guerra mondiale, e la divisione della Germania in due entit\u00e0 statali, l'unit\u00e0 dell'associazione fu mantenuta in modo formale con sede a Weimar. Ma mentre i soci residenti nella Germania Est continuano a riunirsi a Weimar, dal 1954 i soci residenti nella Germania Ovest si riunirono ogni due anni a Krefeld. Nel 1957 la sede giuridica dell'associazione fu fissata a Gr\u00e4felfing. La sede attuale \u00e8 a Monaco di Baviera"}
{"id": "5022360", "revid": "599013", "url": "https://it.wikipedia.org/wiki?curid=5022360", "title": "Concattedrale della Santa Croce (Kri\u017eevci)", "text": "La concattedrale della Santa Croce (in croato: \"Konkatedrala sv. Kri\u017ea\") si trova a Kri\u017eevci, in Croazia, ed \u00e8 la concattedrale della diocesi di Bjelovar-Kri\u017eevci.\nStoria.\nLa chiesa \u00e8 nominata in fonti scritte gi\u00e0 nel 1232. La chiesa \u00e8 stata ricostruita nel corso dei secoli. Delle prime fasi rimane il portale del XIV secolo e l'attuale aspetto in stile gotico del XV secolo. Sono ravvisabili elementi tardo gotici, rinascimentali, come nel campanile e nella facciata del XVI secolo, e barocchi, nella navata. La chiesa \u00e8 stata completamente restaurata nel 1913 secondo il progetto dell'architetto Stephen Podhorski.\nIl 5 dicembre 2009, con l'erezione della diocesi di Bjelovar-Kri\u017eevci, la chiesa \u00e8 stata elevata a concattedrale in virt\u00f9 della bolla \"De maiore spirituali bono\" di papa Benedetto XVI."}
{"id": "5022361", "revid": "880827", "url": "https://it.wikipedia.org/wiki?curid=5022361", "title": "Concattedrale della Santa Croce", "text": ""}
{"id": "5022363", "revid": "599013", "url": "https://it.wikipedia.org/wiki?curid=5022363", "title": "Concattedrale dei Santi Pietro e Paolo (Osijek)", "text": "La concattedrale dei Santi Pietro e Paolo (in croato: \"Konkatedrala sv. Petra i Pavla\") si trova a Osijek, in Croazia, ed \u00e8 la concattedrale dell'arcidiocesi di \u0110akovo-Osijek.\nStoria.\nLa chiesa \u00e8 stata commissionata dal vescovo Josip Juraj Strossmayer nel 1866 per sostituire un precedente edificio ritenuto troppo piccolo. Tuttavia solo nel 1892 ebbe luogo la gara per il progetto, vinta dall'architetto tedesco Franz Langenberg. Nel 1894 la vecchia chiesa fu demolita e cominci\u00f2 la costruzione della concattedrale, un edificio in stile neogotico a tre navate con una torre alta 94 metri. Nel 1898 \u00e8 stato completato l'esterno mentre sono continuati i lavori per le decorazioni dell'interno. Due anni dopo la chiesa \u00e8 stata completata e il 20 maggio del 1900 \u00e8 stata dedicata da Josip Juraj Strossmayer.\nIl 18 giugno 2008, con l'erezione dell'arcidiocesi di \u0110akovo-Osijek, la chiesa \u00e8 stata elevata a concattedrale in virt\u00f9 della bolla \"Ad totius dominici\" di papa Benedetto XVI."}
{"id": "5022364", "revid": "247222", "url": "https://it.wikipedia.org/wiki?curid=5022364", "title": "Spaziolibero", "text": ""}
{"id": "5022365", "revid": "92723", "url": "https://it.wikipedia.org/wiki?curid=5022365", "title": "Concattedrale del Sacro Cuore di Ges\u00f9 (Bitola)", "text": "La concattedrale del Sacro Cuore di Ges\u00f9 (in : \"\u0426\u0440\u043a\u0432\u0430\u0442\u0430 \u201e\u041f\u0440\u0435\u0441\u0432\u0435\u0442\u043e \u0421\u0440\u0446\u0435 \u0418\u0441\u0443\u0441\u043e\u0432\u043e\u201c\") si trova nella citt\u00e0 di Bitola, in Macedonia del Nord ed \u00e8 concattedrale della diocesi di Skopje.\nStoria.\nL'istituzione della chiesa risale al XIX, ad opera dei lazzaristi, che si proponevano di diffondere la fede cattolica tra la popolazione ortodossa dell'Impero Ottomano. Fondatore della chiesa fu Giovanni-Giuseppe Lepavek, che nel 1857 acquist\u00f2 un albergo dal quale si sarebbe sviluppata la futura chiesa, completa nel 1870, ma distrutta in un incendio nel 1900.\nLa chiesa attuale risale al 1909 ed \u00e8 in stile neogotico. Il campanile della chiesa \u00e8 stato costruito tra il 1938 ed il 1940.\nDescrizione.\nLa chiesa ha tre altari, molte icone e statue di varie dimensioni ed un battistero. L'altare maggiore in castagno \u00e8 stato realizzato in stile gotico a Monaco di Baviera, in Germania. Al centro dell'altare maggiore domina la Statua del Santissimo Cuore di Ges\u00f9."}
{"id": "5022366", "revid": "880827", "url": "https://it.wikipedia.org/wiki?curid=5022366", "title": "Cattedrale del Sacro Cuore di Ges\u00f9 (Bitola)", "text": ""}
{"id": "5022367", "revid": "697352", "url": "https://it.wikipedia.org/wiki?curid=5022367", "title": "Cattedrale del Sacro Cuore", "text": ""}
{"id": "5022369", "revid": "880827", "url": "https://it.wikipedia.org/wiki?curid=5022369", "title": "Concattedrale del Sacro Cuore di Ges\u00f9", "text": ""}
{"id": "5022370", "revid": "11959", "url": "https://it.wikipedia.org/wiki?curid=5022370", "title": "W. Montgomery Watt", "text": ""}
{"id": "5022371", "revid": "872655", "url": "https://it.wikipedia.org/wiki?curid=5022371", "title": "Motore Sierra", "text": ""}
{"id": "5022372", "revid": "339392", "url": "https://it.wikipedia.org/wiki?curid=5022372", "title": "Motore sierra", "text": ""}
{"id": "5022373", "revid": "287204", "url": "https://it.wikipedia.org/wiki?curid=5022373", "title": "Comune di Kungs\u00f6r", "text": ""}
{"id": "5022374", "revid": "287204", "url": "https://it.wikipedia.org/wiki?curid=5022374", "title": "Tecniche di sepoltura", "text": ""}
{"id": "5022376", "revid": "287204", "url": "https://it.wikipedia.org/wiki?curid=5022376", "title": "Comune di K\u00f6ping", "text": ""}
{"id": "5022377", "revid": "287204", "url": "https://it.wikipedia.org/wiki?curid=5022377", "title": "Lazaro Cardenas", "text": ""}
{"id": "5022378", "revid": "287204", "url": "https://it.wikipedia.org/wiki?curid=5022378", "title": "Teoria della gravit\u00e0 quantistica a loop", "text": ""}
{"id": "5022379", "revid": "339392", "url": "https://it.wikipedia.org/wiki?curid=5022379", "title": "Coppa LEN femminile 2011-2012", "text": ""}
{"id": "5022380", "revid": "1573940", "url": "https://it.wikipedia.org/wiki?curid=5022380", "title": "Cattedrale dell'Assunzione della Beata Vergine Maria (Strumica)", "text": "La cattedrale dell'Assunzione della Beata Vergine Maria (in macedone: \"\u041a\u0430\u0442\u0435\u0434\u0440\u0430\u043b\u043d\u0430 \u0423\u0441\u043f\u0435\u043d\u0438\u0435 \u043d\u0430 \u041f\u0440\u0435\u0441\u0432\u0435\u0442\u0430 \u0411\u043e\u0433\u043e\u0440\u043e\u0434\u0438\u0446\u0430\") si trova nella citt\u00e0 di Strumica, in Macedonia del Nord ed \u00e8 cattedrale dell'eparchia della Beata Maria Vergine Assunta in Strumica-Skopje.\nStoria.\nLa chiesa \u00e8 stata costruita nel 1925, dopo che la seconda guerra balcanica del 1913 determin\u00f2 un afflusso a Strumica di immigrati bulgari appartenenti alla chiesa uniate. Il responsabile del progetto era padre Athanasius Ivanov. Nel 1924 i cattolici macedoni erano sotto la giurisdizione dell'eparchia di Kri\u017eevci e nel luglio del 1925 il vescovo Dionizie Nyaradi benedisse la nuova chiesa. La chiesa fu terminata nel 1931 e consacrata da monsignor Nyaradi."}
{"id": "5022381", "revid": "880827", "url": "https://it.wikipedia.org/wiki?curid=5022381", "title": "Cattedrale dell'Assunzione di Maria (Strumica)", "text": ""}
{"id": "5022382", "revid": "287204", "url": "https://it.wikipedia.org/wiki?curid=5022382", "title": "Ritratto di Signora del cavalier Masoch per intercessione della beata Maria Goretti", "text": ""}
{"id": "5022383", "revid": "339392", "url": "https://it.wikipedia.org/wiki?curid=5022383", "title": "Cripta dei Cappuccini a Vienna", "text": ""}
{"id": "5022385", "revid": "1543377", "url": "https://it.wikipedia.org/wiki?curid=5022385", "title": "In Evening Air", "text": "In Evening Air \u00e8 il secondo album del gruppo musicale synthpop dei Future Islands. \u00c8 stato pubblicato il 4 maggio 2010 dall'etichetta Thrill Jockey.\nPer la copertina dell'album \u00e8 stato utilizzato il dipinto \"And Next, Next... Next...\" dell'artista Kymia Nawabi, realizzato nel 2009."}
{"id": "5022392", "revid": "1318658", "url": "https://it.wikipedia.org/wiki?curid=5022392", "title": "Cattedrale di Santa Sofia (Ocrida)", "text": "La cattedrale di Santa Sofia (in macedone: \u0426\u0440\u043a\u0432\u0430 \"\u0421\u0432\u0435\u0442\u0430 \u0421\u043e\u0444\u0438\u0458\u0430) \u00e8 la cattedrale ortodossa di Ocrida, in Macedonia del Nord ed \u00e8 sede dell'eparchia di Debar-Ki\u010devo.\nStoria.\nLa cattedrale \u00e8 stata costruita in una data imprecisata tra il 1035 e il 1056 su una basilica paleocristiana. Nel XIV secolo l'arcivescovo Gregorius costru\u00ec il nartece monumentale, con la sua galleria e due torri simmetriche. I turchi presero il controllo della regione alla fine del XV secolo e trasformato l'edificio in una moschea.\nTra il 1950 e il 1957 \u00e8 stata condotta una vasta campagna di restauro che ha riguardata in particolare gli affreschi. Nel 1979 l'UNESCO ha riconosciuto Ocrida quale patrimonio dell'umanit\u00e0."}
{"id": "5022394", "revid": "176990", "url": "https://it.wikipedia.org/wiki?curid=5022394", "title": "Ibn Abi Shayba", "text": "Proveniente da un'illustre famiglia di studiosi (suo padre era stato \"Qadi\" a W\u0101si\u1e6d e suo fratello fu un apprezzato tradizionista) studi\u00f2 a Ru\u1e63\u0101fa e lavor\u00f2 a lungo a Baghdad prima di trasferirsi a Kufa, di cui port\u00f2 anche la \"nisba\" (al-K\u016bf\u012b).\nTra i suoi allievi si ricorda il grande giurista Ibn M\u0101ja, autore di uno dei sei libri del pensiero tradizionistico sunnita (\"al-kutub al-sitta\")."}
{"id": "5022395", "revid": "11959", "url": "https://it.wikipedia.org/wiki?curid=5022395", "title": "Al-kutub al-sitta", "text": ""}
{"id": "5022397", "revid": "204391", "url": "https://it.wikipedia.org/wiki?curid=5022397", "title": "Anemia acuta post emorragica", "text": ""}
{"id": "5022399", "revid": "1543377", "url": "https://it.wikipedia.org/wiki?curid=5022399", "title": "On the Water", "text": "On the Water \u00e8 il terzo album del gruppo musicale synthpop dei Future Islands. \u00c8 stato pubblicato l'11 ottobre 2011 dall'etichetta Thrill Jockey.\nLa registrazione dell'album \u00e8 avvenuta nella casa di un amico della band a Elizabeth City, nella Carolina del Nord, tra il marzo e il maggio del 2011. Al brano \"The Great Fire\" ha partecipato anche Jenn Wasner dei Wye Oak.\nPer la copertina dell'album \u00e8 stato utilizzato un dipinto dell'artista Elena Johnston."}
{"id": "5022400", "revid": "66671176", "url": "https://it.wikipedia.org/wiki?curid=5022400", "title": "BBC History Italia", "text": ""}
{"id": "5022401", "revid": "287204", "url": "https://it.wikipedia.org/wiki?curid=5022401", "title": "Singles (Future Islands)", "text": "Singles \u00e8 il quarto album del gruppo musicale dei Future Islands. \u00c8 stato pubblicato il 24 marzo 2014 dall'etichetta 4AD."}
{"id": "5022403", "revid": "57342", "url": "https://it.wikipedia.org/wiki?curid=5022403", "title": "Associazione Calcio Fanfulla 1874 1979-1980", "text": "Questa voce raccoglie le informazioni riguardanti l'Associazione Calcio Fanfulla 1874 nelle competizioni ufficiali della stagione 1979-1980.\nStagione.\nLa squadra bianconera ha disputato nella stagione 1979-80 il girone B del campionato di Serie C2, piazzandosi in quattordicesima posizione con 28 punti."}
{"id": "5022412", "revid": "123020969", "url": "https://it.wikipedia.org/wiki?curid=5022412", "title": "Alan la Zouche", "text": "Origini.\nEra il figlio maggiore di Roger de la Zouche e Margaret Biset e nipote di Alain de Porhoet che prese il nome di Alan la Zouche, il primo della famiglia a stabilirsi in Inghilterra. \nIl primo Alan de la Zouche della famiglia ad essere giunto in Inghilterra, era un figlio minore di Goffredo, visconte di Porhoet in Bretagna; suo fratello maggiore, Eudes de Porhoet, fu per alcuni anni conte di Bretagna. Sotto Enrico II d'Inghilterra Alain de Porhoet, o Alan la Zouche, spos\u00f2 Adeline de Belmais, unica erede della casa di Belmais, che port\u00f2 in dote il castello di Tong nello Shropshire, Ashby (che in seguito sar\u00e0 conosciuto col nome di Ashby-de-la-Zouch) in Leicestershire, North Molton nel Devonshire, e altre terre nel Cambridgeshire. Il loro figlio Roger la Zouche (1182-1238), eredit\u00f2 a sua volta queste propriet\u00e0. \nQuesta famiglia fu storicamente su posizioni lealiste, in quanto sia Alan che i figli William e Roger furono per tutte le loro vite fedeli sia a Enrico II che a Riccardo I e Giovanni.\nBiografia.\nAlan la Zouche nacque probabilmente nel 1205. Spos\u00f2 Elena (?-1296), figlia di Roger de Quincy, da cui ebbe un figlio, Roger. Il 15 giugno 1242 Alan fu richiamato da Enrico III per servire in Guascogna, garantendo fanti e cavalieri. Serv\u00ec a La Sauve in ottobre, a Bordeaux nella primavera del 1243 e a La R\u00e9ole a novembre. Il 6 agosto 1250 la Zouche fu nominato giustiziere di Chester e di quattro provincie nel Galles settentrionale. Matteo Paris dichiara che ottenne le cariche offrendo una somma pi\u00f9 alta del suo predecessore, John de Grey. La Zouche adott\u00f2 politiche repressive in Galles, considerando i gallesi tutto meno che assoggettati alla corona d'Inghilterra, tanto autoritarie che il re mise in discussione il suo operato.\nL'Irlanda era fra le terre che Enrico III aveva posto sotto il controllo di suo figlio Edoardo, suo futuro successore. Nella primavera del 1256 la Zouch faceva parte del seguito di Edoardo e presto fu nominato giustiziere d'Irlanda (il mandato \u00e8 registrato con la data 27 giugno 1256). Nel 1257 si trova ancora in Irlanda.\nNel 1264 scoppi\u00f2 la Seconda guerra dei baroni e Alan rimase, come la sua famiglia prima di lui, fedele al monarca. Il 9 luglio 1261 era stato nominato sceriffo del Northamptonshire, carica che detenne fino al 1264, nonch\u00e9 Giudice di Eyre. Esercit\u00f2 la giustizia liberamente anche in zone limitrofe. Combatt\u00e9 nella battaglia di Lewes e fu fatto prigioniero da John Giffard. Riusc\u00ec a fuggire, mascherato da frate.\nNell'estate del 1266 faceva parte della commissione radunata per stabilire la pace con il Dictum di Kenilworth, tenutosi al castello di Kenilworth. Nel giugno 1267, stabilita la pace tra Enrico III e Gilberto di Clare, VIII conte di Gloucester, fu nominato Guardiano di Londra e Conestabile della Torre di Londra, carica che detenne per tre anni.\nNel 1270 Zouch fu vittima di una aggressione da parte di Giovanni de Warenne, VI conte di Surrey e il suo seguito. Roger, suo figlio, rimase ferito nel tentativo di difenderlo; Alan fu mortalmente ferito. De Warenne fu perdonato dal re, che lo condann\u00f2 tuttavia a pagare un'ingente multa per risarcire le ferite inflitte. Alan mor\u00ec comunque un mese dopo, il 10 agosto."}
{"id": "5022416", "revid": "66672334", "url": "https://it.wikipedia.org/wiki?curid=5022416", "title": "San Camillo de Lellis (Bucchianico)", "text": ""}
{"id": "5022422", "revid": "57342", "url": "https://it.wikipedia.org/wiki?curid=5022422", "title": "Associazione Calcio Fanfulla 1874 1980-1981", "text": "Questa voce raccoglie le informazioni riguardanti l'Associazione Calcio Fanfulla 1874 nelle competizioni ufficiali della stagione 1980-1981.\nStagione.\nNella stagione 1980-1981 il Fanfulla ha partecipato al girone A del campionato di Serie C2, piazzandosi in decima posizione in classifica con 32 punti."}
{"id": "5022431", "revid": "66673192", "url": "https://it.wikipedia.org/wiki?curid=5022431", "title": "Fanerofita", "text": ""}
{"id": "5022439", "revid": "608200", "url": "https://it.wikipedia.org/wiki?curid=5022439", "title": "Edizioni di storia e letteratura", "text": ""}
{"id": "5022440", "revid": "1543377", "url": "https://it.wikipedia.org/wiki?curid=5022440", "title": "Fyracle", "text": "Fyracle \u00e8 un database management system relazionale (RDBMS) open source distribuito sotto licenza IPL (Interbase Public License) o IDPL (simile alla Mozilla Public License).\nFyracle \u00e8 una versione modificata di Firebird SQL che consente il suo utilizzo in sostituzione di Oracle. Supporta la sintassi del linguaggio PL/SQL di Oracle potr\u00e0 essere utilizzata per effettuare delle query su database Firebird, facilitando il porting di applicazioni Oracle per l'open source.\nFyracle attualmente in grado di eseguire correttamente tutti gli esempi forniti con Oracle 7 con implementazioni successive. L'obiettivo \u00e8 la piena conformit\u00e0 con Oracle 9.\nUna delle applicazioni pi\u00f9 utili di questa versione \u00e8 quella di permettere l'impiego di Firebird con l'ERP Compiere, che \u00e8 progettato per utilizzare Oracle.\nIl sito della Janus software riporta che nessun altro sistema di database proprietari o open source attualmente pu\u00f2 farlo. Nemmeno con l'edizione libera di Oracle 10g XE \u00e8 possibile eseguire Compiere, perch\u00e9 non \u00e8 incluso il supporto Java. Inoltre, Firebird-Fyracle \u00e8 pi\u00f9 veloce di Oracle sullo stesso hardware."}
{"id": "5022441", "revid": "767487", "url": "https://it.wikipedia.org/wiki?curid=5022441", "title": "Unione Sportiva Sanremese 1957-1958", "text": "Questa voce raccoglie le informazioni riguardanti l'Unione Sportiva Sanremese nelle competizioni ufficiali della stagione 1957-1958."}
{"id": "5022447", "revid": "256896", "url": "https://it.wikipedia.org/wiki?curid=5022447", "title": "Alassio Centolibri", "text": ""}
{"id": "5022450", "revid": "2067332", "url": "https://it.wikipedia.org/wiki?curid=5022450", "title": "Associazione Calcio Siena 1957-1958", "text": "Questa voce raccoglie le informazioni riguardanti l'Associazione Calcio Siena nelle competizioni ufficiali della stagione 1957-1958."}
{"id": "5022464", "revid": "1418004", "url": "https://it.wikipedia.org/wiki?curid=5022464", "title": "Premio Alassio Centolibri - Un autore per l'Europa", "text": "Il premio Alassio Centolibri \u2013 Un autore per l'Europa \u00e8 un riconoscimento a cadenza annuale la cui finalit\u00e0 \u00e8 il sostegno ed il miglioramento dei rapporti culturali con le nazioni europee, all'insegna di una crescente circolazione delle idee, fondamentale per lo sviluppo di uno spirito unitario nei cittadini dei vari paesi dell'Unione. Dal 1994 \u00e8 organizzato e gestito dalla citt\u00e0 di Alassio in collaborazione con la biblioteca sul mare \u201cRenzo Deaglio\u201d. Vanta l'alto patrocinio della Presidenza del Consiglio dei ministri, dei Ministero degli affari esteri e del Ministero dei beni e delle attivit\u00e0 culturali e del turismo.\nNel 1974 il debutto con un giovanissimo Piero Angela (vincitore nel 2010 del \"Premio Alassio per l'informazione culturale\"). Lo hanno seguito autori del calibro di Carlo Levi, Giorgio Barberi Squarotti, Dacia Maraini: gli incontri proseguono ogni anno e contribuiscono a diffondere un'immagine di Alassio alternativa a quella legata unicamente al turismo estivo.\nLa storia del premio.\nIl premio letterario \u00e8 il punto di arrivo di venti anni di iniziative di promozione culturale sostenute dalla citt\u00e0 di Alassio e dalla sua biblioteca. Dal 1974 i maggiori scrittori italiani si sono avvicendati sul palco della citt\u00e0 del Muretto per presentare le loro opere, grazie agli \u201cIncontri con l'autore\u201d. Grazie al contributo di un gruppo di intellettuali e di operatori culturali gravitanti intorno alla biblioteca civica, nasce l'idea di concretizzare venti anni di iniziative di promozione culturale: data al 1994 la prima edizione del premio letterario \"Un autore per l'Europa\", assegnata a Gabriele Romagnoli. Seguono, in una manciata di anni, altri due riconoscimenti: nel 1999 il premio \"Un editore per l'Europa\" e nel 2006 il premio \"Alassio per l'informazione culturale\".\nL'albo d'oro del premio comprende, tra gli altri, Francesco Biamonti, Maurizio Maggiani, Simonetta Agnello Hornby, Paola Mastrocola, Marcello Fois, Paolo Giordano, Margaret Mazzantini, Michela Murgia, Valeria Parrella e Fabio Stassi.\nRegolamento.\nIstituito nel 1995, il premio letterario \u201cAlassio Centolibri - Un autore per l'Europa\u201d nel 2014 celebra la 20\u00aa edizione. Il riconoscimento \u00e8 destinato alle opere letterarie pubblicate in Italia tra il 1\u00ba aprile dell'anno precedente e il 31 marzo di quello in corso. Prevede l'intervento di una commissione tecnica presieduta da Giovanni Bogliolo, gi\u00e0 rettore dell'Universit\u00e0 di Urbino, e composta da otto membri scelti tra insegnanti, lettori e critici letterari cui spetta la scelta di una rosa di cinque opere finaliste. A queste si aggiunge una sesta designazione indicata dai visitatori dello stand della citt\u00e0 di Alassio al Salone internazionale del libro di Torino. Tutti gli autori presenziano ad una serie di incontri letterari di presentazione delle opere, programmati a partire dal mese di giugno nella citt\u00e0 del Muretto. Poi tocca alla giuria composta da italianisti in forza presso le universit\u00e0 estere o critici letterari stranieri che designano l'autore vincitore di ciascuna edizione.\nLa premiazione avviene ad Alassio con una cerimonia fissata per il 30 di agosto.\nAltro.\nIl premio \u201cUn autore per l'Europa\u201d \u00e8 derivazione diretta della manifestazione Alassio Centolibri. Sulla scia della divulgazione culturale che anima l'evento si muovono anche il premio \"Un editore per l'Europa\" e il \"premio Alassio per l'informazione culturale\"."}
{"id": "5022465", "revid": "834", "url": "https://it.wikipedia.org/wiki?curid=5022465", "title": "Relics of The Incredible String Band", "text": "Relics of The Incredible String Band \u00e8 un doppio album raccolta della The Incredible String Band, pubblicato dalla Elektra Records nell'ottobre del 1971."}
{"id": "5022467", "revid": "158286", "url": "https://it.wikipedia.org/wiki?curid=5022467", "title": "Triticum durum hordeiforme", "text": ""}
{"id": "5022468", "revid": "124472831", "url": "https://it.wikipedia.org/wiki?curid=5022468", "title": "Museo nazionale etrusco di Marzabotto", "text": "Il Museo nazionale etrusco \"Pompeo Aria\" di Marzabotto conserva i reperti rinvenuti nell'annessa area archeologica di \"Kainua\", una delle pi\u00f9 estese e meglio conservate citt\u00e0 etrusche di stampo coloniale.\nDal dicembre 2014 il Ministero per i beni e le attivit\u00e0 culturali lo gestisce tramite il Polo museale dell'Emilia-Romagna, nel dicembre 2019 divenuto Direzione regionale Musei dell\u2019Emilia-Romagna.\nStoria.\nIntitolato al conte Pompeo Aria, che per primo organizz\u00f2 la collezione di reperti, il museo sorge al margine dell'area archeologica, quest'ultima di propriet\u00e0 dello Stato italiano dal 1933. L'importanza del sito \u00e8 dovuta al fatto che, a differenza della quasi totalit\u00e0 delle citt\u00e0 etrusche, Kainua (originariamente nota con il nome di \"Misa\") \u00e8 rimasta per lungo tempo abbandonata ed emarginata dai successivi insediamenti e pertanto \u00e8 rimasta leggibile nel suo originario tessuto urbano, risalente alla seconda met\u00e0 del VI secolo a.C. e attivo fino alla met\u00e0 del IV secolo a.C. (quando la citt\u00e0 fu occupata dai Celti). Solo recentemente si \u00e8 aggiunta la scoperta, sull'altro versante appenninico, di un altro insediamento simile, Gonfienti, vicino Prato, che ha permesso di chiarire i rapporti sociali e commerciali della zona.\nLe primissime notizie sull'antico insediamento etrusco risalgono alla met\u00e0 del XVI secolo, ma fu solo dopo il 1831 che si ebbero i ritrovamenti pi\u00f9 significativi, in occasione dei lavori di realizzazione di un parco adiacente alla villa dei conti Aria. Dal 1862 si susseguirono una serie di scavi ufficiali diretti da illustri archeologi, come Giovanni Gozzadini, Gaetano Chierici e Edoardo Brizio, a cui si deve anche la prima sistemazione dei reperti nel museo nel frattempo creato all'interno della villa. L'area archeologica, assieme ai reperti rinvenuti durante gli scavi, furono acquistati dallo Stato italiano nel 1933, col trasferimento del museo nell'attuale sede. L'allestimento attuale, che purtroppo risente della parziale distruzione e dispersione dei reperti durante la seconda guerra mondiale, risale al 1979, con aggiornamenti continui legati agli scavi che regolarmente sono compiuti ogni estate, dagli anni cinquanta ad oggi.\nIl percorso, diviso per aree di rinvenimento, presenta vasi attici, bronzi, segnacoli tombali e balsamari provenienti dalle necropoli, vari materiali provenienti dall'abitato, dall'acropoli e dal santuario fontile, terrecotte architettoniche dell'acropoli e delle case di abitazione, e rinvenimenti recenti, tra cui una testa di kouros greco, trovata nelle vicinanze di quello che, una decina di anni dopo, sarebbe poi stato scavato ed identificato come il Tempio di Tinia. Nella quarta sala due corredi funebri provenienti da Sasso Marconi."}
{"id": "5022471", "revid": "1745361", "url": "https://it.wikipedia.org/wiki?curid=5022471", "title": "Hamelin de Warenne", "text": "Biografia.\nFiglio illegittimo di Goffredo V d'Angi\u00f2, e quindi fratellastro di re Enrico II, e zio di Riccardo Cuor di Leone e Giovanni. Spos\u00f2 nell'aprile del 1164 Isabella de Warenne (? - 1199), quarta contessa del Surrey, vedova del conte di Mortain e conte di Boulogne, Guglielmo I di Boulogne, figlio di Stefano di Blois. Il matrimonio fu combinato da Enrico II. Eredit\u00f2 quindi il titolo di conte de Warenne del Surrey. La coppia ebbe cinque figli: Susanna, Isabella, Ela, Matilda e Guglielmo de Warenne.\nLe terre dei de Warenne avevano il centro amministrativo a Conisbrough, nello Yorkshire, luogo dove Hamelin fece costruire un possente castello. Aveva diritto ad un terzo degli introiti derivati dalle multe e dalle sanzioni imposte all'interno della contea. Possedeva inoltre i castelli a Mortemer e Bellencombre in Normandia.\nHamelin fu uno di coloro che denunciarono Thomas Becket nel 1164, tuttavia in seguito alla morte di Becket divenne convinto della santit\u00e0 di quest'ultimo. Secondo una leggenda, Hamelin sarebbe stato salvato dalla cecit\u00e0 da Becket stesso. Nel 1176 si rec\u00f2 in Sicilia per maritare una nipote.\nRimase fedele a Enrico II durante le numerose ribellioni esplose durante il suo rengo, e continu\u00f2 ad essere fedele alla dinastia con Riccardo I. Durante l'assenza di Riccardo, partito per la Terza Crociata, fu al fianco del reggente Guglielmo di Longchamp.\nGli succedette suo figlio, Guglielmo de Warenne, quinto conte del Surrey."}
{"id": "5022478", "revid": "2128848", "url": "https://it.wikipedia.org/wiki?curid=5022478", "title": "Poscia, pi\u00f9 che 'l dolor pot\u00e9 'l digiuno", "text": "Poscia, pi\u00f9 che 'l dolor pot\u00e9 'l digiuno \u00e8 il verso 75 del XXXIII canto dell'\"Inferno\" di Dante Alighieri.\nSi tratta del verso con cui si conclude il racconto del conte Ugolino, variamente interpretato dai commentatori come allusione alla sua morte per fame o, talvolta, a un suo presunto atto di cannibalismo sui corpi dei figli morti.\nInterpretazioni del verso.\nIl conte Ugolino ha narrato la fase finale della sua prigionia nella Torre della Muda a Pisa, dal momento in cui viene sancita la sua condanna a morte per fame e la porta della torre viene quindi inchiodata. Il conte \u00e8 imprigionato assieme ai suoi quattro figli (in realt\u00e0, due figli e due nipoti), che Dante immagina ancora adolescenti: costoro, nella scarna narrazione del conte, muoiono tutti di fame uno per uno tra il quarto e il sesto giorno. A questo punto un'ultima terzina conclude il racconto:\nL'interpretazione dell'ultimo verso \u00e8 che il conte infine mor\u00ec, soccombendo alla fame che lo uccise dopo due giorni, laddove il dolore per la morte dei figli non era riuscito a sopraffarlo.\n, secondo cui le ultime parole del conte lascerebbero presagire uno scenario in cui egli, ormai cieco e folle, per la fame avrebbe mangiato i cadaveri dei figli; si tratterebbe in sostanza della vittoria degli istinti brutali dell'uomo sul suo dolore e sui suoi affetti, provocata dalla pena inumana a cui il conte \u00e8 stato sottoposto. Tale interpretazione nasce anche dal fatto che qualche verso prima sono i figli stessi di Ugolino a offrirsi generosamente al padre prospettando proprio l'ipotesi che egli mangi le loro carni:\nRiprese e parodie.\nUn'allusione a questo verso, sotto forma di parodia, si ritrova nel brano di Fabrizio De Andr\u00e9 \"Carlo Martello ritorna dalla battaglia di Poitiers\", scritto assieme a Paolo Villaggio; vi compare infatti l'espressione \"Ma pi\u00f9 dell'onor pot\u00e9 il digiuno\", con cui Carlo Martello si abbandona alle lusinghe di una \"pulzella\" (il \"digiuno\", in questo caso, \u00e8 chiaramente quello sessuale)."}
{"id": "5022482", "revid": "729019", "url": "https://it.wikipedia.org/wiki?curid=5022482", "title": "House of Hardcore", "text": "La House of Hardcore (HOH) \u00e8 una federazione statunitense di wrestling fondata dal wrestler Tommy Dreamer.\nStoria.\nIl 21 giugno 2012, il wrestler professionista Tommy Dreamer ha iniziato a promuovere House of Hardcore sul suo account Twitter. Nelle settimane successive, Dreamer ha rivelato che il progetto HoH consiste in una scuola di wrestling gestita dallo stesso Dreamer, Hale Collins e Vik Delicious, con sede a Mid Hudson Civic Center di Poughkeepsie, New York, con saltuari eventi live. Dreamer voleva un promozione con lo spirito della defunta Extreme Championship Wrestling (ECW), federazione fondata da Paul Heyman, di cui Dreamer \u00e8 stato uno dei simboli. Visto il successo del primo evento, la promozione ha continuato ad organizarne altri.\nNella sua storia, la HOH ha lavorato con la Wrestling Family Entertainment, Combat Zone Wrestling e Total Nonstop Action Wrestling (TNA). Nel primo evento \u00e8 stato messo in palio il FWE Heavyweight Championship, detenuto da Dreamer, ed \u00e8 stato difeso contro Carlito e Mike Knox. Il 9 novembre 2013, il wrestler della TNA Bully Ray, ha fatto il suo debutto in societ\u00e0 per promuovere il pay-per-view \"One Night Only Old School\". Inoltre, per la prima volta, durante House Of Hardcore III, due atleti italiani hanno partecipato alla manifestazione: King Danza e D3. Gli unici membri del roster a comparire su tutti gli 8 spettacoli HOH sono Dreamer, The Sandman e l'annunciatore Vic Travagliante.\nIl 13 aprile 2015, HOH ha annunciato che avrebbe fatto il suo primo show al di fuori degli Stati Uniti, che si terr\u00e0 a Toronto, Ontario il 18 luglio 2015. Tre giorni dopo, ha annunciato un accordo televisivo con Fight Network. A partire dal 12 maggio, 2015, HOH trasmette otto spettacoli di un'ora che caratterizzano tutti gli eventi della federazione dagli inizi fino ad oggi."}
{"id": "5022484", "revid": "767487", "url": "https://it.wikipedia.org/wiki?curid=5022484", "title": "Sarom Unione Sportiva Ravenna 1957-1958", "text": "Questa pagina raccoglie le informazioni riguardanti la Sarom Unione Sportiva Ravenna nelle competizioni ufficiali della stagione 1957-1958.\nStagione.\nNella stagione 1957-1958 il Ravenna sempre sponsorizzato Sarom disputa il campionato di Serie C a girone unico, un torneo a 18 squadre che promuove in Serie B le prime due classificate e non prevede retrocessioni per permettere di ritornare a due gironi di Serie C. Con 40 punti il Ravenna si piazza al terzo posto della classifica, ad un punto dal Vigevano promosso come secondo in Serie B con la Reggiana che con 43 punti ha vinto il campionato.\nDopo la splendida scorsa stagione a Ravenna viene confermata in blocco la rosa dei giocatori con i loro due tecnici Domenico Bosi e Giacinto Ellena. I giallorossi anche nella categoria superiore hanno disputato un campionato eccellente non risentendo del salto di categoria, rimanendo per tutto il torneo ai vertici della classifica, perdendo solo nelle ultime battute del campionato l'opportunit\u00e0 di cogliere una seconda promozione consecutiva. Un terzo posto d'onore, ottenuto con un gioco arioso ed efficace, con in evidenza ancora i due cannonieri Silvano Magheri autore di 19 reti senza nessun rigore calciato, ed Enrico Pratesi con 13 reti. Nel campionato con 62 reti realizzate il Ravenna \u00e8 stata la squadra pi\u00f9 prolifica del torneo, con una decina di reti in pi\u00f9 delle due promosse."}
{"id": "5022487", "revid": "124123", "url": "https://it.wikipedia.org/wiki?curid=5022487", "title": "Steve Backshall", "text": " Ha presentato oltre 1000 programmi televisivi, viaggiato in oltre 100 paesi ed \u00e8 presidente di diverse associazioni benefiche sulla fauna selvatica, oltre ad aver conseguito un dottorato onorario. Nonostante le innumerevoli esperienze pericolose avute nel corso della vita, Steve insiste che l'animale pi\u00f9 spaventoso e pericoloso \u00e8 l'uomo.\nPrimi anni.\nNato a Bagshot, Surrey, Backshall \u00e8 stato cresciuto in un podere, circondato da animali soccorsi. I suoi genitori lavoravano entrambi per la British Airways e hanno viaggiato in luoghi esotici da quando Backshall era un bambino. Ha viaggiato solo con uno zaino in spalla in Asia, India e Africa in giovane et\u00e0 e ha studiato Inglese e Studi Teatrali presso l'Universit\u00e0 di Exeter, poi \u00e8 andato a studiare biologia presso la Open University. \nCarriera.\nDopo l'universit\u00e0, Backshall ha vissuto in Giappone per un anno, a studiare le arti marziali; ha ottenuto una cintura nera di judo e cintura marrone di karate. Il suo primo lavoro al ritorno nel Regno Unito era come autore delle Rough Guides in Indonesia e Sud Est Asiatico. Nel 1997 ha tentato di attraversare da solo tutta la met\u00e0 occidentale della Nuova Guinea, allora conosciuta come Irian Jaya; rimase nella foresta pluviale per tre mesi, ma alla fine la spedizione non riusc\u00ec. Successivamente ebbe un'idea per una serie, acquist\u00f2 una videocamera e and\u00f2 nella giungla della Colombia, dove fece una ripresa pilota che ha venduto ad un canale televisivo del National Geographic, che ha usato il materiale nel 1998 per 'Adventurer in Residence'. \nBackshall ha trascorso cinque anni come presentatore e produttore con la National Geographic, prima di trasferirsi al \"Really Wild Show\" della BBC nel 2003. Dopo quattro anni lo spettacolo \u00e8 stato cancellato, e ha cos\u00ec iniziato a lavorare con il team di spedizione del Natural History Unit della BBC, conducendo serie come \"Lost Land of the Jaguar\". Nel 2008 gli \u00e8 stato commissionato Deadly 60, seguito dalla rubrica educativa \"Live n Deadly\", il cui scopo era quello di ispirare i bambini a uscire e interessarsi alla fauna selvatica e all'avventura, e tuttora uno dei programmi di punta di Backshall. Nel 2010 e nel 2011 ha preso le redini del \"Backshall show on the road\", un viaggio di 20 destinazioni in tutto il Regno Unito; ben 35.000 persone richiesero i biglietti ogni giorno per vedere Backshall rispondere alle domande che gli venivano poste sulla natura. La folla pi\u00f9 numerosa del tour era di 14.000 persone. \nOltre ad essere un esperto di natura ed animali, Backshall \u00e8 uno scalatore e alpinista, partecipa a gare di canoa, corse montane e diversi sport di resistenza. Ha scalato cime come il Cho Oyu e il Cholatse, nell'Himalaya, ed \u00e8 un avanzato capo dell'Himalayan Expedition dell'Istituto Nehru di Alpinismo. Ha corso la Marathon des Sables per 243 km attraverso il deserto del Sahara nel 2005, per raccogliere fondi per la Wolf Trust. Ha partecipato alle Devizes a Westminster, una gara di canoismo e kayak che si estende per 125 miglia lungo il fiume Tamigi in 24 ore; ha gareggiato anche in numerose gare di triathlon, oltre ad aver partecipato in competizioni come gli eventi \"Extreme\" e \"Last Man Standing\" in Inghilterra.\nNel luglio 2008, durante il tentativo di scalare una parete rocciosa bagnata da una pioggia precedente, Backshall \u00e8 precipitato da 10 metri sulle rocce nella valle del Wye, nella Foresta di Dean. L'impatto gli ha spostato il calcagno attraverso la parte inferiore del piede, slogato la caviglia e fratturato due vertebre nella schiena. Nel 2012 ha ricevuto un dottorato onorario presso l'Universit\u00e0 di Exeter."}
{"id": "5022499", "revid": "88740", "url": "https://it.wikipedia.org/wiki?curid=5022499", "title": "Alec Freeman", "text": "Alec E. Freeman \u00e8 un personaggio immaginario della serie TV britannica di fantascienza \"UFO\" e di due film, tratti dalla medesima serie, dove viene sempre interpretato da George Sewell.\nStoria.\nCome la maggior parte dei protagonisti della serie Alec Freeman debutta dal primo episodio. \nCon un passato di pilota da caccia, \u00e8 il pi\u00f9 stretto collaboratore del comandante Ed Straker nella progettazione e nella realizzazione del progetto SHADO (\"Supreme Headquarters Alien Defence Organisation\", Comando supremo dell'organizzazione di difesa contro gli extraterrestri), l'organizzazione volta a respingere gli attacchi UFO verso la Terra. Egli \u00e8 il suo braccio destro, con il grado di colonnello, ma anche il suo pi\u00f9 intimo amico, tanto da essere suo testimone di nozze, ed \u00e8 l'unico nella SHADO che si permette di contestare le sue decisioni, arrivando in un'occasione a rassegnare le dimissioni per una decisione da lui non condivisa.\nEgli \u00e8 un uomo degno di fiducia e capace, incaricato dal comandante stesso in molte missioni, operazioni e altri svariati compiti.\nDi carattere solitamente sereno e noncurante, \u00e8 inoltre molto attratto dalle donne e rappresenta il contraltare di Straker, privilegiando nel lavoro il lato umano, a dispetto di Straker che, viceversa, basa i suoi giudizi sui dati provenienti dai computer; tra i suoi incarichi vi \u00e8 anche il reclutamento di nuovi elementi per l'organizzazione e supervisioner\u00e0 personalmente all'addestramento del colonnello Paul Foster."}
{"id": "5022505", "revid": "437645", "url": "https://it.wikipedia.org/wiki?curid=5022505", "title": "Alec E. Freeman", "text": ""}
{"id": "5022511", "revid": "287204", "url": "https://it.wikipedia.org/wiki?curid=5022511", "title": "Sleeper (Ty Segall)", "text": "Sleeper \u00e8 il sesto album in studio del cantautore statunitense Ty Segall, pubblicato il 24 agosto 2013 , sotto l'etichetta discografica Drag City.\nL'album \u00e8 stato registrato tra gennaio e marzo 2013, l'album contiene prevalentemente tracce acustiche appartenenti prevalentemente al genere psychedelic folk. L'album \u00e8 influenzato dal passaggio del padre e dal conseguente allontanamento della madre.\nL'album, \u00e8 noto per essere stato il primo album di Ty Segall la cui uscita non \u00e8 stata accompagnata da un singolo promozionale. Anche se nel novembre 2013, \u00e8 stato pubblicato il video ufficiale di \"The Man\"."}
{"id": "5022518", "revid": "767487", "url": "https://it.wikipedia.org/wiki?curid=5022518", "title": "Open Diputaci\u00f3n Ciudad de Pozoblanco 2013", "text": "L'Open Diputaci\u00f3n Ciudad de Pozoblanco 2013 (Spain F28 Futures 2013) \u00e8 stato un torneo di tennis facente parte della categoria ITF Men's Circuit nell'ambito dell'ITF Men's Circuit 2013. Il torneo si \u00e8 giocato a Pozoblanco in Spagna dal 26 agosto al 1\u00ba settembre 2013 su campi in terra battuta e aveva un montepremi di $15,000.\nVincitori.\nSingolare.\n Andr\u00e9s Artu\u00f1edo ha battuto in finale David Perez Sanz 6\u20137(6\u20138), 6\u20130, 6\u20131\nDoppio.\n James Cluskey / Maximilian Neuchrist hanno battuto in finale Ivan Arenas-Gualda / Jose Checa-Calvo 6\u20133, 6\u20132"}
{"id": "5022520", "revid": "1855488", "url": "https://it.wikipedia.org/wiki?curid=5022520", "title": "Episodi di Squadra Speciale Stoccarda (prima stagione)", "text": "La prima stagione della serie televisiva tedesca Squadra Speciale Stoccarda \u00e8 stata trasmessa dal 12 novembre 2009 al 6 maggio 2010 su ZDF.\nIn italiano \u00e8 stata trasmessa su Rai 2 dal 18 giugno al 17 settembre 2011, e dal 5 maggio al 9 giugno 2012."}
{"id": "5022530", "revid": "1305772", "url": "https://it.wikipedia.org/wiki?curid=5022530", "title": "Angel City Derby Girls", "text": "La Angel City Derby Girls (ACDG) \u00e8 una lega di roller derby su pista piana di Los Angeles. Fondata nel 2006, attualmente consiste di 4 team, le Hollywood Scarlets (team principale), le Rocket Queens e le Shore Shots (team regionali) e le Road Ragers (team locale), che competono contro team di altre leghe. Le giocatrici che fanno pratica per entrare in uno dei quattro team partecipano alla lega come Rising Stars e Fresh Meat.\nAngel City \u00e8 la seconda lega di roller derby di Los Angeles, dopo le Los Angeles Derby Dolls, e la prima a competere su pista piana. Ha giocato la prima stagione nel 2007, con base in un magazzino che veniva chiamato \"Heaven's Gate\". Inizialmente aveva 3 team interni, le Berzerkers, le Shore Shots e la Block Steady Crew.\nLa ACDG \u00e8 stata una delle prime leghe in California meridionale a divenire membro della WFTDA. Si \u00e8 qualificata come decima ai WFTDA West Region Playoffs del 2009, risultando poi ottava; successivamente si \u00e8 qualificata nel 2011, come decima, finendo poi nona. Nel 2012, si \u00e8 qualificata per i West Region Playoffs come ottava e concludendo nella stessa posizione."}
{"id": "5022542", "revid": "1784425", "url": "https://it.wikipedia.org/wiki?curid=5022542", "title": "Wesley Merritt", "text": "Giovent\u00f9.\nMerritt nacque a New York. Termin\u00f2 gli studi presso la United States Military Academy nel 1860 e fu nominato sottotenente del 2\u00b0 dragoni (cavalleria pesante), assegnato inizialmente nello Utah con John Buford. Divenne aiutante di quell'unit\u00e0 quando fu trasformato nel 2\u00ba cavalleria.\nGuerra di secessione.\nNel 1862 Merritt fu nominato capitano del 2\u00ba cavalleria e prest\u00f2 servizio come aiutante di campo del generale di brigata Philip St. George Cooke che comandava il dipartimento di cavalleria dell'Armata del Potomac. Partecip\u00f2 alla difesa di Washington per il resto del 1862. Nel 1863 fu nominato aiutante del maggior generale George Stoneman e partecip\u00f2 alla battaglia di Chancellorsville del 1863.\nNella campagna di Gettysburg Merritt comand\u00f2 la brigata di riserva, 1\u00aa divisione di cavalleria dell'Armata del Potomac. Fu leggermente ferito nella battaglia di Brandy Station. Poco dopo (29 giugno 1863) fu nominato generale di brigata dei volontari per \"il servizio galante e meritorio\" a Brandy Station e Upperville. Venire promosso direttamente da capitano a generale di brigata era un passo insolito, anche durante la guerra di secessione, ma Merritt condivise l'onore quel giorno col capitano Elon John Farnsworth e col capitano George Armstrong Custer.\nMerritt non partecip\u00f2 alle prime azioni di cavalleria della battaglia di Gettysburg. La sua riserva difese le linee di comunicazione dell'Armata del Potomac. Il 3 luglio 1863, per\u00f2, partecip\u00f2 all'assalto ordinato dal comandante di divisione Judson Kilpatrick al fianco destro Confederato, permettendo cos\u00ec la carica di Pickett. Il suo collega generale Elon J. Farnsworth fu ucciso durante questo futile assalto alle truppe di fanteria. Merritt assunse il comando della 1\u00aa divisione di cavalleria dopo la morte per febbre tifoide del comandante John Buford nel dicembre 1863. Il generale di brigata Alfred Torbert era inizialmente il comandante della 1\u00aa divisione ma fu lontano per buona parte della Campagna Terrestre diretta da Ulysses Simpson Grant nel 1864, per cui Merritt ne eredit\u00f2 il comando. Ricevette una promozione brevetto a tenente colonnello dell'esercito regolare per quanto fatto nella battaglia di Yellow Tavern, lo scontro in cui fu ucciso il comandante della cavalleria confederata, il maggior generale James Ewell Brown Stuart.\nDurante la campagna della Valle dello Shenandoah del maggior generale Philip Henry Sheridan, Merritt comand\u00f2 la 1\u00aa divisione dell'Armata dello Shenandoah. Giungendo al momento opportuno, la sua divisione mise in fuga i Confederati nella terza battaglia di Winchester, mossa per la quale ricevette la promozione brevetto a maggior generale. Fu secondo in comando di Sheridan durante la campagna di Appomattox e fu uno dei numerosi commissari alla resa di Appomattox Court House. Divenne brevetto maggior generale dell'esercito regolare nell'aprile 1865 per il coraggio mostrato nella battaglia di Five Forks e nella campagna di Appomattox.\nNel giugno 1865 Merritt fu nominato comandante della cavalleria della divisione militare del sudovest, comandata da Sheridan. Guid\u00f2 la 1\u00aa divisione di cavalleria da Shreveport a San Antonio durante l'occupazione unionista in un'ardua marcia di 33 giorni e 1000\u00a0km dal 9 luglio all'11 agosto 1865. Il 28 gennaio 1866 Merritt fu uno dei molti brevetti generali usciti dal servizio volontario e reintegrati nell'esercito regolare col grado che avevano prima della guerra.\nCompiti di frontiera e West Point.\nDopo la fine della guerra Merritt continu\u00f2 a prestare servizio nella cavalleria lungo la frontiera. Fu nominato tenente colonnello del neonato 9\u00ba cavalleria il 28 luglio 1866, e nel luglio 1867 fu assegnato al comando di Fort Davis, difeso da sei delle compagnie del reggimento. Divenne colonnello del 5\u00ba cavalleria il 1\u00ba luglio 1876 e partecip\u00f2 alla battaglia di Slim Buttes nel corso delle guerre indiane. Prest\u00f2 servizio lungo la frontiera finch\u00e9 non fu nominato sovrintendente di West Point, incarico che ricopr\u00ec dal 1882 al 1887. Nel 1887 fu nominato generale di brigata dell'esercito regolare. Nel 1895 fu promosso maggior generale. Quando era colonnello del 5\u00ba cavalleria Merritt fu membro della corte inquisitoria che si incontr\u00f2 la prima volta il 13 gennaio 1879, presieduta dal colonnello John H King del 9\u00ba fanteria, per valutare il comportamento del maggiore Marcus Reno del 7\u00ba cavalleria nella battaglia del Little Bighorn che port\u00f2 alla morte del generale George Armstrong Custer e di oltre 200 uomini del 7\u00ba cavalleria.\nGuerra ispano-americana.\nDopo che George Dewey ebbe sconfitto la marina spagnola nella battaglia della baia di Manila del 1898, gli Stati Uniti d'America iniziarono ad organizzare forze per la conquista della citt\u00e0 di Manila. \nMerritt fu messo al comando dell'VIII Corps reclutato in California. Nel giugno 1898 Merritt e gli ultimi componenti dell'VIII Corps partirono da San Francisco diretti verso le Filippine.\nUna volta arrivato a Manila sull'isola di Luzon, Merritt e Dewey si prepararono all'attacco della citt\u00e0. I due tennero intenzionalmente Emilio Aguinaldo all'oscuro dei piani dato che non volevano che gli insorti di Aguinaldo finissero col controllare la citt\u00e0. Merritt e Dewey si accordarono col governatore generale Fermin Jaudenes, comandante della guarnigione spagnola, per la resa della citt\u00e0 solo dopo una flebile resistenza di quest'ultimo. La citt\u00e0 cadde in mano agli americani il 13 agosto durante la battaglia di Manila e Merritt divenne il governatore militare delle Filippine. In seguito fece da consigliere per gli Stati Uniti nei negoziati di pace del trattato di Parigi.\nFamiglia e morte.\nIl generale Merritt si spos\u00f2 due volte. La prima moglie fu Caroline Warren Merritt, morta il 12 giugno 1893 all'et\u00e0 di 44 anni. Caroline Warren Merritt fu sepolta nel cimitero della United States Military Academy a West Point. La seconda moglie del generale Merritt fu Laura Williams Merritt, incontrata alla fine degli anni 1890 quando aveva circa 25 anni. Il generale Merritt e Laura Williams si sposarono il 24 ottobre 1898.\nIl generale Merrit si conged\u00f2 nel 1900 e mor\u00ec di arteriosclerosi a Natural Bridge (Virginia) all'et\u00e0 di 74 anni, il 3 dicembre 1910. Fu sepolto nel cimitero di West Point, nella United States Military Academy."}
{"id": "5022549", "revid": "92723", "url": "https://it.wikipedia.org/wiki?curid=5022549", "title": "Telavi Open 2013", "text": "Il Telavi Open 2013 \u00e8 stato un torneo di tennis facente parte della categoria ITF Women's Circuit nell'ambito dell'ITF Women's Circuit 2013 e dell'ITF Men's Circuit nell'ambito dell'ITF Men's Circuit 2013. Il torneo si \u00e8 giocato a Telavi in Georgia, quello maschile dal 2 all'8 settembre, quello femminile dal 23 al 29 settembre 2013 su campi in terra battuta.\nPartecipanti WTA.\nAltre partecipanti.\nGiocatrici che hanno ricevuto una wild card:\nGiocatrici che sono passate dalle qualificazioni:\nVincitori.\nSingolare maschile.\n Toni Androi\u0107 ha battuto in finale Benjamin Balleret 6\u20132, 4\u20136, 7\u20135\nDoppio.\n Romain Arneodo / Benjamin Balleret hanno battuto in finale Arkadiusz Kocyla / B\u0142a\u017cej Koniusz 7\u20136(7\u20135), 6\u20130\nSingolare.\n Aleksandra Panova ha battuto in finale Viktorija Kan 7\u20135, 6\u20131\nDoppio.\n Maria Elena Camerin / Anja Prislan hanno battuto in finale Anna Zaja / Ma\u0161a Zec Pe\u0161kiri\u010d 7\u20135, 6\u20132"}
{"id": "5022572", "revid": "144796", "url": "https://it.wikipedia.org/wiki?curid=5022572", "title": "Prammatica sanzione del 1713", "text": ""}
{"id": "5022575", "revid": "15756", "url": "https://it.wikipedia.org/wiki?curid=5022575", "title": "Sherman Ong", "text": "Le sue opere fotografiche sono state esposte alla Biennale di Venezia e in importanti musei internazionali fra cui il Centre Pompidou di Parigi, il Martin-Gropius-Bau di Berlino e il Museo d'arte moderna e contemporanea di Trento e Rovereto. Ha inoltre partecipato a festival cinematografici come l'International Film Festival Rotterdam e il Tokyo International Film Festival.\nBiografia.\nSherman Ong nasce a Malacca, Malaysia nel 1971 in una famiglia Peranakan, una comunit\u00e0 di origine cinese stabilitasi in Malesia intorno al 1700. Il padre lavora come proiezionista in un cinema, e nel 1981 gli regala una macchina fotografica Kodak Instamatic con cui Ong inizia a fotografare il mondo che lo circonda. Dopo aver studiato in scuole malesi, ottiene una borsa di studio ASEAN che gli consente di entrare allo Hwa Chong Junior College di Singapore (1989\u20131990). In seguito si iscrive all'Universit\u00e0 di Singapore dove si laurea con lode in giurisprudenza. Dopo aver ottenuto una borsa dalla Singapore Film Commission, nel 2002 realizza il cortometraggio \"The Ground I Stand\", in cui racconta la storia e la filosofia di vita di un'anziana donna malese che vive a Singapore. Il film vince il premio come miglior documentario ai Malaysian Video Awards. Nel 2003 Ong realizza \"State of Things\", un cortometraggio che analizza la marginalizzazione della lingua malese a Singapore.\nNello stesso anno esce \"Exodus\", un nuovo cortometraggio ambientato in Indonesia che mostra l'incontro fra una sciampista cinese e una danzatrice di corte giavanese nel periodo successivo alla morte di Suharto. Il film \u00e8 presentato in anteprima all'International Film Festival Rotterdam, e vince il premio speciale della giuria ai Malaysian Video Awards, il premio come miglior film sperimentale all'International Panorama of Independent Filmmakers di Patras, Grecia, e il premio speciale della giuria agli Independent Short Film and Video Awards di Hong Kong. Nel 2005 Ong ottiene una residenza al Goethe-Institut di Hanoi, Vietnam dove realizza la serie di fotografie \"HanoiHaiku\", una forma di haiku visuale in cui le fotografie sono accostate per creare una narrazione. La serie successiva, \"Monsoon\", documenta la vita degli abitanti di Hanoi durante la stagione dei monsoni.\nNel 2007 Ong ottiene una nuova residenza all'Asian Art Museum di Fukuoka, Giappone. Nello stesso anno realizza il film \"Hashi\", che racconta l'intreccio tra le vite di tre donne giapponesi e viene premiato per la migliore sceneggiatura ai Singapore Film Awards. Nel frattempo fonda insieme ad altri registi il collettivo 13 Little Pictures. Nel 2009 il curatore Tang Fu Kuen lo invita a partecipare al padiglione di Singapore alla Biennale di Venezia, dove ottiene una menzione speciale. La Biennale di Singapore gli commissiona inoltre il film \"Flooding in the Time of Drought\", che immagina cosa succederebbe se improvvisamente una crisi idrica prosciugasse la citt\u00e0-stato. Il film \u00e8 presentato in anteprima all'International Film Festival Rotterdam nel 2010. Nello stesso anno Ong inizia la serie di fotografie \"Spurious Landscapes\", che ha come tema il paesaggio ed \u00e8 realizzata in Spagna, Vietnam, Singapore e Brasile.\nNel 2012 collabora al progetto \"Little Sun\" di Olafur Eliasson, che viene esposto alla Tate Modern di Londra. Nel 2014 presenta l'installazione video \"Motherland\" al festival Videobrasil di San Paolo e vince la menzione d'onore. L'opera studia il tema dell'immigrazione verso Singapore, documentando tramite video e oggetti le storie di alcuni migranti che vivono nella citt\u00e0-stato. Nello stesso anno lavora al film \"Lucy &amp; I\", girato insieme alla regista norvegese Birgitte Sigmundstad e presentato all'Hong Kong-Asia Film Financing Forum. Nello stesso periodo l'artista espone le proprie serie fotografiche \"Monsoon\" e \"Spurious Landscapes\" nella mostra \"Spurious Stories from the Land and Water\" presso l'Art Plural Gallery di Singapore. Inoltre il curatore cubano Gerardo Mosquera sceglie di esporre alcune fotografie della serie \"HanoiHaiku\" nella mostra \"Perduti nel paesaggio\" presso il Museo d'arte moderna e contemporanea di Trento e Rovereto.\nTemi trattati.\nUno dei temi centrali nell'opera di Ong \u00e8 il rapporto tra esseri umani e natura. Egli ritiene che l'isolamento dalla natura causato dall'urbanizzazione e dall'industrializzazione della societ\u00e0 contemporanea, e il desiderio umano di controllare la natura, costituiscano uno stile di vita disfunzionale. Questo \u00e8 evidente nelle societ\u00e0 di Singapore e Hong Kong dove, secondo Ong, la preoccupazione principale delle persone \u00e8 il consumo e l'accumulo di beni materiali. Ong confronta queste societ\u00e0 con quelle degli Indiani d'America, degli indigeni del Sud-est asiatico, di Bali e in parte anche del Giappone, che secondo l'artista valorizzano l'armonia con la natura. Nel film \"Flooding in the Time of Drought\" (2009) Ong si misura con il tema della catastrofe ambientale, nella serie fotografica \"Monsoon\" (2005) documenta la stagione dei monsoni in Vietnam e nella serie \"Spaces\" mette a confronto spazi artificiali con il paesaggio naturale. In \"Spurious Landscapes\" fotografa invece paesaggi naturali o artificiali che presentano elementi di ambiguit\u00e0.\nUn altro tema ricorrente nell'opera di Ong \u00e8 quello delle contraddizioni e dei conflitti della societ\u00e0 attuale. Nel cortometraggio \"The Ground I Stand\" (2002) l'artista mette in evidenza questi aspetti tramite la figura di Nyaterang, un'anziana vedova Malay che vive a Singapore in condizioni di semi-povert\u00e0. La rassegnazione che \u00e8 espressa nei discorsi della donna contrasta fortemente con gli ideali di sviluppo economico e sociale della societ\u00e0 singaporese. Anche \"State of Things\" (2003) tratta lo stesso tema, documentando la scarsa conoscenza della lingua malese da parte degli abitanti di Singapore. Essi mostrano stupore e perplessit\u00e0 di fronte alle domande di Ong che chiede loro se conoscano il significato del testo di \"Majulah Singapura\", inno ufficiale della citt\u00e0-stato. Anche l'installazione \"Motherland\" (2011) tratta il tema dell'integrazione fra culture diverse, raccontando le storie di alcuni migranti che vivono a Singapore.\nUn altro tema ricorrente \u00e8 il sogno, ad esempio nel film \"Hashi\" (2009) la protagonista Momo si addormenta frequentemente durante il giorno e sogna un attacco di tonni contro il Giappone, balene che spruzzano sangue dagli sfiatatoi, un gatto la cui pancia esplode a causa dell'eccessivo nutrimento ricevuto dalla padrona. Infine, in \"Missing You\" Ong affronta il tema della memoria, chiedendo ad alcune persone di mettersi in posa come se fosse presente una persona cara che \u00e8 lontana o deceduta. I partecipanti portano alcuni oggetti che associano alla persona cara, e scrivono i propri pensieri su una scatola trasparente. In questo modo essi ricordano i momenti trascorsi con quella persona, e Ong riesce a cogliere nelle proprie fotografie le emozioni che essi provano."}
{"id": "5022577", "revid": "298229", "url": "https://it.wikipedia.org/wiki?curid=5022577", "title": "Nazionale di pallanuoto maschile della Corea del Sud", "text": "La nazionale di pallanuoto maschile della Corea del Sud \u00e8 la rappresentativa nazionale della Corea del Sud nelle competizioni internazionali maschili di pallanuoto."}
{"id": "5022580", "revid": "125290387", "url": "https://it.wikipedia.org/wiki?curid=5022580", "title": "Anyone for Doomsday?", "text": "Anyone for Doomsday? \u00e8 il terzo album in studio del gruppo musicale statunitense Powerman 5000, pubblicato il 28 agosto 2001 dalla DreamWorks Records."}
{"id": "5022588", "revid": "66675343", "url": "https://it.wikipedia.org/wiki?curid=5022588", "title": "L'operazione Crusader", "text": ""}
{"id": "5022591", "revid": "287204", "url": "https://it.wikipedia.org/wiki?curid=5022591", "title": "Campione tipo", "text": "Il campione tipo o anche materiale tipo in mineralogia \u00e8 il campione di riferimento in base al quale un minerale \u00e8 stato definito.\nTipi.\nLa Commission on New Minerals and Mineral Names e la Commission on Museums dell'IMA nel 1987 ha approvato le seguenti definizioni per i vari tipi di campione tipo:\nScopo.\nI campioni tipo risultano utili quando una specie di minerale viene riesaminata perch\u00e9 la descrizione originale di un minerale pu\u00f2 essere incompleta o contenere degli errori.\nStoria.\nNell'ambito della biologia l'uso dei campioni tipo esiste da molto tempo mentre in ambito mineralogico \u00e8 una pratica pi\u00f9 recente. Questo comporta che a volte il campione tipo non esista anche per specie minerali scoperte nel XX secolo. La pubblicazione di \"Type specimens in mineralogy\" da parte di P. G. Embrey e M. H. Hey nel 1970 stimol\u00f2 la discussione sui campioni tipo e condusse ad una loro definizione formale approvata dall'IMA nel 1987.\nAttualmente la Commission on New Minerals, Nomenclature and Classification dell'IMA richiede che, per l'approvazione di una nuova specie di minerale, il campione tipo venga depositato in un museo gestito professionalmente."}
{"id": "5022598", "revid": "767487", "url": "https://it.wikipedia.org/wiki?curid=5022598", "title": "Convoy (film 1927)", "text": "Convoy \u00e8 un film muto del 1927 diretto da Joseph C. Boyle e, non accreditato, Lothar Mendes. Fu il primo film da regista di Boyle.\n\"The Song of the Dragon\", il romanzo scritto da John Taintor Foote su cui si basa la sceneggiatura del film, avrebbe in seguito ispirato anche il soggetto di \"Notorious - L'amante perduta\" di Alfred Hitchcock.\nTrama.\nFidanzata a Eugene Weyeth, il miglior amico di suo fratello John, quando scoppia la guerra Sylvia Dodge viene convinta da un agente del servizio segreto a frequentare Ernest Drake, uno dei suoi numerosi ammiratori. Sia John che Eugene si sono arruolati in Marina e Sylvia, per sostenere la causa, accetta di farsi corteggiare da Drake che si ritiene sia uno dei capi dello spionaggio tedesco negli Stati Uniti. Per\u00f2, quando il fratello e il fidanzato - che ignorano la sua missione - la sorprendono in casa di Drake, la ragazza viene rinnegata dalla famiglia, diventando oggetto del loro disprezzo. Sylvia cerca di sapere dove si trovi suo fratello frequentando i marinai al porto, ma viene arrestata per prostituzione e condannata a un anno a Blackwells Island.\nDurante una grande battaglia navale della flotta anglo-americana contro quella tedesca, John viene ucciso. Dopo l'armistizio, Sylvia e Eugene si ritrovano insieme davanti alla tomba del giovane caduto.\nProduzione.\nIl film fu prodotto dalla Robert Kane Productions.\nDistribuzione.\nDistribuito dalla First National Pictures, il film - presentato da Robert Kane - usc\u00ec nelle sale cinematografiche statunitensi il 24 aprile 1927.\nNon si conoscono copie ancora esistenti della pellicola che viene ritenuta presumibilmente perduta."}
{"id": "5022612", "revid": "28592", "url": "https://it.wikipedia.org/wiki?curid=5022612", "title": "Granduca di \u010cernihiv", "text": ""}
{"id": "5022614", "revid": "2077682", "url": "https://it.wikipedia.org/wiki?curid=5022614", "title": "Fatal Labyrinth", "text": " \u00e8 un videogioco di ruolo prodotto da SEGA. Originariamente distribuito nel 1990 tramite Sega Meganet, il gioco \u00e8 stato convertito per Sega Mega Drive l'anno seguente. Incluso nella raccolta \"Sega Mega Drive Ultimate Collection\" per Xbox 360 e PlayStation 3, il gioco \u00e8 stato pubblicato nel 2010 su Steam per Microsoft Windows.\nIl videogioco \u00e8 molto simile a \"Dragon Crystal\", distribuito nel 1991 per Sega Master System e Game Gear.\nTrama.\nIl giocatore controlla Trykaar, un non meglio descritto eroe che ha deciso di entrare in un labirinto proibito, combattere vari mostri e risalire sino al 30\u00ba piano, per sconfiggere il malvagio drago che minaccia Dragonia e che ha rubato il Santo Calice. L'eroe pu\u00f2 parlare con gli abitanti del villaggio per ricevere avvisi prima di entrare nel labirinto. Dopo aver ripreso il calice e sconfitto il drago l'eroe vola su di questo fino al villaggio, dove gli abitanti lo plaudono e ringraziano per la missione svolta.\nModalit\u00e0 di gioco.\nOgni livello, cos\u00ec come gli oggetti ed i mostri in esso contenuti, \u00e8 generato casualmente. Ogni azione compiuta dal giocatore fa compiere un'azione dai mostri (dunque se non ci si muove il gioco \u00e8 in pausa). Si possono trovare varie armi, sia per il corpo a corpo sia da distanza, armature, pozioni, bastoni magici, anelli incantati, pergamene di incantesimi, cibo, oro (che, a differenza di come consuetamente il suo uso costituisca una semplice forma di denaro, ha l'unico scopo di abbellire la tomba in caso di game over). Ogni oggetto pu\u00f2 essere usato come arma da lancio. All'inizio ogni oggetto ha effetti sconosciuti, ed il giocatore pu\u00f2 scoprire gli effetti o usando l'oggetto o lanciando un incantesimo apposito; gli effetti dello stesso oggetto cambiano da partita a partita (per esempio la pozione marrone pu\u00f2 essere la pozione della vita in una partita e della fame in un'altra).\nOgni cinque livelli si ha il checkpoint. Per finire un livello si deve arrivare alle scale per il livello superiore; in alcuni livelli vi sono delle botole che fanno cadere al livello inferiore. Importante nel gioco \u00e8 il cibo: quando sazio il giocatore ripristina gradualmente punti ferita, se affamato li perde; se mangia troppo diventa lento (i mostri hanno pi\u00f9 di un'azione per ogni azione dell'eroe) e si pu\u00f2 arrivare a morire per il troppo cibo.\n\u00c8 uno dei primi RPG ispirati al celebre \"Rogue\" (Roguelike) ed \u00e8 simile a \"\"."}
{"id": "5022615", "revid": "339392", "url": "https://it.wikipedia.org/wiki?curid=5022615", "title": "Atmanato", "text": ""}
{"id": "5022624", "revid": "767487", "url": "https://it.wikipedia.org/wiki?curid=5022624", "title": "Fran\u00e7ois Gall", "text": "Biografia.\nPittore ungherese naturalizzato francese, perfeziona il suo talento artistico all'Accademia Reale di Belle Arti di Roma e al Collegium Hungaricum. Grazie ad alcune borse di studio viaggia in tutta Europa stabilendosi infine a Parigi, citt\u00e0 nella quale frequenta l'Accademia e incontra maestri come Derain e Picasso. Per i suoi dipinti Gall attinge dal campionario umano che la capitale francese gli offre: l'animata vita parigina, con i suoi scorci urbani e il suo popolo, diventa il suo soggetto privilegiato. L'artista per\u00f2 non si ferma qui e nelle sue opere propone sia una tavolozza scura, caratterizzata dal tema della guerra, sia una tavolozza brillante ad esempio delle scene di mercato, dei porti e delle spiagge. \nPer la sua arte, Gall riceve importanti riconoscimenti nell'adottiva Francia e ottiene notoriet\u00e0 internazionale con importanti esposizioni in Europa e America."}
{"id": "5022627", "revid": "267975", "url": "https://it.wikipedia.org/wiki?curid=5022627", "title": "Diocesi di Rondon\u00f3polis", "text": ""}
{"id": "5022631", "revid": "122260225", "url": "https://it.wikipedia.org/wiki?curid=5022631", "title": "Johann Heinrich Friedrich Karl Witte", "text": "Studioso di Dante Alighieri, nel 1865 fu il fondatore della Deutsche Dante-Gesellschaft, la prima nel suo genere, anteriore di oltre un ventennio alla nascita dell'analoga Societ\u00e0 Dantesca Italiana fondata nel 1888. \nBiografia.\nSuo padre, il pedagogista Karl Heinrich Gottfried (1767-1845), lo spinse a un intenso programma di apprendimento grazie al quale mostr\u00f2 precoci doti di bambino prodigio, tra cui una spiccata poliglottia: all'et\u00e0 di nove anni, infatti, parlava tedesco, francese, italiano, latino e greco antico. L'11 aprile 1814, all'et\u00e0 di tredici anni, gli fu conferita la laurea in filosofia dall'Universit\u00e0 di Gie\u00dfen; tale successo \u00e8 considerato ancora un record (\"Youngest Doctorate\"), registrato nel Guinness dei primati. \nTent\u00f2 di ottenere lo status di \"Privatdozent\" (libero docente) a Berlino, ma fu ostacolato, essendo lui giovanissimo, dall'ateneo e dagli stessi studenti. Il re di Prussia Federico Guglielmo III, accortosene, fece in modo da elargirgli una borsa di studio con cui poter effettuare un lungo soggiorno di studio in Italia, dal 1818 al 1821.\nProfessore di diritto all'Universit\u00e0 di Breslavia nel 1823, pass\u00f2 all'Universit\u00e0 di Halle nel 1834. I suoi numerosi studi riguardarono il diritto romano, il diritto bizantino e il diritto prussiano. Il 3 gennaio 1839 divenne Socio dell'Accademia delle Scienze di Torino. \nAppassionato di Dante Alighieri, nel 1824 pubblic\u00f2 il saggio \"\u00dcber das Missverst\u00e4ndnis Dantes\" nel quale ipotizzava che la \"Vita Nuova\", il \"Convivio\" e la \"Divina Commedia\" corrisponderebbero a tre momenti distinti della vita spirituale di Dante. Pi\u00f9 avanti cur\u00f2 edizioni critiche della \"Divina Commedia\" (del 1862, la prima mai ricevuta da quest'opera), utilizzando il criterio della \"lectio difficilior\", del \"De Monarchia\" (1863-71; seconda ed., 1874) e infine della \"Vita Nuova\" (1876). Della \"Divina Commedia\" Witte fu anche un buon traduttore, con una resa in giambi non rimati (1865), cos\u00ec come era stato il traduttore del \"Decamerone\" di Boccaccio (1827; 3\u00aa edizione rifatta, 1859). Nel 1865 si fece promotore della fondazione della Deutsche Dante-Gesellschaft, cronologicamente la prima societ\u00e0 dantesca, della quale fu anche il primo presidente.\nAccumul\u00f2 una notevole collezione di antiche edizioni dantesche (compresi manoscritti, incunaboli, e cinquecentine) che \u00e8 confluita, insieme al suo intero patrimonio librario e documentale, in un fondo in possesso della Biblioteca nazionale e universitaria dell'Universit\u00e0 di Strasburgo."}
{"id": "5022632", "revid": "481666", "url": "https://it.wikipedia.org/wiki?curid=5022632", "title": "Victor Hugo Halperin", "text": ""}
{"id": "5022634", "revid": "316629", "url": "https://it.wikipedia.org/wiki?curid=5022634", "title": "Due Marmitte", "text": "Con il nome di Due Marmitte, oppure Due Pentole, o anche Due Bolliture, (endonimo lakota O\u00f3henu\u014bpa; inglese Two Kettles o Two Kettle Sioux) ci si riferisce alla pi\u00f9 piccola delle sette sottodivisionei o \"oyate\" della trib\u00f9 di nativi americani denominata Teton Lakota. Le prime due definizioni italiane costituiscono la traduzione letterale dell'espressione americana \"Two Kettles\", che fu a sua volta coniata nell'intento di rendere in inglese l'endonimo \"O\u00f3henu\u014bpa\", composto da \"o\u00f3he\" (\"cotto mediante bollitura in pentola\") e \"n\u00fa\u014bpa\" (\"due\"), e quindi significante qualcosa tra \"due bolliture\" (donde la terza variante italiana) e \"due pentole di cibo bollito\" Peraltro, gli studiosi italiani preferiscono spesso conservare l'endonimo lakota, variamente trascritto nel normale alfabeto latino, oppure utilizzare la denominazione in inglese (con o senza la 's' finale).\nCome le altre \"oyate\" dei Lakota, anche i Due Marmitte erano divisi in bande o \"tiyo\u0161paye\". Diversi nomi sono stati fatti storicamente per i loro sottogruppi, ma l'etnologo James O. Dorsey, che scriveva negli ultimi decenni dell'Ottocento, ne riportava solamente due: gli \"O\u00f3henu\u014bpa\", propriamente detti, e gli \"H\u00e1 Wa\u021f\u00f3ta\" (pelle striata di grigio). \nStoria.\nSecondo le ricerche compiute dal futuro biografo di Cavallo Pazzo, Kingsley M. Bray, gli \"O\u00f3henu\u014bpa\" emersero nella prima met\u00e0 dell'Ottocento come uno dei sottogruppi dei \"W\u00e1\u014b Naw\u00e9\u01e7a\" ('freccia spezzata coi piedi'), \"tiyo\u0161paye\" dei Minneconjou, la pi\u00f9 problematica e turbolenta delle trib\u00f9 teton. Agli inizi degli anni quaranta gli \"O\u00f3henu\u014bpa\" si resero completamente autonomi dai Minneconjou e diventarono ben presto uno dei sette fuochi del consiglio lakota, seppur il pi\u00f9 piccolo e meno influente. Sotto la guida del loro capo principale, \"Mat\u021f\u00f3 T\u00f3pa\" (Quattro Orsi), \"uomo ragionevole e moderato\", essi abbracciarono una strategia diversa da quella adottata dalla gran parte dei loro fratelli teton e accettarono di collaborare con i commercianti e i funzionari governativi statunitensi, stabilendosi in modo semipermanente nei pressi dei posti di scambio e dedicandosi perfino a limitate attivit\u00e0 agricole. In particolare, non furono coinvolti, se non marginalmente, nell'imperialismo bellicista dei Teton, del quale fecero all'epoca le spese trib\u00f9 vicine come i Pawnee. Ferma restando la loro sostanziale marginalit\u00e0, la politica accomodante da essi adottata riscosse un successo non indifferente che si tradusse nel loro notevole aumento numerico. Secondo Bray, nel quindicennio 1850-1865, il numero di tende che misurava le dimensioni della trib\u00f9, quasi triplic\u00f2, passando da 60 a circa 170.\nNel 1851, comunque, un altro dei capi principali dei Due Marmitte, \"Miw\u00e1tani H\u00e1\u014bska\" (Alto Mandan), era gi\u00e0 stato tra i firmatari del primo trattato di Fort Laramie, accanto ad uno Yankton Dakota e a quattro Brul\u00e9. Nel 1865, poi, la \"Two-Kettle band\" fu destinataria di uno dei trattati sottoscritti a Fort Sully con varie bande di Sioux e di altri indiani: con il trattato I Due Marmitte riconoscevano la giurisdizione del governo americano, si impegnavano a cessare le aggressioni contro bianchi e nativi e consentivano a stabilirsi in zone precise di territorio. Tra i firmatari figurava anche il nominativo di \"Mat\u021f\u00f3 T\u00f3pa\", il loro gi\u00e0 ricordato capo.\nNon \u00e8 chiaro se i Due Marmitte parteciparono in qualche modo alla successiva guerra di Nuvola Rossa o, con ancor minore probabilit\u00e0, alla guerra per le Black Hills di dieci anni dopo; certo \u00e8 invece che alcuni loro capi, guidati questa volta di nuovo da \"Miw\u00e1tani H\u00e1\u014bska\" (Alto Mandan), firmarono il secondo trattato di Fort Laramie nel 1868. Nel catalogo descrittivo delle foto di indiani americani preparato da W.H. Jackson e pubblicato dal Dipartimento degli Interni nel 1877, l'annotazione relativa agli \u00abO-he-nom-pas, or Two Kettles\u00bb, dopo aver dato atto che vivevano principalmente presso Fort Pierre, aggiungeva: \u00absi dice che ben poche lagnanze siano mai state sollevate [nei loro confronti], avendo essi sempre lealmente osservato le previsioni dei loro trattati con gli Stati Uniti.\u00bb\nDopo l'avvenuta stipula di quello di Laramie del 1868, vennero costituite nel territorio della Grande Riserva Sioux (che abbracciava fra l'altro tutto il territorio dell'attuale Dakota del Sud a ovest del fiume Missouri) una serie di agenzie indiane, tra cui, nel 1869, quella del fiume Cheyenne alla quale furono aggregati i Due Marmitte. Secondo i registri dell'Agenzia del 1876 la trib\u00f9 era ora organizzata in due bande consolidate, facenti capo l'una (\"O\u00edglapta\") a \"Mat\u021f\u00f3 T\u00f3pa\" e l'altra (\"\u0160\u00fa\u014bka-y\u00fate-\u0161ni\") a \"Miw\u00e1tani H\u00e1\u014bska\". Secondo l'ultimo rilevamento separato della popolazione della riserva nel 1887, la trib\u00f9 contava ancora 642 persone, segno evidente che n\u00e9 le malattie n\u00e9 le guerre avevano influito pi\u00f9 di tanto sul suo numero.\nAttualmente i discendenti degli Oohenonpa vivono nel Dakota del Sud, nella riserva \"Cheyenne River Indian Reservation\" (istituita nel 1889 sulle ceneri della Grande Riserva Sioux): essi compongono la \"Cheyenne River Lakota Oyate\" (tradizionalmente denominata \"Cheyenne River Sioux Tribe\"), insieme ai discendenti di Sans Arc, Minneconjou e Sioux Piedineri."}
{"id": "5022635", "revid": "486946", "url": "https://it.wikipedia.org/wiki?curid=5022635", "title": "O'ohe Nu\u014bpa", "text": ""}
{"id": "5022636", "revid": "486946", "url": "https://it.wikipedia.org/wiki?curid=5022636", "title": "O'ohenonpa", "text": ""}
{"id": "5022637", "revid": "486946", "url": "https://it.wikipedia.org/wiki?curid=5022637", "title": "O'ohenu\u014bpa", "text": ""}
{"id": "5022638", "revid": "486946", "url": "https://it.wikipedia.org/wiki?curid=5022638", "title": "Two Kettles", "text": ""}
{"id": "5022639", "revid": "486946", "url": "https://it.wikipedia.org/wiki?curid=5022639", "title": "US Orl\u00e9ans", "text": ""}
{"id": "5022645", "revid": "6923", "url": "https://it.wikipedia.org/wiki?curid=5022645", "title": "New Wave 2015", "text": "Il New Wave 2015 \u00e8 stata la quattordicesima edizione della competizione \"New Wave\" . Si \u00e8 svolta a So\u010di, in Russia."}
{"id": "5022653", "revid": "203463", "url": "https://it.wikipedia.org/wiki?curid=5022653", "title": "Jean Calogero", "text": "Il suo talento si distinse, nel pieno fervore culturale della citt\u00e0 di Parigi, tra quello dei grandissimi artisti del Novecento, riuscendo ad essere premiato nel 1957 con la Grande Medaglia D'Argento, massimo riconoscimento della citt\u00e0 agli artisti ancora in vita.\nNel 1959 le sue opere vengono inserite all'interno del catalogo d'arte internazionale BENEZIT, consacrandolo tra gli artisti pi\u00f9 autorevoli della pittura mondiale.\nI suoi dipinti figurano in importanti collezioni pubbliche e private, come il Museo d\u2019Arte Moderna di Parigi, il Museo d\u2019Arte di Tokyo, il Museo D\u2019Arte Moderna di New York, il Museo d\u2019Arte Moderna di San Paolo del Brasile, , il Museo d\u2019Arte Moderna di Palermo, il Museo Diocesano di Catania e il MF Museum &amp; Fashion di Marella Ferrera di Catania. \nTra le personalit\u00e0 che posseggono sue opere vi sono: Gregory Peck, Judy Garland, Bing Crosby (Hollywood), Nathan J. Blumberg (Hollywood), Nat King Cole (New York), Gary Cooper (Hollywood),\nRobert Mitchum (Hollywood), Liz Taylor e Richard Burton (Londra), Van Johnson (Hollywood), James David Zallerbach (Dallas), Kusakab\u00e9 (Tokyo), J.F. Van Santem (Olanda), R. Madsen (Parigi), M.C. Dupont (Nizza), V. Verdier (Toulouse), C. Chabot (Losanna), S. Desdrener (Lione), J. Dessail (Le Havre) e Sylvester Stallone (New York).\nBiografia.\nFin dall'adolescenza manifesta la sua passione per disegno e pittura frequentando nella citt\u00e0 etnea il Liceo Artistico. Nel dopoguerra si \u00e8 recato in Francia sia per approfondire gli studi che per conoscere le nuove tendenze dell'arte. Nel 1947 frequenta i corsi di pittura all'Ecole Des Beaux-Aarts a Parigi dedicandosi cos\u00ec totalmente alla pittura e allo studio. Viene coinvolto nei momenti pi\u00f9 vivaci del fermento artistico parigino di met\u00e0 secolo, partecipando a numerose mostre e dibattiti di grande rilievo. \nNel 1949 arriva il suo primo contratto artistico, firmato per la Galerie Herv\u00e8 di Parigi, nota per seguire in quegli anni, gli sviluppi della giovane pittura europea. La Francia diventa per Jean Calogero una seconda patria dove inizia, con entusiasmo, una imponente attivit\u00e0 espositiva riscuotendo grandi consensi da parte della critica. Da qui inizia il suo viaggio in giro per il mondo; dalle innumerevoli mostre parigine degli anni cinquanta si aggiungono New York, Los Angeles e anche il Giappone ma senza trascurare le maggiori gallerie italiane.\nLa sua prima monografia risale al 1954 e venne curata da Maximilien Gauthier, uno dei maggiori critici francesi del tempo che, con grande abilit\u00e0, riesce a tracciare in maniera meravigliosamente esaustiva le aspirazioni e la personalit\u00e0 dell'artista.\nNel 1957 venne premiato a Parigi con il massimo riconoscimento ad artisti viventi:la Grande Medaglia d'Argento. Nel 1959, viene inserito nel catalogo internazionale dell'arte BENEZIT tra i pittori pi\u00f9 autorevoli della pittura mondiale.\nDagli inizi degli anni settanta in poi, \u00e8 presente pi\u00f9 stabilmente in Italia pur mantenendo il suo studio parigino. Parigi e la Sicilia, sono per lui grande fonte di ispirazione e continuer\u00e0 negli anni a dividersi tra questi due luoghi fisicamente e spiritualmente."}
{"id": "5022654", "revid": "183114", "url": "https://it.wikipedia.org/wiki?curid=5022654", "title": "Karl Witte", "text": ""}
{"id": "5022658", "revid": "729019", "url": "https://it.wikipedia.org/wiki?curid=5022658", "title": "Thomas Sumter", "text": "Fu eletto alla camera dei rappresentanti ed al Senato dove rest\u00f2 in carica dal 1801 al 1810 quando diede le dimissioni. Sumter era soprannominato \"Carolina Gamecock\", per il feroce stile di combattimento e per l'attacco ai soldati britannici dopo che gli avevano bruciato la casa durante la guerra d'indipendenza americana.\nGiovent\u00f9.\nThomas Sumter nacque nella contea di Hanover, colonia della Virginia. Il padre William Sumter era un immigrato gallese che gestiva una segheria. Doo aver ricevuto un'istruzione elementare, Sumter si arruol\u00f2 nella milizia della Virginia.\nSpedizione Timberlake.\nNel 1761 Sumter fu invitato ad unirsi ad un spedizione (nota come spedizione Timberlake) organizzata dal colonnello Adam Stephen per visitare la Overhill Cherokee (nell'odierno Tennessee) e verificare che la guerra con i Cherokee si era conclusa in tutta la Virginia. Stephen diede il comando della spedizione a Henry Timberlake, che si offr\u00ec volontariamente per l'incarico. Timberlake fu accompagnato dall'allora sergente Sumter, da un interprete di nome John McCormack e da un servitore sconosciuto. Il gruppo acquist\u00f2 una canoa e provvigioni per dieci giorni con soldi prestati da Sumter. Il progetto era di seguire il fiume Holston fino alla confluenza con il French Broad, per poi procedere fino al Little Tennessee dove si trovavano le citt\u00e0 Overhill.\nIl gruppo di Timberlake part\u00ec da Long Island il 28 novembre 1761. Le stranamente basse acque dell'Holston ne rallentarono il viaggio, dato che dovettero trascinare in secca la canoa e portarla pi\u00f9 volte a mano. Dopo molti giorni terminarono le provviste, ma McCormack riusc\u00ec ad uccidere un orso ottenendo carne per molti giorni. Attorno al 7 dicembre il gruppo esplor\u00f2 una grotta piena di stalattiti situata approssimativamente 15 metri metri sopra il fiume. Timberlake descrisse la nuotata di Sumter in circa un chilometro di acque ghiacciate per recuperare la canoa sfuggita durante l'esplorazione della grotta.\nIl 13 dicembre la spedizione raggiunse una serie di cascate che Timberlake chiam\u00f2 \"Great Falls\". Il gruppo impieg\u00f2 un giorno a superare le cascate per poi trovare ghiacciato il fiume al di sotto. Il ghiaccio li rallent\u00f2 ulteriormente, ma le piogge della notte del 14 dicembre sciolse il ghiaccio, e la spedizione oltrepass\u00f2 la foce dell'Holston (nell'attuale Knoxville) raggiungendo quello che oggi \u00e8 noto come fiume Tennessee il 15 dicembre.\nOverhill.\nLa spedizione segu\u00ec il Tennessee. Il gruppo di cacciatori guidato dal Cherokee Cacciatore di Schiavi incontr\u00f2 il gruppo nei pressi della foce del Little Tennessee, e forn\u00ec alla stanca spedizione rifornimenti di \"cervo essiccato e mais bollito\". Il giorno dopo Cacciatore di Schiavi guid\u00f2 la spedizione lungo il Little Tennessee, nonostante la spedizione facesse fatica a tenere il passo, tanto che Timberlake disse: \"le mie mani erano tanto rovinate da sanguinare, e quando ripartimmo la mattina dopo non ero quasi in grado di reggermi ad un palo\". La spedizione Timberlake giunse il 20 dicembre alla citt\u00e0 Overhill di Tomotley dove furono ben accolti dal capo Ostenaco.\nDopo aver passato molti giorni a Tomotley ospiti di Ostenaco, ripartirono per la principale citt\u00e0 Overhill di Chota dove si erano riuniti molti capi per il gran consiglio. Ostenaco tenne un discorso e seppell\u00ec cerimoniosamente un'ascia di guerra per simbolizzare la pace tra inglesi e Cherokee. Timberlake fum\u00f2 il calumet della pace con i capi indiani. Lo descrisse nelle sue memorie come \"molto spiacevole\", ma rispett\u00f2 il rituale dei nativi.\nIl gruppo ripart\u00ec verso sud fino a Citico, dove Timberlake fu accolto con una danza cerimoniale da 400 Cherokee. Timberlake raccont\u00f2 che i danzatori erano \"dipinti ovunque in maniera orribile\" e che \"danzarono con movimenti molto strani\". Il capo Cheulah offr\u00ec a Timberlake una collana di perline ed accese un altro calumet. Fumare di continuo fece ammalare Timberlake tanto che \"non pot\u00e9 muoversi per ore\". Il giorno dopo Timberlake e Ostenaco si recarono a Chilhowee, la seconda pi\u00f9 meridionale delle citt\u00e0 Overhill sulla mappa di Timberlake, dove capo Yachtino organizz\u00f2 una cerimonia di pace simile a quella di Citico.\nRitorno in Virginia.\nCompletato il lavoro, il gruppo fece ritorno a Tomotley con Ostenaco il 2 gennaio 1762. Timberlake pass\u00f2 le successive settimane a studiare i Cherokee prendendo appunti per la sua mappa della terra degli Overhill. Alla fine di gennaio giunsero voci di nuove frizioni con trib\u00f9 rivali a nord. Nonostante si sia dimostrato che le voci si basavano su incomprensioni, Timberlake divenne ansioso e implor\u00f2 Ostenaco di guidarli fino alla Virginia. Ostenaco accett\u00f2 malvolentieri, ed il gruppo part\u00ec il 10 marzo 1762. Poco prima della partenza Timberlake assistette al ritorno cerimoniale di un gruppo di guerrieri guidati da Willinawaw. Il gruppo cant\u00f2 \"la canzone di guerra\" e piant\u00f2 un palo pieno di scalpi nei pressi della porta del consiglio.\nLa spedizione Timberlake decise di fare ritorno viaggiando via terra, avendo acquistato cavalli dai Cherokee. Ostenaco, accompagnato da centinaia di guerrieri Cherokee, guid\u00f2 Timberlake a nord lungo quello che oggi \u00e8 chiamato Great Indian Warpath, seguendo le pendici occidentali degli Appalachi. L'11 marzo il gruppo giunse nel villaggio abbandonato di Elajoy lungo il Little River nell'attuale Maryville ed attravers\u00f2 il fiume French Broad il giorno dopo. Una settimana dopo raggiunsero Fort Robinson che la guarnigione di Stephen aveva abbandonato lasciandovi una gran quantit\u00e0 di farina. La spedizione part\u00ec da Long Island-on-the-Holston il 22 marzo dirigendosi a nord verso un campo militare abbandonato. Timberlake scopr\u00ec con disappunto che i suoi averi erano stati rubati da un tronco. Il gruppo giunse infine a Williamsburg all'inizio di aprile.\nVisita a Londra.\nMentre si trovavano a Williamsburg Timberlake ed Ostenaco parteciparono ad una festa serale presso il college di William e Mary dove Ostenaco disse di desiderare un incontro con il re d'Inghilterra. Nonostante temesse che il viaggio avrebbe compromesso le proprie finanze, Timberlake accett\u00f2. Nel maggio 1762 Timberlake, Sumter e tre capi Cherokee tra cui Ostenaco partirono diretti a Londra.\nGiunti all'inizio di giugno, i Cherokee divennero subito un'attrazione, richiamando folle in tutta la citt\u00e0. Il poeta Oliver Goldsmith attese tre ore per poter incontrare i Cherokee, ed offr\u00ec regali ad Ostenaco. Si fecero ritrarre da Joshua Reynolds, ed incontrarono personalmente re Giorgio III. I Cherokee tornarono in America del Nord col sergente Sumter attorno al 25 agosto 1762.\nArrivo in Carolina del Sud.\nAl ritorno nelle colonie Sumter si ritir\u00f2 in Carolina del Sud per problemi finanziari. Chiese alla colonia il rimborso per le spese del viaggio, ma gli fu negato. Fu imprigionato in Virginia per i debiti contratti. Quando il suo amico ed ex soldato Joseph Martin giunse a Staunton, chiese di passare la notte in cella con Sumter. Martin diede a Sumter 10 ghinee ed un tomahawk. Sumter us\u00f2 i soldi per pagarsi l'uscita di galera nel 1766. Quando Martin e Sumter si rincontrarono 30 anni dopo, Sumter ripag\u00f2 il debito.\nSumter si insedi\u00f2 a Stateburg nelle High Hills of Santee del distretto di Claremont (poi rinominato Sumter). Spos\u00f2 Mary Jameson nel 1767 ed aprirono numerose attivit\u00e0 diventando latifondisti di successo. A causa della ricchezza e del rispetto della comunit\u00e0, fu in grado di formare una milizia locale.\nGuerra d'indipendenza americana.\nNel febbraio 1776 Sumter fu nominato tenente colonnello del 2\u00ba reggimento della South Carolina Line di cui poi divenne il colonnello. In seguito divenne generale di brigata, incarico che ricopr\u00ec fino alla fine della guerra. Partecip\u00f2 a numerose battaglie nei primi mesi della guerra, compresa la campagna per evitare un'invasione della Georgia. Forse il suo pi\u00f9 grande successo militare fu la campagna che contribu\u00ec alla decisione di Lord Cornwallis di lasciare la Carolina per la Virginia.\nSumter prese il soprannome di \"Carolina Gamecock\" durante la guerra d'indipendenza per la ferocia in battaglia. Un generale britannico disse che Sumter \"combatte come un gamecock\" (gallo da combattimento).\nDopo la guerra.\nDopo l'indipendenza Sumter fu eletto alla Camera dei rappresentanti dal 4 marzo 1789 al 4 marzo 1793 e dal 4 marzo 1797 al 15 dicembre 1801. Fu in seguito scelto dalla legislatura per riempire il posto lasciato libero dal senatore Charles Pinckney. Sumter rimase al Senato fino alle dimissioni avvenute il 16 dicembre 1810.\nSumter mor\u00ec il 1\u00ba giugno 1832 a South Mount, la sua piantagione nei pressi di Stateburg, all'et\u00e0 di 97 anni.\nRetaggio.\nLa citt\u00e0 di Sumter (Carolina del Sud) ha eretto un memoriale in suo ricordo. Questa citt\u00e0, e le omonime contee in Carolina del Sud, Florida e Georgia prendono da lui il nome. La citt\u00e0 di Sumter in Carolina del Sud \u00e8 soprannominata \"The Gamecock City\" dal suo soprannome. \"Gamecock\" \u00e8 uno dei soprannomi tradizionali dei nativi della Carolina del Sud. Il soprannome ufficiale della University of South Carolina \u00e8 \"Fighting Gamecocks\". Dal 1903 le sue squadre sono note semplicemente come \"Gamecocks\".\nFort Sumter nel porto di Charleston ha preso il nome da Sumter dopo la guerra anglo-americana. La fortezza \u00e8 nota per essere il punto in cui furono sparati i primi colpi della guerra di secessione americana, durante la battaglia di Fort Sumter."}
{"id": "5022667", "revid": "6923", "url": "https://it.wikipedia.org/wiki?curid=5022667", "title": "New Wave 2014", "text": "La tredicesima edizione del New Wave si \u00e8 svolta presso la Dzintari di J\u016brmala, in Lettonia, dal 22 al 27 luglio 2014."}
{"id": "5022674", "revid": "133557", "url": "https://it.wikipedia.org/wiki?curid=5022674", "title": "Premio Alassio Centolibri - Un editore per l'Europa", "text": "Il premio Alassio Centolibri - Un editore per l'Europa \u00e8 un premio riservato al mondo dell'editoria italiana, istituito dal comune di Alassio, in Liguria. \nIl premio.\nSpinta dalla positiva accoglienza del premio \"Un autore per l'Europa\" e forte di un'assidua presenza al Salone internazionale del Libro di Torino, la citt\u00e0 di Alassio dal 1999, ha istituito il premio \"Alassio Centolibri - Un editore per l'Europa\". Il riconoscimento \u00e8 destinato a coloro che, per impegno culturale e capacit\u00e0 imprenditoriale, hanno dato un contributo significativo allo sviluppo del comparto in una prospettiva europea, attraverso la divulgazione culturale. Il premio, consistente in una targa di particolare pregio, riproduce l'acquerello dipinto ad Alassio nel 1864 da Edward Lear.\nRegolamento.\nL'assegnazione viene resa nota al Lingotto Fiere, nell'ambito del Salone internazionale del Libro. Il vincitore \u00e8 decretato da una giuria composta da: Alberto Cadioli, Ernesto Ferrero, Annamaria Gandini, Armando Torno, Giuliano Vigini (presidente).\nIl giudizio guarda a quegli editori che hanno saputo affrontare al meglio le sfide continue proposte dalla societ\u00e0 culturale contemporanea, affrontando con efficacia un lavoro che sempre pi\u00f9 rappresenta il punto nevralgico dell'intero sistema informativo e divulgativo."}
{"id": "5022677", "revid": "1543377", "url": "https://it.wikipedia.org/wiki?curid=5022677", "title": "James Carnegie, IX conte di Southesk", "text": "Biografia.\nSouthesk era il figlio di Sir James Carnegie, V baronetto e di Charlotte Lysons. Per via paterna, discendeva da David Carnegie, figlio dell'Hon. Alexander Carnegie, quarto figlio di David Carnegie, I conte di Southesk.\nIl V conte fu coinvolto nell'insurrezione giacobita del 1715 e fu privato dei diritti civili, con la perdita dei suoi titoli e delle sue propriet\u00e0.\nNel 1855 Sir James Carnegie ottenne per\u00f2 un rovesciamento della perdita dei diritti civili del parente mediante Legge del Parlamento e divenne il IX conte di Southesk.\nLord Southesk prest\u00f2 servizio come Lord Lieutenant of Kincardineshire dal 1849 al 1856. Nel 1869 fu creato \"Knight of the Thistle\" (Cavaliere dell'Ordine del Cardo) e barone Balinhard di Farnell, nella Contea di Forfar, nella Par\u00eca del Regno Unito.\nQuesto titolo diede a lui e ai conti successivi l'assegnazione automatica di un seggio nella Camera dei lord.\nLord Southesk si spos\u00f2 con Lady Catherine Hamilton Noel (1829\u20131855), figlia di Charles Noel, I conte di Gainsborough, nel 1849.\nEssi ebbero un figlio e tre figlie. \nLa loro figlia Lady Beatrice Diana Cecilia Carnegie (1852\u20131934) spos\u00f2 il Rev. Henry Holmes Stewart (1847\u20131937), che vinse la FA Cup con i Wanderers nel 1873.\nDopo la morte prematura della moglie, nel 1860 Lord Southesk si rispos\u00f2 in seconde nozze con Susan Catherine Mary Murray (1837\u20131915), la figlia maggiore di Alexander Murray, VI conte di Dunmore.\nEssi ebbero tre figli e quattro figlie.\nAlla sua morte, avvenuta il 21 febbraio 1905, gli succedette l'unico figlio maschio del primo matrimonio, Charles Noel Carnegie.\nSouthesk fu autore di parecchi libri di poesia, tra cui \"Jonas Fisher\", in cui un giovane missionario descrive le sue avventure tra i poveri di Londra in versi semplici diretti.\nQuest'opera fu pubblicata in forma anonima e erroneamente attribuita da un critico ad un altro autore scozzese dell'epoca, Robert Buchanan. Buchanan vinse una causa per diffamazione.\nNel corso di un viaggio attraverso il Canada che incominci\u00f2 nel 1859, egli commission\u00f2 e collezion\u00f2 parecchi manufatti di M\u00e9tis, Cree, Nakoda (Stoney), Blood (Nazione Kainai) e Piedi Neri, che recentemente sono stati posti all'asta da Sotheby's."}
{"id": "5022678", "revid": "1442080", "url": "https://it.wikipedia.org/wiki?curid=5022678", "title": "Liquid Acrobat as Regards the Air", "text": "Liquid Acrobat as Regards the Air \u00e8 un album della The Incredible String Band, pubblicato dalla Island Records nell'ottobre del 1971."}
{"id": "5022684", "revid": "1123126", "url": "https://it.wikipedia.org/wiki?curid=5022684", "title": "Basilica di Santa Maria dei Miracoli", "text": ""}
{"id": "5022692", "revid": "999533", "url": "https://it.wikipedia.org/wiki?curid=5022692", "title": "Benetton B192", "text": "La Benetton B192 \u00e8 la vettura monoposto costruita dalla Benetton Formula per partecipare alla stagione 1992 di Formula 1 . Progettata da Ross Brawn e Rory Byrne, venne pilotata dal tedesco Michael Schumacher e dall'inglese Martin Brundle.\nLa vettura.\nDopo aver corso le prime tre gare del 1992 con la B191B (versione aggiornata della vecchia B191), la Benetton port\u00f2 al debutto la B192 in occasione del Gran Premio di Spagna. Auto ben disegnata, con un'aerodinamica ed un telaio particolarmente efficienti, non risentiva pi\u00f9 di tanto degli svantaggi legati all'adozione dei propulsori Ford-Cosworth V8 HBA5 e HBA7 (che sebbene perfezionati rispetto a quelli in uso nel 1991 erano comunque meno performanti rispetto ai motori a 10 e 12 cilindri adottati da altre scuderie di prima fascia) e alla mancanza degli ausili elettronici alla guida (controllo di trazione e ABS), egualmente in uso presso altre scuderie. Tra le altre novit\u00e0 si annovera il ritorno degli pneumatici Goodyear dopo la parentesi del 1991 con la Pirelli.\nLa livrea della vettura, ove sempre dominava il giallo del main sponsor Camel, perse gran parte del colore blu visto l'anno prima, sostituito dal verde Benetton.\nCarriera agonistica.\nLa stagione.\nLa vettura debutt\u00f2 nella quarta gara della stagione 1992, il Gran Premio di Spagna, e risult\u00f2 molto competitiva ottenendo 11 podi complessivi (6 di Schumacher e 5 di Brundle) tra cui una vittoria, ad opera di Michael Schumacher, nel Gran Premio del Belgio. Anche Martin Brundle trov\u00f2 la macchina confortevole da guidare e facile da gestire e settare, ottenendo ottime prestazioni: considerando solo le gare corse con tale vettura, Brundle riusc\u00ec ad accumulare soltanto 4 punti in meno rispetto a Schumacher: 38 punti contro i 42 del tedesco.\nIn virt\u00f9 di ci\u00f2 la Benetton chiuse terza nel campionato costruttori, marcando punti iridati almeno con una vettura in ogni gara della stagione; inoltre Michael Schumacher chiuse al terzo posto il campionato piloti, con 53 punti (ottenuti anche grazie alla vettura dell'anno precedente, utilizzata nelle prime tre gare), alle spalle di Riccardo Patrese, ma sorprendentemente davanti al campione del mondo uscente Ayrton Senna, che sebbene avesse vinto tre gare contro l'unica del 23enne tedesco aveva avuto una stagione pi\u00f9 irregolare, costellata di ritiri e difficolt\u00e0 tecniche.\nLa B192 contribu\u00ec in maniera decisiva ad avvicinare la Benetton alle squadre pretendenti al titolo iridato: molte delle caratteristiche di questa vettura vennero infatti riprese ed integrate nelle vetture successive, ivi comprese quelle che permisero a Michael Schumacher di vincere il campionato nel 1994 e nel 1995."}
{"id": "5022698", "revid": "767487", "url": "https://it.wikipedia.org/wiki?curid=5022698", "title": "I Ribelli (album)", "text": "I Ribelli \u00e8 il primo e unico album in studio del gruppo musicale rock italiano omonimo, pubblicato nel 1968 dalla Ricordi."}
{"id": "5022699", "revid": "121737080", "url": "https://it.wikipedia.org/wiki?curid=5022699", "title": "This Is Love (George Harrison)", "text": "This Is Love \u00e8 un brano musicale, composto da George Harrison e Jeff Lynne, apparso sull'album \"Cloud Nine\" (1987) del primo. L'anno successivo venne pubblicata come diciannovesimo singolo del chitarrista britannico. Herv\u00e9 Bourhis ha considerato la canzone eccellente.\nPubblicazione.\nTerzo singolo da \"Cloud Nine\", venne pubblicato su tre differenti formati: vinile 7\" (Dark Horse W 7913), vinile 12\" (W 7913 T) e CD 3\" (W 7913 CD). Il primo presentava un'unica \"b-side\", \"Breath Away from Heaven\", mentre il secondo ed il terzo anche \"All Those Years Ago\" ed il \"compact disc\", come quarta traccia, \"Hong Kong Blues\". Tutte e due le canzoni aggiuntive provengono dall'album \"Somewhere in England\" del 1981. Il disco arriv\u00f2 alla 55\u00aa posizione nel Regno Unito, alla 20\u00aa di \"Billboard Hot 100\" ed alla 17\u00aa di \"Mainstream Rock\" negli States. In seguito, \"This Is Love\" venne incluso anche su \"The Dar\" (2004) e \"\" (2009). Originariamente, la \"b-side\" del singolo doveva essere l'inedito \"Handle with Care\", che venne registrata con \"guest-stars\" varie; soddisfatti del risultato, i musicisti si unirono in una \"band\" e divennero i Traveling Wilburys."}
{"id": "5022700", "revid": "6923", "url": "https://it.wikipedia.org/wiki?curid=5022700", "title": "Q-Tronic", "text": ""}
{"id": "5022705", "revid": "599013", "url": "https://it.wikipedia.org/wiki?curid=5022705", "title": "William Camenzuli", "text": "Carriera.\nNazionale.\nHa collezionato 14 presenze con la propria Nazionale."}
{"id": "5022706", "revid": "599013", "url": "https://it.wikipedia.org/wiki?curid=5022706", "title": "Ebenezer Ofori", "text": "Caratteristiche tecniche.\nAll'inizio della sua parentesi svedese era utilizzato soprattutto come centrocampista esterno, in grado di giocare all'occorrenza anche in difesa come terzino. Nella stagione 2015 \u00e8 stato schierato stabilmente come centrale di centrocampo, in una zona in cui era gi\u00e0 solito giocare in passato. Il suo piede preferito \u00e8 il sinistro.\nCarriera.\nClub.\n\u00c8 stato ingaggiato dall'AIK nel luglio 2013, pochi giorni dopo il termine del Mondiale Under-20 di quell'anno, chiuso al terzo posto da Ofori e dalla sua nazionale di categoria.\nIl debutto ufficiale con la formazione svedese \u00e8 avvenuto il 22 agosto 2013 in coppa contro il Sandvikens IF. Il primo gol per l'AIK \u00e8 arrivato il 26 ottobre 2014 in una partita casalinga contro l'\u00c5tvidaberg, grazie a un diagonale da fuori area. Nel febbraio 2015 ha prolungato la durata del suo contratto, portandolo da fine 2016 a fine 2017. A fine stagione viene premiato come miglior centrocampista dell'Allsvenskan 2015.\nNell'ultimo giorno della sessione di mercato del gennaio 2017, Ofori \u00e8 passato dall'AIK allo Stoccarda per una cifra che secondo i media svedesi si aggirerebbe intorno al milione e mezzo di euro. In questa restante parte di stagione Ofori ha collezionato 9 presenze, con lo Stoccarda che ha centrato il ritorno in Bundesliga.\nIl 21 febbraio 2018 \u00e8 stato ceduto in prestito con diritto di riscatto al New York City, accordo che nel gennaio seguente \u00e8 stato poi rinnovato anche per un secondo anno sempre con la formula del prestito.\nNel gennaio 2020, il giocatore \u00e8 stato riacquistato dall'AIK, tornando dunque a vestire la maglia nerogialla dopo i tre anni e mezzo trascorsi fra il 2013 e il 2016. Ha firmato un contratto quadriennale valido fino al 31 dicembre 2023. A differenza della precedente parentesi in nerogiallo, tuttavia, Ofori \u00e8 stato utilizzato molto di meno, specialmente sotto la guida tecnica del nuovo allenatore Bartosz Grzelak che nel luglio 2020 era subentrato a Rikard Norling. Nel corso della stagione 2021, per esempio, su 16 presenze \u00e8 partito titolare solo in 4 occasioni, mentre altre volte \u00e8 rimasto seduto in panchina per tutti i 90 minuti.\nAl fine di ritrovare spazio, nel gennaio 2022 \u00e8 stato girato in prestito ai danesi del Vejle fino al successivo 30 giugno attraverso un prestito che prevede anche un'opzione di acquisto.\nNazionale.\nDopo la conquista della medaglia di bronzo al Mondiale Under-20 del 2013, Ofori \u00e8 stato convocato per la prima volta nella Nazionale maggiore ghanese in occasione della Coppa d'Africa 2017."}
{"id": "5022708", "revid": "599013", "url": "https://it.wikipedia.org/wiki?curid=5022708", "title": "Joseph Xuereb", "text": "Carriera.\nNazionale.\nHa collezionato 14 presenze con la propria Nazionale."}
{"id": "5022709", "revid": "318922", "url": "https://it.wikipedia.org/wiki?curid=5022709", "title": "\u0120u\u017ci Xuereb", "text": ""}
{"id": "5022712", "revid": "767487", "url": "https://it.wikipedia.org/wiki?curid=5022712", "title": "Athletic Club de Madrid 1925-1926", "text": "Questa voce raccoglie le informazioni riguardanti l'Athletic Club de Madrid, antico nome del \"Club Atl\u00e9tico de Madrid\", nelle competizioni ufficiali della stagione 1925-1926.\nStagione.\nNella stagione 1925-1926 i \"Colchoneros\", allenati da Frederick Pentland, terminarono il campionato Regional de Madrid al secondo posto, a tre punti dal . In Coppa del Re l'Atl\u00e9tico Madrid raggiunse la finale dove fu sconfitto per mano del ."}
{"id": "5022715", "revid": "107260198", "url": "https://it.wikipedia.org/wiki?curid=5022715", "title": "Sky Hawk", "text": " \u00e8 un manga scritto e disegnato dal mangaka giapponese Jir\u014d Taniguchi; pubblicato per la prima volta in Giappone nel 2002 ed edito in Italia nel 2013 da Panini Comics sotto l'etichetta Planet Manga.\nTrama.\nHikosabur\u014d S\u014dma e Manz\u014d Shiotsu sono due samurai originari del feudo di Aizu che, dopo la restaurazione Meiji, sono stati esiliati negli Stati Uniti. Dopo aver lavorato in una miniera d'oro in California, si stabiliscono nei Monti Big Horn, nel Wyoming. \nL\u00ec i due entrano in contatto con una trib\u00f9 di Oglala Sioux, comandata da Cavallo Pazzo, che chiede loro di aiutarli nel conflitto contro gli statunitensi e la trib\u00f9 ostile dei Crow e nella difesa delle Black Hills, terra sacra per gli Oglala. Cavallo Pazzo chieder\u00e0 anche ai due di insegnare alla trib\u00f9 il ju-jitsu, displina nella quale i due samurai sono maestri. Dopo aver trascorso molto tempo con la trib\u00f9, Hikosabur\u014d e Manz\u014d diventano Oglala e adottano rispettivamente i nomi di Sky Hawk e di Winds Wolf e partecipano alla Guerra delle Black Hills contro il comandante delle truppe americane George Armstrong Custer, combattendo anche nella famosa battaglia di Little Big Horn."}
{"id": "5022728", "revid": "1632387", "url": "https://it.wikipedia.org/wiki?curid=5022728", "title": "Conquista della Mecca", "text": "La conquista della Mecca (), o Spedizione della vittoria suprema (), costitu\u00ec nel gennaio del 630 l'epilogo del lungo confronto armato tra il profeta islamico Maometto e i suoi concittadini pagani della Mecca, cominciato nel 624 con la battaglia di Badr, quando era rimasta inespugnata dai musulmani solo la citt\u00e0 di \u1e6c\u0101\u02beif, dal momento che i beduini Ban\u016b Haw\u0101zin erano stati sconfitti nello stesso mese di gennaio nella dura battaglia di \u1e24unayn.\nAntefatti.\nL'Accordo di al-\u1e24udaybiyya del marzo 628 aveva comportato anche una tregua decennale tra i politeisti meccani e i musulmani di Medina. L'uccisione per\u00f2 un ventennio prima di un beduino dei B. Nuf\u0101tha, clan appartenente ai B. Bakr b. \u02bfAbd Man\u0101t b. Kin\u0101na, da parte dei B. Khuz\u0101\u02bfa, pur apparentemente risolto con il pagamento del \"prezzo del sangue\", non aveva mai sopito del tutto i rancori tra i due gruppi. L'uccisione quindi, alla fine del 629, di un arabo dei B. Khuz\u0101\u02bfa, trib\u00f9 ora alleata con Maometto, da parte di un arabo dei B. Bakr (alleati ai Quraysh), ebbe effetti ben pi\u00f9 gravidi di conseguenze di uno dei non rari omicidi dovuti alle frequenti dispute intertribali, dal momento che essa comportava automaticamente la rottura della tregua raggiunta in margine all'Accordo di al-\u1e24udaybiyya.\nNel periodo intercorso tra al-\u1e24udaybiyya e quel fatto di sangue, i musulmani non avevano cessato di rafforzarsi e di tessere preziose alleanze con i vari gruppi arabi del \u1e24ij\u0101z, e l'occasione d'infliggere una decisiva sconfitta ai suoi concittadini che l'avevano costretto alla fuga nel 622 coi suoi pochi seguaci non dispiacque al Profeta dell'Islam.\nA nulla serv\u00ec una delegazione meccana guidata dallo stesso Ab\u016b Sufy\u0101n b. \u1e24arb, giunta a Medina per convincere i musulmani della estraneit\u00e0 coreiscita all'episodio. L'Accordo di al-\u1e24udaybiyya contemplava infatti la fine della tregua anche in caso di violazione da parte degli alleati dell'una o dell'altra parte.\nCon un nutrito gruppo di guerrieri, forte di circa 10.000 armati (\"\u02bfashara \u0101l\u0101f\"),) 1.400 dei B. Juhayna, 700 appartenenti ai B. Sulaym, 400 ai B. Aslam, 1003 ai B. Muzayna e un numero imprecisato ai B. Ghif\u0101r - oltre a quanti si unirono lungo il tragitto, appartenenti ai Gha\u1e6daf\u0101n o ai Tam\u012bm e, naturalmente, ai \"Muh\u0101jir\u016bn\" e agli \"An\u1e63\u0101r\", alcuni dei quali costituenti il corpo corazzato degli \"al-Kha\u1e0dr\u0101\u02be\" - organizzati su quattro colonne, al comando di Kh\u0101lid b. al-Wal\u012bd (comandante dell'ala destra), al-Zubayr b. al-\u02bfAwwam, Sa\u02bfd b. \u02bfUb\u0101da e dallo stesso Maometto (che entr\u00f2 alla Mecca da Adh\u0101khir), i musulmani si mossero il 2 del mese di Ramadan dell'anno 8 dell'Egira per presentarsi il 13 di quello stesso mese davanti alla citt\u00e0 natia del Profeta e dei \"Muh\u0101jir\u016bn\", difesa in modo sostanzialmente inadeguato dagli guerrieri agli ordini di \u02bfIkrima b. Ab\u012b Jahl, \u1e62afw\u0101n b. Umayya e di Suhayl b. \u02bfAmr.\nLa sera prima (9 gennaio) Ab\u016b Sufy\u0101n era stato quasi trascinato da \u02bfAbb\u0101s all'accampamento musulmano. Malgrado \u02bfUmar insistesse per decapitarlo, giungendo al punto di far rilevare a Maometto il fatto che il suo impulsivo Compagno non avrebbe avuto quell'atteggiamento implacabile se si fosse trattato di un appartenente al clan dei B. \u02bfAd\u012b b. Ka\u02bfb (cui apparteneva \u02bfUmar), anzich\u00e9 a quello dei B. \u02bfAbd Man\u0101f, il Profeta accolse come spontanea la sua formula di conversione, che tra l'altro faceva guadagnare a quello che fino a pochi minuti prima era definito \"nemico di Dio\" (\"\u02bfaduww All\u0101h\") il titolo altamente onorifico (e vantaggioso) di \"Muh\u0101jir\", giungendo fino a garantire la personale salvezza a chiunque si fosse rifugiato nell'abitazione di Ab\u016b Sufy\u0101n.\nNon pochi sono i dubbi di una parte della storiografia islamica circa la consolidata e antica fede - avvenuta \"nel cuore\" per consentire a Maometto di contare su una \"quinta colonna\" nella sua citt\u00e0 natale - dello zio del Profeta \u02bfAbb\u0101s, che aveva quasi trascinato Ab\u016b Sufy\u0101n al cospetto di Maometto e alla sua conversione, visto che a lungo ha potuto operare la compiacente storiografia filo-abbaside dei secoli a venire, preoccupata di legittimare la \"dinastia benedetta\" rispetto a quella omayyade da loro abbattuta a met\u00e0 dell'VIII secolo.\nLo \"scontro\".\nLa resistenza coreiscita fu praticamente insignificante. I meccani avevano gi\u00e0 perso psicologicamente e non costituivano pi\u00f9 un fronte compatto, fermamente ostile alla \"Umma\" islamica. A resistere rimasero, con caparbio senso dell'onore, solo \u02bfIkrima b. Ab\u012b Jahl, \u1e62afw\u0101n b. Umayya e Suhayl b. \u02bfAmr, che il 10 gennaio 630 impegnarono sporadici combattimenti ad al-Khandam, con gli A\u1e25\u0101b\u012bsh e i B. al-\u1e24\u0101rith b. \u02bfAbd Man\u0101t nelle zone periferiche della citt\u00e0, dal momento che i musulmani stavano penetrando in citt\u00e0 proprio dalla parte di al-L\u012b\u1e6d, infliggendo e patendo solo qualche esigua perdita.\n\u02bfIkrima fugg\u00ec alla volta dello Yemen, in cui sua madre aveva cospicui interessi legati al commercio di profumi, mentre \u1e62afw\u0101n e Suhayl si convertivano, affidandosi alla benevolenza del vincitore, che anche in questo caso ebbe modo di esprimersi positivamente. Non altrettanto bene and\u00f2 ad alcuni odiati nemici del profeta: tre uomini e due donne, colpevoli di aver avversato con azioni e parole Maometto nel corso della sua difficile opera di proselitismo alla Mecca, spesso prima dell'Egira. La met\u00e0 comunque dei dieci inizialmente indicati perch\u00e9 fossero giustiziati, alcuni dei quali erano riusciti a fuggire, ottenendo pi\u00f9 tardi il perdono di Maometto. I dieci erano:\nA vittoria conseguita, i B. Sulaym, di recente conversione, chiesero e ottennero da Maometto un vessillo di color rosso.\nDopo la conquista.\nMaometto, secondo la consuetudine bellica dell'epoca, poteva rendere schiava l'intera popolazione meccana ma, con una intelligente magnanimit\u00e0, affranc\u00f2 i suoi concittadini, recitando il versetto 92 della S\u016bra XII, detta di Y\u016bsuf (Giuseppe):\n per recarsi poi con Ab\u016b Bakr sulla spianata dove sorgeva la Ka\u02bfba.Qui tocc\u00f2 la Pietra Nera col suo bastone ed effettu\u00f2 il \"\u1e6daw\u0101f\" mentre gli astanti pronunciavano il \"takb\u012br\", e dispose la distruzione di tutti gli idoli rimasti al suo interno, ivi compreso l'idolo di Hubal.\nRest\u00f2 alla Mecca per 20 giorni e, smentendo i timori degli \"An\u1e63\u0101r\" che egli intendesse rimanere nella sua amata citt\u00e0, in cui aveva vissuto per oltre mezzo secolo, torn\u00f2 a Medina, senza il cui pieno ed entusiastico sostegno la causa della \"Umma\" e dello stesso Islam sarebbero state forse vane."}
{"id": "5022729", "revid": "599013", "url": "https://it.wikipedia.org/wiki?curid=5022729", "title": "Edmondo Colombi", "text": "Carriera.\nCentromediano cresciuto nel Legnano, con i lilla disputa quattro campionati di Serie B tra il 1952 ed il 1957 per un totale di 81 presenze tra i cadetti, e dopo la retrocessione in Serie C avvenuta al termine della stagione 1956-1957 gioca per altri tre anni nella terza serie."}
{"id": "5022734", "revid": "57342", "url": "https://it.wikipedia.org/wiki?curid=5022734", "title": "Associazione Calcio Fanfulla 1874 1981-1982", "text": "Questa voce raccoglie le informazioni riguardanti l'Associazione Calcio Fanfulla 1874 nelle competizioni ufficiali della stagione 1981-1982.\nStagione.\nI bianconeri lodigiani terminano il girone A del campionato di Serie C2 al quarto posto con 39 punti."}
{"id": "5022746", "revid": "1788047", "url": "https://it.wikipedia.org/wiki?curid=5022746", "title": "Associazione Sportiva Siracusa 1957-1958", "text": "Questa voce raccoglie le informazioni riguardanti l'Associazione Sportiva Siracusa nelle competizioni ufficiali della stagione 1957-1958.\nRosa.\n "}
{"id": "5022747", "revid": "1543377", "url": "https://it.wikipedia.org/wiki?curid=5022747", "title": "Episodi di Under the Dome (seconda stagione)", "text": "La seconda stagione della serie televisiva Under the Dome \u00e8 stata trasmessa in prima visione assoluta dalla rete televisiva statunitense CBS dal 30 giugno al 22 settembre 2014.\nIn Italia, la stagione \u00e8 andata in onda in prima visione assoluta dal 16 luglio al 10 ottobre 2014 su Rai 2. Gli ultimi cinque episodi della stagione, in onda dal 12 settembre 2014, sono stati trasmessi anche su Rai HD.\nA partire da questa stagione entrano nel cast principale Eddie Cahill, Mackenzie Lintz e Karla Crome. Durante questa stagione escono dal cast principale Natalie Martinez e Britt Robertson. Al termine di questa stagione esce dal cast principale Karla Crome. Britt Robertson, Jolene Purdy e Aisha Hinds ricompaiono come guest star.\nSacrificio.\nTrama.\nBarbie si trova sul patibolo per la sua esecuzione. Big Jim \u00e8 riuscito a far ricadere su di lui le sue colpe. Ma proprio nel momento in cui Junior sta per tirare la leva per l'impiccagione, si stagliano nel cielo delle scie rosa come stelle brillanti che riportano la luce nella citt\u00e0 buia. Comincia a sentirsi un forte sibilo che interrompe l'esecuzione. Nel frattempo, nel punto del lago dove Julia ha gettato l'uovo, emerge una ragazza sconosciuta. La cupola scatena una serie di eventi strani tra cui un forte campo magnetico che attrae violentemente tutti gli oggetti metallici. A un certo punto quasi tutta la popolazione di Chester's Mill cade a terra in un torpore inspiegabile. Big Jim, Junior, Linda e Barbie vanno alla cupola per cercare di capire cosa sta succedendo. A causa del magnetismo, Linda resta colpita a morte per salvare Barbie. Rebecca, Joe e Barbie decidono di allestire un grosso elettromagnete per contrastare il magnetismo della cupola. Nel frattempo continuano a svenire altre persone, finch\u00e9 Big Jim si rende conto che deve sacrificare la sua vita per salvare la popolazione e suo figlio, svenuto anche lui. Gli \u00e8 appena apparsa un'entit\u00e0 dalle sembianze di Linda che gli dice che c'\u00e8 poco tempo e che per salvare la citt\u00e0 deve togliersi la vita. Ma nel momento in cui Big Jim chiede di essere impiccato, l'arrivo di Julia, che si offre di \"aiutarlo\", fa s\u00ec che Big Jim si salvi, e con lui tutti gli abitanti di Chester's Mill che cos\u00ec riprendono conoscenza. Intanto la ragazza del lago, che non ricorda chi sia, vaga per la citt\u00e0 in cerca della sua identit\u00e0. Angie la segue fino alla scuola e vi trova la sua morte. \nLe piaghe di Chester's Mill.\nTrama.\nUn'accelerata riproduzione di farfalle monarca sembra invadere la citt\u00e0; Rebecca vede per caso che il suo giardino \u00e8 pieno di bruchi di farfalla e scopre che hanno una voracit\u00e0 dieci volte del normale. Big Jim chiede a Rebecca di riprendere le lezioni di Scienze nella sua scuola, cos\u00ec manda suo figlio Junior a verificare che sia tutto a posto, ma scopre il cadavere di Angie, interamente ricoperto di farfalle monarca che sembrano piangere la sua morte. Nel frattempo Joe e Norrie, passeggiando per il bosco, trovano una ragazza accovacciata per terra. \u00c8 la ragazza che stava per annegare nel lago, salvata da Julia, e che non si ricorda chi sia e da dove venga. Nel luogo del delitto viene scoperta una traccia di una scarpa da donna, la ragazza sconosciuta cos\u00ec diventa la sospettata numero uno. Junior, affranto per aver saputo che suo padre \u00e8 un assassino, ora dorme lontano da lui, su una branda della prigione. Ancora pi\u00f9 affranto dopo aver scoperto della morte di Angie, che lui amava non ricambiato, dopo aver trovato il braccialetto di lei sotto la sua branda, teme di essere stato lui ad ucciderla e va a riferirlo a suo zio Sam.\nFede e scienza.\nTrama.\nRebecca chiede a Joe di andare nella scuola per cominciare a lavorare su un vecchio progetto di mulino a vento che potrebbe servire a produrre energia elettrica. A un certo punto comincia a piovere, e la gente comprende subito che l'acqua deve essere raccolta per le riserve. Tutti si procurano un qualsiasi contenitore, ma si accorgono presto che quella che cade non \u00e8 acqua piovana, \u00e8 una strana pioggia acida rossa. Durante un viaggio in auto di Big Jim e Rebecca sotto la pioggia, quest'ultima viene rapita da Lyle, il barbiere della citt\u00e0, mentre Big Jim viene lasciato a terra che cos\u00ec rischia di venire ustionato dalla pioggia acida. Nel frattempo, Joe, Norrie e Junior, che si trovano nella scuola, scoprono che c'\u00e8 connessione per collegarsi a internet. Junior, tramite il suo tablet, trova un messaggio video di sua madre in cui dice di essere viva. Lyle, convinto che i fenomeni che si stanno verificando siano una punizione biblica mandata dalla cupola, sottopone a tortura Rebecca per costringerla ad ammettere che non tutto pu\u00f2 essere spiegato dalla scienza. A un certo punto fanno irruzione nel loro nascondiglio Barbie, Julia e Junior che, nonostante siano armati, vengono costretti da Lyle a gettare a terra la pistola. Julia si avvicina e gli parla dolcemente per convincerlo a desistere; all'improvviso Rebecca riesce a liberarsi dalle corde e getta in faccia a Lyle una bacinella di pioggia acida, e viene cos\u00ec neutralizzato. Joe, Norrie e la ragazza sconosciuta vanno nella scuola, nel punto dove \u00e8 morta Angie, per trovare delle risposte nella speranza che torni il segnale. La ragazza misteriosa, senza rendersene conto, apre un armadietto con chiusura a combinazione, vicino dove era stato trovato il corpo di Angie; ne conosceva la combinazione ma non sa spiegarsi il perch\u00e9. Nel frattempo, visto che le scorte alimentari si stanno esaurendo, Rebecca propone di \"ridurre il branco\" (come dice lei) in qualche modo, per permettere di sopravvivere ai pi\u00f9 forti. Julia non le d\u00e0 ascolto e se ne va infuriata, l'unico ad accettare di esaminare il folle suggerimento \u00e8 Big Jim. Junior va da Lyle, ora in prigione, perch\u00e9 gli era stato detto da sua madre nel messaggio video che lui sa qualcosa che gli altri non sanno. Nella scuola Joe trova il registro dei vecchi studenti; si scopre cos\u00ec che la ragazza misteriosa si chiama Melanie Cross, una studentessa del 1988, cio\u00e8 di 25 anni prima.\nRivelazione.\nTrama.\nRebecca e Big Jim stanno cercando di pianificare in che modo ridurre la popolazione di Chester's Mill, ma lui non \u00e8 ancora del tutto convinto che sia la cosa giusta da fare. Julia va da Sam per cercare appoggio e impedire a Rebecca di attuare il suo piano di \"sterminio\". Nel frattempo, Lyle convince Junior a liberarlo dalla prigione dicendo che ha qualcosa da mostrargli. Rebecca riesce a procurarsi il sangue infetto da un maiale morto di influenza. Barbie, Joe, Norrie e Melanie fanno delle ricerche nell'archivio del giornale di Julia e scoprono un vecchio articolo su una ragazza scomparsa senza lasciare traccia, si chiamava Melanie Cross; la famiglia si era trasferita a Chester's Mill da Zenith, la stessa citt\u00e0 da cui proviene Barbie. Lyle conduce Junior nel suo negozio, e gli rivela che sua madre aveva inscenato il suicidio, facendo credere a tutti, compreso il marito e il fratello, che lei fosse morta. Barbie, Joe, Norrie e Melanie vanno nella casa dei genitori di quest'ultima (che ora potrebbe essere abitata da altre persone), ma non c'\u00e8 nessuno; Melanie scopre sotto la carta da parati un disegno fatto da lei molti anni prima, e comincia a ricordare qualcosa. Si recano nel bosco, nel punto dove era comparsa la mini-cupola, Melanie comincia ad avere delle visioni e si rende conto di essere stata uccisa in quel punto 25 anni prima; era in compagnia di Sam, Pauline e Lyle. Intanto Rebecca e Big Jim studiano un modo per diffondere il virus dell'influenza suina; Julia e Sam intuiscono il loro folle proposito e decidono di fermarli il prima possibile. Junior e Lyle vanno nella casa di Sam e trovano il diario di Pauline; Lyle, per impossessarsene, tramortisce Junior e scappa.\nRiconciliazione.\nTrama.\nBarbie racconta a Julia come ha scoperto, insieme agli altri, il nome della ragazza del lago e che \u00e8 stata uccisa 25 anni fa da Lyle o da Sam, e che ora \u00e8 tornata in vita. Junior, dopo aver parlato con suo zio Sam, si convince che sia stato Lyle a uccidere Angie perch\u00e9 credeva che uccidendo le \"quattro mani\" la cupola sarebbe crollata, allora va da Joe e Norrie per evitare che sia Lyle a trovarli prima di lui (Junior, Angie, Joe e Norrie sono le quattro mani). Durante il processo popolare a Big Jim e Rebecca, Julia parla di un piano di condivisione volontaria del cibo affinch\u00e9, visto che le scorte si stanno esaurendo, tutti abbiano il necessario per sopravvivere. Al momento della raccolta si verifica un'esplosione che interrompe tutto; anche il processo era stato interrotto, a causa dell'uccisione di un uomo della giuria popolare da parte di Phil, il nuovo sceriffo della citt\u00e0. A seguito di questo incidente, Barbie e Julia costringono Phil a togliersi il distintivo. Phil cos\u00ec \u00e8 diventato il probabile autore dell'esplosione alla caserma durante la raccolta del cibo, perch\u00e9 sembra avere tutta l'intenzione di procurare a Julia il massimo discredito possibile di fronte agli abitanti di Chester's Mill. Junior e Sam vanno alla casa di Joe e Norrie ma non trovano nessuno; Sam propone a Junior di bere qualcosa fino a riuscire a stordirlo di alcool e farlo sdraiare su un divano. Poi cerca di soffocarlo con un cuscino ma Junior si risveglia in tempo.\nNel frattempo Barbie capisce che Phil c'entri qualcosa con l'esplosione alla caserma. Infatti vi trova qualcuno intento a prendersi il cibo e Phil che minaccia con un coltello di uccidere Caroline (la madre di Norrie). Barbie riesce a neutralizzare Phil e far s\u00ec che sia messo in prigione. Junior e Sam scoprono per caso un disegno dietro un quadro di Pauline, che li convince che Lyle sia scappato in direzione della scuola. Intanto Julia viene a sapere di un'enorme dispensa di riserve alimentari tenuta segreta da Andrea, cos\u00ec organizza insieme a lei un raduno al Pub della citt\u00e0 per offrire del cibo a tutti e dichiarare di essere disposta a perdonare Rebecca e Big Jim, il quale le stringe la mano permettendo cos\u00ec a tutta la popolazione di superare i recenti rancori. Sam e Junior, alla ricerca di Lyle, vanno nella scuola e, forzando l'armadietto di Melanie, scoprono che ora c'\u00e8 una misteriosa galleria che prima non c'era, o non era visibile.\nNel buio.\nTrama.\nDurante la ricerca di Lyle, Junior con Sam si sono convinti che lui si possa trovare dentro la galleria sotto la scuola. Accorre anche Barbie per aiutarli, ma Junior inciampa su un filo collegato a un esplosivo, fa crollare una parte della galleria cos\u00ec Sam e Barbie rimangono intrappolati all'interno; si rialzano e decidono di continuare a cercare. Nel frattempo, una tempesta di polvere causata dalla acidit\u00e0 della pioggia rossa entra nella citt\u00e0. Julia decide di aiutare Barbie piuttosto che concentrarsi sulla crisi climatica, mentre Big Jim tenta di riconquistare il sostegno dei cittadini. Inizialmente senza successo, ma alla fine convince la popolazione a costruire un mulino a vento per provocare la dispersione della nebbia di polvere, e riescono nell'intento. Sotto terra, Barbie e Sam stanno esplorando un enorme sistema di grotte, raggiungendo alla fine un baratro che sembra essere senza fondo; trovano alcune attrezzature di Lyle, ma lui non c'\u00e8. I due ricordano il passato, e Barbie finalmente vede i graffi sulla spalla di Sam e si rende conto che sia stato lui a uccidere Angie. Sam confessa che era a caccia delle \"quattro mani\", perch\u00e9 probabilmente solo con la loro morte la cupola si sarebbe abbassata. Vedendosi in una situazione disperata, Sam si suicida gettandosi nel baratro. Julia e Rebecca intanto utilizzano degli esplosivi per far saltare la roccia che aveva ostruito l'accesso alla galleria per salvare Barbie e Sam. Nel frattempo, Joe, Norrie, Melanie e Junior si nascondono da Lyle, che credono li stia cercando per ucciderli; dopo aver recuperato l'uovo dal lago, lo attivano e sono inondati di stelle rosa. Le stelle assumono una forma a loro familiare; Melanie riconosce un obelisco della sua vecchia citt\u00e0 natale, Zenith.\nTornando a casa.\nTrama.\nAl ritorno dalla ricerca di Lyle in una galleria che era stata scoperta sotto la scuola, Barbie ha raccontato a Julia che Sam, rivelatosi essere stato l'assassino di Angie, si \u00e8 suicidato gettandosi nel baratro in fondo alla galleria. Quando Junior viene a sapere che era stato lo zio a uccidere Angie ha una brutta reazione perch\u00e9 si rifiuta di credere a questa storia, cos\u00ec Barbie si vede costretto a ritornare nella galleria per recuperare il corpo di Sam e poter dimostrare a lui e agli altri abitanti di Chester's Mill, con le cicatrici di un graffio sulla spalla, che effettivamente fosse stato lui a uccidere Angie. Barbie, durante la discesa nel baratro, si sente attratto da una strana forza e, dopo una inutile resistenza, decide di tagliare la corda per non trascinare con s\u00e9 anche Julia e Rebecca che lo sostenevano. Dopo la caduta, Barbie stranamente si rialza dolorante, ma vivo, nella citt\u00e0 dove ha casa. Trova suo padre che non vedeva da due anni e mezzo, e gli chiede il favore di farlo tornare nella cupola sfruttando le sue conoscenze. In giro per la citt\u00e0 c'\u00e8 Sam, anche lui vivo dopo la caduta, che va alla ricerca di sua sorella Pauline. Nel frattempo Julia con Joe, Norrie e Melanie inviano un drone nel baratro, e scoprono con stupore che l\u00ec nel fondo c'\u00e8 un parco giochi, Julia allora si rincuora perch\u00e9 pensa che Barbie potrebbe essere ancora vivo.\nRisveglio.\nTrama.\nBarbie convince suo padre a inviare una mail a Julia per farle sapere che sta bene. Dopo una iniziale resistenza, suo padre acconsente a inviare un messaggio nella cupola ma, all'insaputa di Barbie, aggiunge una frase in cui chiede a Julia di portare con s\u00e9 l'uovo. Successivamente, un ragazzo che lavora a un centro informatico di monitoraggio, intercetta Barbie e cerca di avvicinarlo per dirgli che il suo messaggio \u00e8 stato manipolato da qualcuno. Dopo una iniziale sfiducia nei confronti del ragazzo, Barbie accetta di verificare quanto da lui affermato. Cos\u00ec, con il suo aiuto Barbie riesce a crackare la password del computer del padre e ad avere la conferma che il ragazzo diceva la verit\u00e0, non capendo perch\u00e9 il padre l'abbia fatto. Ma c'\u00e8 una cosa che il ragazzo ha tenuto nascosto a Barbie, che lui in realt\u00e0 lavora per il padre. Il ragazzo, avendo un passato da hacker, aveva scoperto che il governo tiene nascosto alla popolazione quanto c'\u00e8 da sapere sulla cupola, cos\u00ec aveva deciso di aiutare Barbie. L'invio di un secondo messaggio consente a Barbie di riuscire a incontrare Julia; il suo obiettivo principale \u00e8 quello di far sapere a Julia che fuori dalla cupola \u00e8 diventato un luogo molto pericoloso e di non tentare mai di raggiungerlo. Riesce a superare un posto di blocco e a comunicare con Julia scrivendo qualcosa sulla superficie della cupola, ma viene immediatamente catturato dai militari. Big Jim aveva notato qualche movimento, cos\u00ec \u00e8 stato in grado di vedere con un binocolo l'incontro tra i due, e quindi scoprire che Barbie \u00e8 vivo.\nLa porta rossa.\nTrama.\nBarbie, che \u00e8 finalmente riuscito ad uscire dalla cupola, e che ha chiesto aiuto al padre per comunicare con Julia, capisce che non pu\u00f2 fidarsi di nessuno e si dirige a casa di un amico, Hunter May (che lavora per suo padre). Proprio a casa di Hunter incontra Lyle, Pauline (la madre di Junior) e Sam. Tutti insieme ipotizzano che, come sono riusciti ad uscire dalla cupola, ci deve essere un modo per rientrarvi. La chiave sta in una porta rossa che Pauline aveva disegnato anni prima, con una mano gialla in alto a destra. Barbie riconosce la porta in questione (che si trova nella sua propriet\u00e0) e ritrovano dunque il passaggio nella galleria sotto la scuola. Tutti si introducono furtivamente in un vano sotto la porta rossa, un vortice li avvolge e li trasporta a Chester's Mill, ma per Lyle qualcosa va storto. Nel frattempo Big Jim, che ha scoperto che Barbie \u00e8 vivo, cerca di impossessarsi dell'uovo. Ma quando entra dentro casa, si ritrova davanti la moglie che pensava fosse morta gi\u00e0 da anni.\nLa caduta.\nTrama.\nMentre l'uovo viene tenuto al sicuro da Junior e Melanie, chi \u00e8 rientrato nella cupola cerca di affrettarsi a incontrare le persone a cui \u00e8 pi\u00f9 legato. Pauline va da Junior e Big Jim, Sam cerca Melanie da cui ha molto da farsi perdonare, Barbie cerca Julia. Cos\u00ec tutti gli altri ricevono la sorprendente notizia che il modo per uscire dalla cupola \u00e8 gettarsi nel baratro, per andare a Zenith. Alcuni sono inizialmente ritrosi a credere che una cosa cos\u00ec assurda possa funzionare. Ma le sempre peggiori condizioni climatiche e il cibo che comincia a scarseggiare, fanno convincere tutti che occorre un piano e che prima di gettarsi, per evitare di venire catturati dai soldati in nero, bisogna accordarsi con quelli l\u00e0 fuori che vogliono solo l'uovo. Cos\u00ec gli abitanti di Chester's Mill decidono di barattare l'uovo in cambio della loro liberazione. Nel frattempo Big Jim decide di liberarsi dell'uovo perch\u00e9 fa star male sua moglie con il suo sibilo, che sente anche lui appena uscito di casa; cos\u00ec scopre il nascondiglio dell'uovo, proprio nel suo rifugio atomico, ma non appena lo tocca viene scaraventato via da una forza misteriosa. Poco dopo arrivano Joe e Norrie che non vedono Big Jim a terra; nel momento in cui afferrano l'uovo, Big Jim si rialza e costringe con una pistola i due ragazzi a portare l'uovo nella galleria. Joe e Norrie non possono fare niente per impedirlo. Arrivati davanti al baratro Big Jim li costringe a buttarci l'uovo. Subito dopo si scatena un terremoto, e Barbie e Julia, che sono accorsi per vedere cosa fosse successo, scoprono con dolore che dove c'era il baratro ora c'\u00e8 il fondo e non c'\u00e8 pi\u00f9 via d'uscita. Si scorge Phil che \u00e8 morto buttandosi proprio nell'istante in cui \u00e8 comparso il fondo.\nInverno.\nTrama.\nDall'altra parte della cupola, nel punto dove l'uovo \u00e8 finito dopo la caduta nel baratro, degli agenti stanno cercando di prenderlo per capirne la natura, ma senza risultati perch\u00e9 lo strano oggetto impedisce di farsi toccare. Nel frattempo dentro la cupola la temperatura si abbassa sempre di pi\u00f9 fino a far congelare tutto, persone comprese. Nei locali della scuola \u00e8 stato allestito un pronto soccorso perch\u00e9 l'ospedale ha sub\u00ecto dei danni dopo il terremoto. Big Jim crede di poter ora portare in salvo Pauline e Junior, non sapendo che dopo il terremoto la via d'uscita del baratro non c'\u00e8 pi\u00f9. Barbie e Julia hanno sub\u00ecto un incidente d'auto a causa della strada ghiacciata. Il combustibile che d\u00e0 calore ai locali della scuola dopo poco si esaurisce, cos\u00ec Big Jim decide di andare fuori a cercarne. Avvicinatosi al lago sente un grido di aiuto; \u00e8 Lyle che \u00e8 riapparso ora dopo l'ingresso attraverso la porta rossa. In mezzo a questa tragedia in corso, la cupola sembra prendersi gioco degli abitanti di Chester's Mill; compie degli strani movimenti di rotazione e persino si restringe verso l'interno.\nLa svolta.\nTrama.\nLa cupola ha finito di compiere i movimenti di rotazione che causavano il clima gelido, ma continua ad avanzare verso l'interno. Tutta la popolazione di Chester's Mill cerca di evitare il disastro recandosi pi\u00f9 lontano possibile dalle pareti della cupola, che sembra chiedere con insistenza che venga riportato l'uovo. Anche Melanie, da quando manca l'uovo, sta male fino a trovarsi sul punto di morire. Barbie escogita un modo per convincere suo padre a fargli riavere l'uovo dicendogli che deve attraversare la porta rossa, ma i soldati in nero ricevono l'ordine di impedirglielo. Quando si vedono le buone intenzioni del padre di Barbie, Melanie, che ora sa di essere loro figlia e sorella, momentaneamente si riprende. Ma poi torna a stare male come prima. A un certo punto Pauline capisce che pu\u00f2 aiutarla a riprendersi se le quattro mani di ora e le quattro del passato la toccano nel punto dove \u00e8 morta 25 anni prima. Riescono nell'intento, infatti Melanie si riprende, ma dopo un po' compare un vortice che la risucchia dentro. In quel punto ora c'\u00e8 un misterioso cratere. Pauline scappa sconvolta, Jim la raggiunge, i due si confessano il loro ritrovato amore ma in quel momento Lyle la pugnala a morte alle spalle. Jim lo colpisce e poi lo pugnala al petto.\nPartenza.\nTrama.\nA causa delle gravi ferite subite da Lyle, Pauline viene portata da Jim alla scuola per essere curata. Nel frattempo Joe, Hunter e Norrie decidono di esplorare il cratere che si \u00e8 formato dopo la scomparsa di Melanie. Quando Pauline rimane sola con Rebecca, la prega di farla morire con qualche droga perch\u00e9 non riesce pi\u00f9 a sopportare il dolore e crede fermamente che questo sia ci\u00f2 che vuole la cupola. All'arrivo di Big Jim, quando la vede morire, capisce che \u00e8 stata Rebecca a farlo, cos\u00ec uccide quella che \u00e8 ormai per lui l'assassina di sua moglie. Crede di dover compiere la sua vendetta contro la cupola, cos\u00ec decide di uccidere le quattro mani e tutti i loro amici. Intanto, grazie a Joe, tutti si convincono che il cratere sia la via d'uscita e l'unica salvezza, cos\u00ec si organizza il trasporto di tutti verso il cratere con gli scuolabus. Arrivati in profondit\u00e0, si verifica un terremoto che impedisce di andare avanti a Junior e Julia. Barbie le promette che torner\u00e0 a prenderla. Quando il gruppo arriva nel fondo, qualcuno si lascia prendere dallo sconforto perch\u00e9 sembra essere un vicolo cieco. A un certo punto una farfalla monarca si posa su un lato della roccia e poi vola via. Barbie posa la sua mano sullo stesso punto e subito dopo, quasi magicamente, si apre un varco. Dall'altra parte appare Melanie che dice: \"Seguitemi, ora torniamo a casa\"."}
{"id": "5022749", "revid": "1543377", "url": "https://it.wikipedia.org/wiki?curid=5022749", "title": "Guglielmo Castagnetti", "text": "Insegnante e preside di scuola media, cominci\u00f2 la sua carriera politica nelle file del Partito Repubblicano Italiano di Ugo La Malfa, accanto a Giovanni Spadolini. Viene eletto deputato col PRI per tre legislature dalla IX alla XI e venne nominato sottosegretario di Stato all'Industria, Commercio e Artigianato nel Governo Andreotti VI. Dopo l'esperienza parlamentare alla Camera dei deputati, venne eletto al Senato della Repubblica con Forza Italia nel 2001. Mor\u00ec a 73 anni dopo una lunga malattia."}
{"id": "5022750", "revid": "1310927", "url": "https://it.wikipedia.org/wiki?curid=5022750", "title": "Calciatori della Nazionale lussemburghese", "text": "In questa lista sono raccolti i calciatori che hanno rappresentato in almeno una partita la Nazionale lussemburghese. In grassetto i calciatori ancora in attivit\u00e0.\n\"Statistiche aggiornate al 23 giugno 2014.\""}
{"id": "5022767", "revid": "66678374", "url": "https://it.wikipedia.org/wiki?curid=5022767", "title": "Lago di Serranella", "text": ""}
{"id": "5022779", "revid": "729019", "url": "https://it.wikipedia.org/wiki?curid=5022779", "title": "RG-41", "text": "La RG-41 \u00e8 una bomba a mano a frammentazione sviluppata durante la seconda guerra mondiale in Unione Sovietica. \u00c8 stata in produzione solo per un breve periodo di tempo nel 1941-1942, prima di essere sostituito dalla RG-42.\nConteneva una carica di 150 grammi di esplosivo ad alto potenziale; il peso totale era di circa 440 grammi. La granata potrebbe essere gettata a circa 30-50 metri, e il raggio letale era tra i 5 e i 15 metri."}
{"id": "5022782", "revid": "599013", "url": "https://it.wikipedia.org/wiki?curid=5022782", "title": "Strato di Ekman", "text": "In un fluido lo strato di Ekman \u00e8 quello in cui il flusso \u00e8 il risultato del bilanciamento tra il gradiente di pressione, la forza di Coriolis e la resistenza fluidodinamica turbolenta. Fu descritto per la prima dall'oceanografo svedese Vagn Walfrid Ekman.\nStoria.\nL'esploratore norvegese Fridtjof Nansen durante la sua spedizione nell'Artide del 1893 a bordo del veliero Fram, aveva notato che la deriva degli iceberg nel mare non avveniva esattamente nella direzione in cui spiravano i venti prevalenti, ma che i blocchi di ghiaccio si muovevano con un angolo compreso tra 20\u00b0 e 40\u00b0. Al suo ritorno Nansen chiese al professor Vilhelm Bjerknes di indagare sulla questione. Bjerknes incaric\u00f2 uno dei suoi studenti, Vagn Ekman, di occuparsi della questione. Ekman present\u00f2 i risultati del suo studio nella sua tesi di laurea del 1902.\nFormulazione matematica.\nLa formulazione matematica dello strato di Ekman pu\u00f2 essere trovata assumendo che il fluido sia stratificato in modo neutro, con il momento orizzontale in equilibrio tra il gradiente di pressione, la forza di Coriolis e la resistenza fluidodinamica turbolenta. \ndove formula_2 e formula_3 sono le velocit\u00e0 rispettivamente nelle direzioni formula_4 and formula_5, formula_6 \u00e8 il valore locale del parametro di Coriolis e formula_7 \u00e8 la viscosit\u00e0 diffusiva dei vortici. \nCondizioni al contorno.\nSono molteplici le situazioni in cui \u00e8 possibile la formazione di uno strato di Ekman; esse includono la parte bassa dell'atmosfera, in prossimit\u00e0 della superficie di separazione tra terra e oceano, il fondo degli oceani, vicino al fondale marino e la superficie oceanica all'interfaccia tra aria e acqua.\nOgnuna di queste regioni ha differenti condizioni al contorno. Consideriamo le condizioni al contorno dello strato di Ekman alla superficie dell'oceano: \ndove formula_9 e formula_10 sono le componenti della tensione alla superficie, formula_11, del campo del vento o la strato dei ghiacci sulla superficie oceanica e formula_12 e formula_13 sono i flussi geostrofici nelle direzioni formula_14 and formula_15, dato che formula_16\nSoluzioni.\nQueste equazioni differenziali possono essere risolte, trovando:\nNel diagramma \u00e8 riportata la variazione della velocit\u00e0 orizzontale in funzione della profondit\u00e0 (formula_18), nota come spirale di Ekman. \nApplicando l'equazione di continuit\u00e0, possiamo trovare la velocit\u00e0 verticale nel seguente modo: \nSi pu\u00f2 notare che, nell'emisfero settentrionale, quando il volume trasportato associato alla spirale di Ekman viene integrato verticalmente esso si trova alla destra della direzione del vento.\nOsservazioni sperimentali dello strato di Ekman.\nLe difficolt\u00e0 connesse con l'osservazione di uno strato di Ekman derivano da due difficolt\u00e0 fondamentali: la teoria \u00e8 troppo semplicistica in quanto assume una velocit\u00e0 costante dei vortici, come gi\u00e0 lo stesso Ekman aveva anticipato dicendo:\n\u00e8 poich\u00e9 \u00e8 difficile progettare strumenti con una sensitivit\u00e0 abbastanza elevata da essere in grado di rilevare il profilo di velocit\u00e0 in un oceano."}
{"id": "5022783", "revid": "83531", "url": "https://it.wikipedia.org/wiki?curid=5022783", "title": "Associazione Calcio Vigevano 1957-1958", "text": "Questa voce raccoglie le informazioni riguardanti l'Associazione Calcio Vigevano nelle competizioni ufficiali della stagione 1957-1958."}
{"id": "5022786", "revid": "125198002", "url": "https://it.wikipedia.org/wiki?curid=5022786", "title": "Noble M15", "text": "La Noble M15 \u00e8 un'auto sportiva a due porte biposto costruita dalla Noble Automotive.\nDescrizione.\nLa Noble M15 \u00e8 stata prodotta dal 2006 al 2011. Questa auto \u00e8 stata sviluppata per un mercato pi\u00f9 ampio rispetto alla Noble M12-GTO3R e alla Noble M400, riuscendo a competere con le Porsche 911 Turbo/GT3 e le Ferrari F430. La Noble M15, rispetto ai precedenti modelli, monta diversi optional di serie tra cui un navigatore satellitare, il controllo di trazione, gli alzacristalli elettrici e l'ABS.\nIl fondatore Lee Noble ha descritto la M12 come: \"una grande macchina, ma volevamo produrre un'auto da utilizzare ogni giorno... Era il momento per la Noble di fare un grande passo avanti in termini di raffinatezza, praticit\u00e0 e stile\". Nonostante la M15 presenti un maggiore comfort e una maggiore facilit\u00e0 d'uso rispetto alle precedenti vetture Noble, Lee Noble ha affermato che la M15 \u00e8 pi\u00f9 veloce rispetto alla M400 in pista.\nLa M15 \u00e8 basata su un nuovo telaio con un motore montato longitudinalmente collegato ad un cambio fatto su misura dalla Graziano Trasmissioni. Le sospensioni sono a doppio braccio oscillante, esse sono state sviluppate partendo dalla base di quelle montate sulla M400. Il motore montato longitudinalmente ha permesso un maggiore flusso di raffreddamento.\nLa Noble M15 \u00e8 apparsa nello show televisivo britannico Top Gear e sul suo circuito ha segnato un tempo di 1:22,5 battendo la Ferrari F430 (1:22,9) e la Audi R8 (1:24,4).\nCaratteristiche tecniche.\nMotore.\nIl motore \u00e8 un Ford Duratec 3.0L V6 biturbo capace di sviluppare 461 cv di potenza. Il motore \u00e8 stato sviluppato per soddisfare gli standard europei sulle emissioni inquinanti. L'auto \u00e8 capace di scattare da 0\u2013100\u00a0km/h in 3,5 secondi e di raggiungere i 298\u00a0km/h.\nTelaio.\nIl telaio in acciaio e alluminio \u00e8 stato sviluppato per superare i crash test in tutto il mondo. La M15 monta inoltre dei roll-bar al suo interno.\nTrasmissione.\nIl cambio fatto su misura dalla Graziano Trasmissioni \u00e8 un cambio manuale a 6 marce. La trazione \u00e8 posteriore mentre il motore \u00e8 centrale.\nFreni.\nI freni anteriori e posteriori sono entrambi ventilati."}
{"id": "5022792", "revid": "47767", "url": "https://it.wikipedia.org/wiki?curid=5022792", "title": "Sybilla", "text": ""}
{"id": "5022793", "revid": "47767", "url": "https://it.wikipedia.org/wiki?curid=5022793", "title": "Sybille", "text": ""}
{"id": "5022795", "revid": "830939", "url": "https://it.wikipedia.org/wiki?curid=5022795", "title": "Joseph C. Boyle", "text": "Lavor\u00f2 anche come assistente regista, production manager e attore.\nBiografia.\nNel 1927 diresse insieme a Lothar Mendes \"Convoy\", il suo primo film. La storia, tratta da \"The Song of the Dragon\" \u00e8, a grandi linee, quella di una giovane donna che mette in gioco la sua reputazione per aiutare il governo a mettere le mani su una rete spionistica. il romanzo di John Taintor Foote sar\u00e0 in seguito ripreso da Hollywood per \"Notorious - L'amante perduta\", il film di Alfred Hitchcock con Ingrid Bergman nei panni della protagonista. Nel secondo film di Boyle, \"Broadway Nights\", appare l'esordiente Barbara Stanwyck, che arrivava dal teatro di rivista e dalle Ziegfeld Follies e che si sarebbe in seguito rivelata una delle pi\u00f9 grandi attrici del cinema USA. Lo stesso film segn\u00f2 l'esordio anche per Ann Sothern, pure lei destinata a diventare uno dei volti pi\u00f9 noti di Hollywood. Un'altra nota attrice che inizi\u00f2 la sua carriera esordendo con Boyle, fu Ona Munson nel suo film seguente, \"The Head of the Family\" che aveva come interpreti principali William Russell e Virginia Lee Corbin."}
{"id": "5022797", "revid": "116847717", "url": "https://it.wikipedia.org/wiki?curid=5022797", "title": "Gay Ellis", "text": "Gay Ellis \u00e8 un personaggio immaginario della serie TV britannica di fantascienza \"UFO\" e di cinque film, tratti dalla medesima serie, dove viene sempre interpretata da Gabrielle Drake.\nStoria.\nGay Ellis \u00e8 una giovane laureata in matematica che, grazie alle sue qualit\u00e0 di autocontrollo, occupa, con il grado di tenente, il ruolo di comandante della base lunare dell'organizzazione SHADO (\"Supreme Headquarters Alien Defence Organisation\", Comando supremo dell'organizzazione di difesa contro gli extraterrestri), incarico che alterna con il colonnello Paul Foster, ed \u00e8 responsabile della prima linea di difesa contro gli attacchi UFO.\n\u00c8 caratterizzata da una parrucca viola (i suoi capelli sono in realt\u00e0 castani e li mostra al naturale quando sbarca sulla Terra) e un'uniforme color argento, cos\u00ec come le altre donne che operano sulla base lunare. \u00c8 una donna molto razionale e ponderata. Nel secondo episodio della serie sar\u00e0 tuttavia momentaneamente sostituita al comando della base lunare dal comandante Straker nel momento in cui il colonnello Alec Freeman gli riferisce del sospetto di un suo coinvolgimento amoroso con il pilota di intercettore Mark Bradley. \u00c9, inoltre, una delle poche donne veramente di rilievo della serie insieme al personaggio di Virginia Lake."}
{"id": "5022799", "revid": "481666", "url": "https://it.wikipedia.org/wiki?curid=5022799", "title": "Joe Boyle", "text": ""}
{"id": "5022800", "revid": "729019", "url": "https://it.wikipedia.org/wiki?curid=5022800", "title": "Alexandros Sakellariou", "text": "Combatt\u00e9 nelle Guerre balcaniche, e fu Capo di Stato Maggiore, Ministro della Marina e Vice Primo Ministro di Grecia durante la seconda guerra mondiale.\nBiografia.\nNacque a Mandra nel 1887, ed entr\u00f2 nell'Accademia Navale nel 1902, brevettandosi ufficiale nel 1906. Serv\u00ec nella Vasilik\u00f2n Naftik\u00f2n ellenica durante la prima (ottobre 1912-maggio 1913) e la seconda guerra balcanica (giugno-luglio 1913), sotto gli ordini dell'ammiraglio Pavlos Kountouriotis.\nPrest\u00f2 servizio anche durante la prima guerra mondiale fino al 1918, quando fu allontanato dal servizio perch\u00e9 considerato realista durante lo Grande Divisione del 1917. Come con molti altri ufficiali realisti ritorn\u00f2 in servizio attivo durante gli anni Venti. Promosso contrammiraglio comand\u00f2 le forze navali che furono inviate a sopprimere le ribellione di alcuni equipaggi delle navi che presero parte al tentativo di colpo di stato del marzo 1935 organizzato da Venizelos nel tentativo di frenare l'ascesa del Partito popolare di orientamento filomonarchico. Dopo aver represso la rivolta fu presidente della Corte marziale che giudic\u00f2 gli ufficiali ammutinati, venendo in seguito promosso a Comandante in Capo della Flotta.\nRicoprendo tale incarico gioc\u00f2 un ruolo chiave nell'incruento colpo di stato del 10 ottobre 1935, organizzato dal generale Georgios Kondylis, che mise rapidamente fine alla Seconda Repubblica ellenica, ripristinando la monarchia. Il 12 gennaio 1937, con il grado di viceammiraglio, fu nominato Capo di Stato Maggiore della Marina reale, ricoprendo tale incarico durante la seconda guerra mondiale. Durante la fase della neutralit\u00e0 greca (settembre 1939-ottobre 1940) mantenne un attaggiamento filotedesco, che cambi\u00f2 all'inizio del luglio 1940. I ripetuti incidenti tra aerei italiani e navi greche, l'affondamento del vecchio incrociatore protetto \"Helli\" da parte di un sommergibile italiano mentre era ancorato presso l'isola di Tino, e l'atteggiamento anglofilo tenuto dal Capo di Stato Maggiore dell'esercito, generale Alexander Papagos, portarono ad un cambiamento nell'atteggiamento tenuto fino ad allora dal Capo di stato maggiore della marina greca.\nDiresse le operazioni navali durante la guerra con l'Italia, iniziata il 28 ottobre, e durante le fasi dell'intervento britannico in Grecia. Fu Ministro della Marina sotto il governo di Alexandros Koryzis, e dopo il suicidio di quest'ultimo, avvenuto il 18 aprile 1941 durante l'invasione tedesca, il 20 aprile Re Giorgio II lo incaric\u00f2 di formare un nuovo governo di unit\u00e0 nazionale. Nomin\u00f2 primo ministro Emmanouil Tsouderos, riservandosi per s\u00e9 nuovamente la carica di Ministro della Marina, sostituendo l'ammiraglio Epameinondas Kavvadias.\nNell'aprile 1941, seguito alla rapida avanzata della Wehrmacht intervenuta in aiuto degli italiani, ed al fine di sottrarre le navi all'offensiva aerea della Luftwaffe, ordin\u00f2 alla flotta di salpare dai porti greci per raggiungere l'Egitto da dove avrebbero continuato a combattere accanto alle navi alleate. Pi\u00f9 tardi arrivarono ad Alessandria d'Egitto, con un breve intermezzo a Creta, anche Re Giorgio II e il primo ministro Tsouderos, formando un governo in esilio con sede dapprima a Il Cairo, e poi a Londra. Sakellariou si dimise dalla carica di Vice Primo Ministro e Ministro della Marina il 2 maggio 1942, rimanendo al comando della flotta fino alla fine della guerra di liberazione. Il primo ministro del governo greco in esilio Ge\u014drgios Papandreou rientr\u00f2 in patria gi\u00e0 il 16 ottobre 1944, quando l'incrociatore corazzato \"Georgios Averoff\" si ancor\u00f2 nella baia di Falero, vicino ad Atene.\nIl 1\u00ba settembre 1946, con le prime elezioni amministrative avvenute dopo la fine della guerra, fu eletto in parlamento per la prefettura dell'Attica e Beozia nelle file del Panhellenic National Party. Il 1\u00ba luglio 1947, come ricompensa per il ruolo svolto durante la seconda guerra mondiale venne insignito della pi\u00f9 alta decorazione greca, la Croce al Valore. Il 29 agosto 1947 fu nominato Ministro per gli Approvvigionamenti e della Marina Mercantile nel cabinetto Tsaldaris III.\nNel successivo governo Sophoulis I ricopr\u00ec nuovamente l'incarico di Ministro della Marina (fino al 18 novembre 1948).\nTra il 1951 e il 1952, sotto il governo Plastiras II, ricopr\u00ec l'incarico di Ministro della Difesa, rassegnando le proprie dimissioni il 31 marzo 1952. Si spense nel 1982."}
{"id": "5022801", "revid": "1543377", "url": "https://it.wikipedia.org/wiki?curid=5022801", "title": "Ferri-sadanagaite", "text": "La ferri-sadanagaite \u00e8 un minerale ipotetico, un anfibolo appartenente al sottogruppo degli anfiboli di calcio.\nI minerali ipotetici sono nomi assegnati dall'IMA ai termini di una serie non ancora trovati in natura (come nel caso della ferri-sadanagaite) oppure a sostanze artificiali per cui si presume anche l'esistenza in natura.\nIl nome \u00e8 stato attribuito in relazione alla sadanagaite ed al suo contenuto di ferro Fe3+."}
{"id": "5022803", "revid": "46291", "url": "https://it.wikipedia.org/wiki?curid=5022803", "title": "Phalaenopsis cochlearis", "text": "Phalaenopsis cochlearis \u00e8 una pianta della famiglia delle Orchidacee originaria dell'Asia orientale.\nDescrizione.\n\u00c8 un'orchidea epifita di taglia piccola, a crescita monopodiale. Presenta un corto fusto portante da 2 a 4 foglie di forma da oblungo-ovata a oblungo-ellittica, evidentemente scanalate, specialmente nella parte alta. La fioritura avviene normalmente dalla primavera all'estate, mediante un'infiorescenza suberetta che aggetta lateralmente, lunga da 30 a 50 centimetri, ricoperta da piccole brattee di forma ovata e portante da pochi a vari fiori. Questi sono grandi da 4 a 5 centimetri, piuttosto spessi e cerosi e di colore che varia tra il verde chiaro e il giallo, con una caratteristica striscia rossastra alla base di petali, sepali. I sepali laterali si presentano ripiegati verso il basso e il labello presenta diverse venature rossastre..\nDistribuzione e habitat.\nLa specie \u00e8 originaria dell'Asia, in particolare della penisola malese e del Borneo (Sarawak, territorio insulare della Malesia), dove cresce epifita su alberi posti su terreni calcarei, o addirittura su bastionate calcaree, dal 450 fino a 700 metri di quota.\nColtivazione.\nQuesta pianta \u00e8 bene coltivata in panieri appesi, su supporto di sughero oppure su felci arboree e richiede in coltura esposizione all'ombra, temendo la luce diretta del sole, e temperature piuttosto calde per tutto il corso dell'anno."}
{"id": "5022804", "revid": "22475", "url": "https://it.wikipedia.org/wiki?curid=5022804", "title": "Enciclopedia costantiniana", "text": "Costantino I. Una enciclopedia sulla figura, il mito, la critica e la funzione dell'imperatore del cosiddetto editto di Milano, 313-2013 (o Enciclopedia costantiniana) \u00e8 un'enciclopedia tematica, in 3 volumi, interamente incentrata su Costantino I: la sua figura, la vicenda storico-culturale, il contesto storico in cui si svolse, il prodursi e il consolidarsi del suo mito nei secoli, la rappresentazione nella letteratura e nelle arti, la tradizione e la critica biografica e storiografica.\nL'opera, redatta e pubblicata dall'Istituto dell'Enciclopedia Italiana, \u00e8 stata presentata nel il 2 dicembre 2013, nel corso del convegno internazionale \"L'impero costantiniano e i luoghi sacri\", tenutosi a Roma tra il 2 e il 4 dicembre. L'occasione della pubblicazione \u00e8 stata la ricorrenza del diciassettesimo centenario della promulgazione dell'Editto di Milano (313).\nAll'interno della produzione Treccani, l'opera si situa nella collana editoriale \"Orsa Maggiore\", della quale sono inserite le altre iniziative tematiche dedicate a singole figure di spessore letterario o storico, come l'Enciclopedia dantesca, l'Enciclopedia virgiliana, l'Enciclopedia oraziana, l'Enciclopedia federiciana.\nL'opera \u00e8 stata realizzata sotto l'alto patronato della Presidenza della Repubblica Italiana e in collaborazione con la Fondazione per le scienze religiose Giovanni XXIII.\nOpera.\nAutori.\nL'opera si avvale dei contributi di 150 esperti qualificati, di provenienza internazionale, specialisti dei vari temi culturali e periodi storici toccati dall'enciclopedia, dal Cristianesimo antico, passando per l'epoca medievale e bizantina fino all'et\u00e0 moderna e contemporanea.\nDirezione dell'opera.\nLa direzione scientifica dell'opera \u00e8 stata affidata agli storici Alberto Melloni, Peter Brown (Premio Balzan 2011), Johannes Helmrath, Emanuela Prinzivalli, Silvia Ronchey, Norman Tanner.\nAlla direzione scientifica \u00e8 stato affiancato un comitato d'onore composto da due personalit\u00e0 come Bartolomeo I, Patriarca ecumenico di Costantinopoli Nuova Roma e Monsignor Angelo Scola, cardinale della Chiesa cattolica, arcivescovo di Milano, gi\u00e0 Patriarca di Venezia.\nAdvisory board.\nIl Comitato consultivo \u00e8 composto da:\nBernard Ardura, Pontificio comitato di scienze storiche; Girolamo Arnaldi, Istituto della Enciclopedia Italiana; Cesare Alzati Universit\u00e0 Cattolica di Milano; Timothy D. Barnes, Universit\u00e0 di Edimburgo; Bruno Bleckmann, Universit\u00e0 di D\u00fcsseldorf; Franco Buzzi, prefetto della Venerabile Biblioteca Ambrosiana; Averil Cameron, Universit\u00e0 di Oxford; Luciano Canfora, Universit\u00e0 degli Studi di Bari; Christopher S. Celenza, American Academy in Rome; Michele Ciliberto, Scuola Normale Superiore di Pisa; Kriton Chryssochoidis, School of Byzantine St.Athens; JanWillem Drijvers, Universit\u00e0 di Groningen; Marcello Garzaniti, Universit\u00e0 degli Studi di Firenze; Andrea Giardina, Istituto Italiano di Scienze Umane, Firenze; Tullio Gregory, Istituto della Enciclopedia Italiana; Federico Guidobaldi, Pontificio Istituto di Archeologia Cristiana; Johannes Helmrath, Humboldt Universit\u00e4t, Berlino; Erich Lamberz, Acta conciliorum oecumenicorum, Monaco di Baviera; Rita Lizzi Testa, Universit\u00e0 degli Studi di Perugia; Paul Magdalino, Ko\u00e7 Center for Anatolic Studies, Istanbul; Christoph Markschies, Humboldt Universit\u00e4t, Berlino; Arnaldo Marcone, Universit\u00e0 degli Studi Roma Tre; Enrico Norelli, Facolt\u00e0 di teologia protestante, Ginevra; Cesare Pasini, Biblioteca Apostolica Vaticana; Kenneth Pennington, Catholic University of America, Washington DC; Mariangela Regoliosi, Universit\u00e0 degli Studi di Firenze; Giuseppe Ruggieri, Studio Teologico di Catania; Salvatore Settis, Scuola Normale Superiore di Pisa; Constantin Sigov, Kyiv-Mohyla Academia; Anna-Marija Totomanova, Universit\u00e0 di Sofia\nContenuti.\nL'impostazione \u00e8 enciclopedico-lessicografica, con 150 lemmi specifici su argomenti rientranti nell'ambito dei temi dell'opera. Ciascun lemma \u00e8 redatto in forma di saggio, affidato alla responsabilit\u00e0 di uno specialista. I testi sono corredati da un totale di circa 500 illustrazioni di pregio. I contenuti sono raccolti in tre volumi, ciascuno di circa 1000 pagine, confezionati con legatura in tutta pelle trattata in fossa.\nI volumi sono custoditi singolarmente, in separati cofanetti foderati in tessuto moir\u00e9 color marrone.\nStruttura tematica.\nLe singole voci fanno parte di sei aree tematiche, il cui sviluppo si dispiega su vari secoli, dall'antichit\u00e0 fino all'et\u00e0 contemporanea.\nRiproduzioni monetali.\nOltre ai volumi, fa parte dell'opera un cofanetto contenente la riproduzione di un trittico di esemplari monetali della monetazione costantiniana, realizzati dall'Istituto Poligrafico e Zecca dello Stato, ottenuti attraverso il ri-conio dei pezzi negli stessi metalli degli originali (oro, argento, bronzo): un \"solidus\" aureo del IV secolo (il conio che costituiva l'asse portante della Monetazione di Costantino), un solido argenteo coniato dalla Zecca di Costantinopoli nel 328-329, un \"follis\" bronzeo emesso dalla zecca di Ticinum nel 307-308. I ri-conii sono stati ottenuti da stampi realizzati a seguito dello studio\nAccessibilit\u00e0 on line.\nI saggi contenuti nell'enciclopedia sono disponibili online per la sola parte del solo testo (con esclusione, quindi, dell'apparato iconografico): l'accesso \u00e8 libero, sul sito dell'Istituto, avviene, come per gli altri contenuti digitalizzati Treccani (compresi il \"Dizionario biografico degli italiani\", l'\"Enciclopedia biografica universale\", l'\"Enciclopedia dei papi\"), attraverso la funzione di ricerca interna al sito."}
{"id": "5022805", "revid": "709565", "url": "https://it.wikipedia.org/wiki?curid=5022805", "title": "Episodi de La camera oscura", "text": "La prima stagione della serie televisiva \"La camera oscura\" \u00e8 stata trasmessa negli Stati Uniti d'America sul canale ABC dal 27 novembre 1981 al 15 gennaio 1982."}
{"id": "5022806", "revid": "729019", "url": "https://it.wikipedia.org/wiki?curid=5022806", "title": "RPG-43", "text": "L'RPG-43 (ruchnaya protivotankovaya - granata a mano anticarro) \u00e8 stata una bomba a mano anticarro utilizzata dall'Unione Sovietica durante la seconda guerra mondiale.\n\u00c8 entrata in servizio nel 1943, sostituendo il precedente modello RPG-40. L'RPG-43 utilizza una testata HEAT, mentre l'RPG-40 utilizzava il semplice HE (High Explosive - esplosivo ad alto potenziale).\nStoria.\nDurante i primi giorni dell'Operazione Barbarossa la fanteria dell'URSS era dotata solo di fucili anticarro, cannoni anticarro, e la RPG-40. Queste armi erano adeguate contro i primi carri armati tedeschi, come il Panzer I e Panzer II, ma, con il progredire della guerra, diventarono obsoleti e quasi inutili contro i pi\u00f9 pesanti Panzer V Panther e Panzer VI Tiger I. L'RPG-43 \u00e8 stata sviluppata come miglioramento dell'RPG-40, e usata in gran numero fino alla fine della guerra. Dopo la guerra furono passati agli alleati dell'URSS, venendo utilizzati in numerose guerre arabo-israeliane. Pur essendo completamente obsoleto pu\u00f2 ancora essere trovato in molti paesi del terzo mondo principalmente per la sua affidabilit\u00e0 e per il suo basso costo.\nL'RPG-43 aveva una penetrazione di circa 75\u00a0mm di corazza di acciaio laminato omogeneo (RHA) ad un angolo di 90 gradi. Pi\u00f9 tardi, durante la guerra, \u00e8 stato migliorata per diventare l'RPG-6, in particolare l'RPG-6 aveva un funzionamento pi\u00f9 semplice, una penetrazione pi\u00f9 elevata e poteva essere lanciata da dei mortai a tiro teso che ne aumentavano il raggio d'azione, fino a 150 m.\nDescrizione.\nL'RPG-43 esternamente aveva la forma di una granata a manico di grandi dimensioni con una testata HEAT di diametro 95 millimetri alla fine. Pesava 1,247\u00a0kg, di cui 612 g era alto esplosivo. Quando veniva gettata, un cono metallico cilindrico veniva rilasciato dalla parte posteriore della granata con strisce di tessuto per stabilizzare volo e aumentare la probabilit\u00e0 di un colpo a 90 gradi.\nTattiche.\nLa sua efficacia \u00e8 limitata in quanto il soldato sovietico dovrebbe avvicinarsi al carro armato nemico molto pi\u00f9 dei soldati tedeschi armati di Panzerfaust. Tuttavia, era molto pi\u00f9 piccola delle armi a razzo e non produceva alcun suono, fumo, o la luce quando veniva lanciata, quindi non tradiva la posizione del tiratore. Nonostante i suoi limiti era economica e veloce per la produzione, permettendogli di diventare la principale arma anticarro sovietica della seconda guerra mondiale.\nNel complesso utilizzare l'RPG-43 era un compito goffo e difficile. Per usarlo, l'utilizzatore doveva arrivare entro la portata del carro nemico. Pur avendo una potente testata, ci voleva un soldato esperto per avere il risultato migliore, ed in pi\u00f9, era efficace solo se l'angolo d'impatto era di circa 90 gradi. Bisognava anche lanciarla con forza, altrimenti c'era la possibilit\u00e0 che rimbalzasse sul carro nemico."}
{"id": "5022807", "revid": "124760308", "url": "https://it.wikipedia.org/wiki?curid=5022807", "title": "Villa Figini", "text": "La villa Figini \u00e8 una piccola villa unifamiliare di Milano, sita nel Villaggio dei Giornalisti in via Perrone di San Martino 8. Fu progettata da Luigi Figini dal 1934 al 1935 come propria abitazione, secondo i dettami dell'architettura razionalista.\nStoria.\nNella progettazione, l'architetto segu\u00ec un rigoroso stile razionalista, ispirandosi in particolare alla nota Villa Savoye, costruita presso Poissy, in Francia, dall'architetto svizzero Le Corbusier; come in quella, anche nella villa milanese sono applicati i \"cinque punti della nuova architettura\", enunciati dallo stesso Le Corbusier.\nDescrizione.\nSi tratta di una piccola costruzione di di lunghezza, di larghezza e di altezza, posta in posizione isolata al centro del lotto edificabile.\nLa costruzione conta due piani sospesi, mentre il terreno \u00e8 completamente libero e sistemato a verde come parte del giardino. La struttura \u00e8 costituita da una doppia fila di pilastri in calcestruzzo armato, arretrati rispetto alle facciate; queste sono intonacate in bianco, e caratterizzate da fasce finestrate orizzontali continue.\nL'edificio ha forma di un parallelepipedo, scavato al suo interno per accogliere delle terrazze su entrambi i piani, la superiore delle quali contiene anche una piccola piscina."}
{"id": "5022817", "revid": "66678979", "url": "https://it.wikipedia.org/wiki?curid=5022817", "title": "Filostrato d'Atene", "text": ""}
{"id": "5022818", "revid": "466539", "url": "https://it.wikipedia.org/wiki?curid=5022818", "title": "Sconfitta di St. Clair", "text": "La battaglia del Wabash o battaglia del fiume Wabash (anche sconfitta di St. Clair) fu combattuta il 4 novembre 1791 - durante la presidenza di George Washington - nel territorio del nord-ovest tra Stati Uniti d'America e la Confederazione Occidentale di nativi americani nel corso della guerra indiana del Nord-Ovest. Fu una grande vittoria indiana, la peggiore sconfitta subita dallo United States Army per mano dei nativi americani.\nI nativi americani erano guidati da Piccola Tartaruga dei Miami, Giacca Blu degli Shawnee e Buckongahelas dei Delaware (Lenape). Erano composti da oltre 1000 guerrieri compresi numerosi Potawatomi del Michigan orientale e del Saint Joseph. I circa 1000 statunitensi che si trovarono di fronte erano comandati dal generale Arthur St. Clair. La confederazione indiana riport\u00f2 un'incredibile vittoria. In termini di proporzione tra forze in campo e perdite fu una delle peggiori sconfitte subite dagli Stati Uniti d'America in battaglia; dei 1000 soldati che St. Clair port\u00f2 in battaglia solo 48 ne uscirono illesi. In seguito il presidente George Washington obblig\u00f2 St. Clair a dare le dimissioni ed il Congresso avvi\u00f2 la prima indagine dell'esecutivo.\nContesto storico.\nIl trattato di Parigi che aveva posto fine alla guerra d'indipendenza americana (una guerra in cui i nativi erano alleati dei britannici e furono trattati da potenza sconfitta) riconosceva agli Stati Uniti d'America la sovranit\u00e0 sulle terre ad est del Mississippi ed a sud dei Grandi Laghi. Le trib\u00f9 indiane del territorio del nord-ovest, per\u00f2, non parteciparono al trattato e molti di loro, soprattutto i capi come Piccola Tartaruga e Giacca Blu, si rifiutarono di riconoscere le pretese statunitensi sulle terre a nordovest dell'Ohio. Nella seconda met\u00e0 degli anni 1780 i coloni bianchi del Kentucky ed i viaggiatori che attraversarono il fiume subirono 1500 morti a causa delle ostilit\u00e0, provvedendo spesso a vendicarsi. A causa delle continue violenze il presidente Washington ed il Segretario alla Guerra Henry Knox decisero di usare l'esercito per sottomettere i Miami.\nUn gruppo di 1453 uomini (320 regolari del Primo reggimento americano e 1133 milizie) guidato dal generale di brigata Josiah Harmar part\u00ec verso nord da Fort Washington sull'Ohio alle 10:00 del 7 ottobre 1790. Il 22 ottobre nei pressi di Fort Wayne Harmar us\u00f2 solo 400 dei suoi uomini con il colonnello John Hardin per attaccare circa 1100 indiani. Quando un messaggero inform\u00f2 Harmar (che si dice essere stato ubriaco) del numero del nemico, per paura si rifiut\u00f2 di andare in aiuto di Hardin. Avendo fornito al colonnello Hardin altri 800-900 uomini i nativi avrebbe dovuto essere sconfitti. Invece Harmar dispose il gruppo a quadrato e non si mosse. Hardin,in attesa di rinforzi, combatt\u00e9 per tre ore prima di tornare all'accampamento dove Harmar ordin\u00f2 la ritirata a Fort Washington.\nAlmeno 129 soldati di Hardin (14 ufficiali e 115 soldati) furono uccisi in combattimento mentre 94 furono feriti, per un totale di 223 perdite. Le stime delle perdite totali per i nativi vanno dai 120 ai 150. Il presidente George Washington ordin\u00f2 al generale Arthur St. Clair, che fungeva sia da governatore del territorio del nord-ovest che da maggior generale dell'esercito, di effettuare un'operazione pi\u00f9 vigorosa nell'estate del 1791. Il Congresso approv\u00f2 il reclutamento di un secondo reggimento per sei mesi, ma in seguito ne ridusse la paga. Il 1\u00ba reggimento, demoralizzato, si ridusse ben presto a soli 299 soldati, mentre il 2\u00b0 riusc\u00ec a reclutare solo la met\u00e0 dei soldati necessari. St. Clair fu obbligato ad aumentare il proprio esercito reclutando milizie in Kentucky e cinque battaglioni impegnati per sei mesi.\nLa campagna.\nNonostante Washington fu inflessibile nell'ordinare a St. Clair di dirigersi a nord nei mesi estivi, vari problemi logistici e di rifornimento ne rallentarono i preparativi a Fort Washington (attuale Cincinnati). Le nuove reclute non erano state addestrate e disciplinate, le scorte di cibo scarse ed i cavalli, pochi, erano di bassa qualit\u00e0. La spedizione non riusc\u00ec a partire prima dell'ottobre del 1791. Costruendo postazioni di rifornimento durante l'avanzata, l'obiettivo dell'esercito era la citt\u00e0 di Kekionga, capitale dei Miami nei pressi dell'odierna Fort Wayne in Indiana.\nL'esercito guidato da St. Clair era composto da 600 regolari, 800 coscritti di sei mesi e 600 milizie al suo culmine, per un totale di circa 2000 uomini. Vi furono delle diserzioni e quando finalmente la spedizione giunse al punto finale la forza si era ridotta a circa 1486 uomini e 200-250 persone che seguivano l'esercito (mogli, figli, lavandaie e prostitute). L'avanzata era lenta e vi furono gravi problemi disciplinari. St. Clair, sofferente di gotta, aveva difficolt\u00e0 a mantenere l'ordine, soprattutto tra le milizie e le nuove leve. Il gruppo era costantemente attaccato da piccoli gruppi di nativi.\nLa sera del 2 novembre, a causa di diserzioni e malattie, gli uomini di St. Clair erano diventati circa 1120, compresi coloro che seguivano l'esercito. Vi erano 52 ufficiali e 868 soldati e milizie. L'esercito si accamp\u00f2 in un prato rialzato, ma non costru\u00ec opere difensive nonostante fossero stati visti indiani nella foresta. Mentre l'esercito di St. Clair continuava a perdere soldati, la Confederazione Occidentale cresceva ogni giorno. Buckongahelas comandava 480 uomini, altri 700 erano di Piccola Tartaruga e Giacca Blu, per un totale di oltre 1000 guerrieri compresi numerosi Potawatomi del Michigan orientale e del Saint Joseph.\nBattaglia.\nAll'alba del 4 novembre gli uomini di St. Clair erano accampati nei pressi dell'attuale Fort Recovery (Ohio), vicino alle sorgenti del Wabash. Un gruppo di 1000 indiani guidati da Piccola Tartaruga e Giacca Blu attese nel bosco che i bianchi deponessero le armi per dedicarsi alla colazione. I nativi colpirono velocemente prendendo di sorpresa gli statunitensi, assumendo subito il controllo del campo.\nPiccola Tartaruga port\u00f2 il primo attacco alla milizia che fugg\u00ec oltre un fiume senza le armi. I regolari imbracciarono i moschetti, formarono linee di battaglia e spararono raffiche contro gli indiani obbligandoli a ritirarsi. Piccola Tartaruga rispose colpendo ai fianchi i regolari e bloccandoli. Nel frattempo l'artiglieria di St. Clair era stata disposta su una vicina scogliera, e si stava mettendo in posizione quando i cannonieri furono uccisi dai marksmen indiani, ed i pochi sopravvissuti furono obbligati a rompere le proprie armi.\nIl colonnello William Darke ordin\u00f2 al suo battaglione di inastare le baionette e caricare gli indiani. Il gruppo di Piccola Tartaruga si ritir\u00f2 nel bosco, accerchi\u00f2 il battaglione di Darke e lo distrusse. LA carica con le baionette fu provata molte volte con lo stesso risultato ed alla fine gli statunitensi collassarono. A St. Clair furono uccisi tre cavalli mentre li cavalcava cercando invano di incitare i propri uomini.\nDopo tre ore di combattimento St. Clair richiam\u00f2 gli ufficiali rimasti e messo di fronte all'annichilimento totale decise di tentare un'ultima carica con le baionette per rompere la linea indiana e fuggire. Rifornimenti e feriti furono lasciati sul campo. L'esercito di Piccola Tartaruga permise agli americani di passare, e questi si diressero di gran fretta a Fort Jefferson. Furono inseguiti dagli indiani per circa 5 chilometri prima che i nativi tornassero all'accampamento per saccheggiare le cose lasciate dagli americani. No si conosce con esattezza il numero di morti e feriti, ma si disse che i roghi proseguirono per molti giorni.\nLa percentuale di perdite fu la pi\u00f9 alta mai patita dallo United States Army, e tra loro vi fu il secondo in comando di St. Clair. Dei 52 ufficiali impegnati 39 furono uccisi e 7 feriti. Circa l'88% degli ufficiali pat\u00ec delle conseguenze. Dopo due ore St. Clair ordin\u00f2 la ritirata, che poco dopo si trasform\u00f2 in rotta. \"Fu, in effetti, una fuga\" scrisse St. Clair pochi giorni dopo in una lettera indirizzata al Segretario alla Guerra. La percentuale di caduti statunitensi tra i soldati fu del 97,4%, 632 su 920 morti (69%) e 264 feriti. Quasi tutte le 200 persone che seguivano l'esercito furono massacrate, per un totale di 832 morti. Circa un quarto dell'intero esercito fu spazzato via. Solo 24 dei 920 ufficiali e soldati impegnati tornarono illesi. I caduti indiani furono circa 61, con almeno 21 morti.\nIl numero di soldati uccisi in questo scontro fu oltre tre volte maggiore di quanti i Sioux avrebbero ucciso 85 anni dopo durante l'ultima difesa di Custer a Little Big Horn. Il giorno dopo i resti della forza giunsero nel pi\u00f9 vicino avamposto statunitense, Fort Jefferson, e da qui fecero ritorno a Fort Washington.\nConseguenze.\nIl presidente Washington stava cenando con ospiti a Filadelfia quando fu chiamato da tavola e fu informato del disastro. Washington torn\u00f2 e fin\u00ec la cena, per poi scaricare tutta la sua rabbia quando gli ospiti furono partiti. Nel gennaio 1792 St. Clair giunse a Filadelfia per parlare dell'accaduto. Incolpando il quartiermastro ed il Dipartimento della Guerra, il generale chiese una corte marziale per poter organizzare le proprie dimissioni dopo aver dimostrato in tribunale le proprie ragioni. Washington gli neg\u00f2 la corte marziale e lo obblig\u00f2 a dare immediatamente le dimissioni.\nLa Camera dei rappresentanti, nel frattempo, inizi\u00f2 ad investigare il disastro. Fu la prima investigazione che il Congresso fece, nonch\u00e9 la prima investigazione dell'esecutivo, ed il comitato della Camera chiese documenti al Dipartimento della Guerra. Knox port\u00f2 il problema all'attenzione di Washington e a causa della separazione dei poteri coinvolti il presidente convoc\u00f2 un incontro dei suoi capi dipartimento (Knox, il Segretario di Stato Thomas Jefferson, il Segretario al tesoro Alexander Hamilton e il Procuratore generale Edmund Randolph). Fu uno dei primi incontri di tutti questi ufficiali e pu\u00f2 essere considerato l'inizio del Gabinetto degli Stati Uniti d'America.\nIn questo ed in successivi incontri il presidente ed i suoi consiglieri stabilirono, in teoria, il concetto che il ramo esecutivo avrebbe potuto rifiutarsi di divulgare carte che era necessario tenere segrete e che in ogni caso non fornisse gli originali. Fu il primo caso in assoluto di privilegio esecutivo, che poi divenne un problema di separazione dei poteri come avvenne poi nel processo per tradimento di Aaron Burr, nel Watergate, nell'Irangate e nell'impeachment del presidente Bill Clinton. Alla fine Washington autorizz\u00f2 la consegna delle copie chieste dal comitato.\nIl resoconto conclusivo del comitato difese fortemente St. Clair, riconoscendo che Knox, il quartiermastro generale Samuel Hodgdon ed altri ufficiali del Dipartimento della Guerra avevano lavorato male nel reclutamento, nell'equipaggiamento e nei rifornimenti per la spedizione St. Clair. In ogni caso il Congresso rifiut\u00f2 di accettare il risultato del comitato e non emise un resoconto finale. St. Clair espresse disappunto per il fatto che la sua reputazione non era stata pulita.\nNel marzo 1792 il Congresso approv\u00f2 la richiesta di aumentare i reggimenti. A maggio approv\u00f2 il Militia Acts del 1792 dando potere al presidente di reclutare milizie. Il presidente Washington avrebbe utilizzato la propria autorit\u00e0 durante la Whisky Ribellion del 1794. Sempre nel 1794 la Legione degli Stati Uniti d'America del maggior generale \"Mad Anthony\" Wayne costru\u00ec Fort Recovery nel punto in cui St. Clair fu sconfitto. Dopo la vittoria della Legione nell'agosto 1794 nella battaglia di Fallen Timbers, il trattato di Greenville del 1795 pose fine alla guerra indiana del Nord-Ovest.\nCultura di massa.\nUna ballata popolare intitolata \"St. Clair's Defeat\" (o \"Sinclair's Defeat\") fu pubblicata nel XIX secolo. Fu registrata da Bob Gibson e Hamilton Camp nell'album del 1960 intitolato \"Gibson &amp; Camp at the Gate of Horn\". Fu incisa anche come \"St. Claire's Defeat\" dal gruppo folk revival dei Modern Folk Quartet nel 1964 e dagli Apollo's Fire nel 2004."}
{"id": "5022819", "revid": "19933", "url": "https://it.wikipedia.org/wiki?curid=5022819", "title": "Sconfitta di Saint Clair", "text": ""}
{"id": "5022820", "revid": "19933", "url": "https://it.wikipedia.org/wiki?curid=5022820", "title": "Battaglia del Wabash", "text": ""}
{"id": "5022821", "revid": "19933", "url": "https://it.wikipedia.org/wiki?curid=5022821", "title": "Battaglia del fiume Wabash", "text": ""}
{"id": "5022828", "revid": "834", "url": "https://it.wikipedia.org/wiki?curid=5022828", "title": "Earthspan", "text": "Earthspan \u00e8 un album della The Incredible String Band, pubblicato dalla Island Records nel 1972. Il disco fu registrato all\"'Island Studios\" ed al \"Sound Techniques\" di Londra (Inghilterra)."}
{"id": "5022831", "revid": "1573940", "url": "https://it.wikipedia.org/wiki?curid=5022831", "title": "Atelopus spumarius", "text": "Il rospo arlecchino (Atelopus spumarius ) \u00e8 un anfibio appartenente alla famiglia Bufonidae, diffuso in America Meridionale.\nDescrizione.\nHa una livrea di colore rosso brillante e arancione acceso sulle dita corte e arrotondate, il dorso \u00e8 di colore verde scuro o marrone con macchie di color rosso spento. Il ventre \u00e8 bianco, l'iride ha sfumature dorate. Il disegno sul dorso e sui fianchi \u00e8 diverso in ogni esemplare, cos\u00ec da distinguerli uno dall'altro. Le femmine sono lunghe 2,6-3,9 cm, i maschi invece meno di 3 cm. I girini, dato che vivono in acque impetuose, hanno una presa a ventosa per non farsi portare via dalla corrente.\nBiologia.\nComportamento.\nQuando viene minacciato, il rospo arlecchino arcua il dorso e mostra la parte inferiore delle zampe di colore arancione acceso, come segnale di pericolo. \u00c8 un animale diurno. Ha una vita media di 3-4 anni.\nAlimentazione.\nSi nutre di molti tipi di invertebrati.\nRiproduzione.\nRaggiungono la maturit\u00e0 sessuale a 1 anno. La femmina pu\u00f2 deporre fino a 350 uova in un qualsiasi periodo dell'anno. Le uova si schiudono poco dopo la deposizione, a volte anche dopo un giorno da essa.\nDistribuzione e habitat.\n\u00c8 diffuso nel Sud America settentrionale:in Per\u00f9, nella Guyana, nell'Ecuador, nel Brasile del Nord e nella Guyana francese. Il rospo arlecchino si nasconde sotto i tronchi e nella lettiera di foglie nell'Amazzonia."}
{"id": "5022833", "revid": "112620638", "url": "https://it.wikipedia.org/wiki?curid=5022833", "title": "Fantasma di Pepper", "text": "Il Fantasma di Pepper (meglio conosciuto come Pepper's Ghost) \u00e8 una tecnica illusoria usata in teatro, nelle case degli orrori e in vari trucchi magici. Utilizza una lastra di vetro, plexiglas o altri film plastici unita a particolari tecniche di illuminazione, per dare l'illusione che gli oggetti appaiano e scompaiano, diventino trasparenti o si inseriscano all'interno di altri (morphing). Prende il nome da John Henry Pepper, che riprese l'effetto inventato nel XVI secolo dal filosofo e alchimista italiano Giovanni Battista Della Porta e lo rese famoso. Da questa tecnica deriver\u00e0, anni dopo, l'invenzione del cinema.\nTecnica.\nPer rendere l'illusione realistica, lo spettatore deve poter vedere il palcoscenico o comunque l'area in cui verr\u00e0 riflessa l'immagine fantasma, ma non la stanza nascosta anche detta \"stanza blu\". Il bordo del vetro sul palcoscenico \u00e8 spesso nascosto grazie a un pattern ben disegnato sul pavimento.\nLa stanza nascosta deve essere perfettamente speculare al palcoscenico anche negli oggetti contenuti; questo \u00e8 utile per far sembrare che gli oggetti appaiano o scompaiano. La tecnica pu\u00f2 anche essere usata per realizzare il morphing: fare in modo che una persona o un oggetto si trasformino in un altro che si trova dietro il vetro (o viceversa). \u00c8 il principio usato per la \"Donna Gorilla\", effetto molto usato negli antichi circhi e parchi divertimento di tutto il mondo e nel film Agente 007 - Una cascata di diamanti.\nLa stanza nascosta deve avere pareti completamente nere, con all'interno esclusivamente gli oggetti ben illuminati. Questi ultimi verranno riflessi e appariranno sul palcoscenico come immagini fantasma traslucide.\nNelle Case dei Fantasmi di Disneyland, Walt Disney World, Disneyland Paris e Disneyland Tokyo, il vetro \u00e8 posto verticalmente rispetto allo spettatore invece che nella normale posizione ad angolo di 45\u00b0, riflettendo cos\u00ec oggetti e animali animati davanti e dietro lo spettatore. Questo crea l'illusione di avere \"fantasmi\" tridimensionali che sembrano danzare tra gli ospiti. Le apparizioni appaiono e scompaiono ogni qualvolta le luci puntate sulle animazioni vengono accese o spente.\nStoria.\nGiovanni Battista Della Porta.\nGiovanni Battista Della Porta fu un filosofo, alchimista e scienziato napoletano del XVI secolo. A lui sono accreditate numerose innovazioni scientifiche, tra le quali la camera oscura. Nella sua pubblicazione del 1584, Magia Naturalis, include la descrizione di un'illusione cos\u00ec definita: \"Come possiamo vedere in una camera cose che non ci sono\". Questa \u00e8 la prima descrizione conosciuta dell'effetto \"Fantasma di Pepper\".\nJohn Pepper e Henry Dircks.\nL'Universit\u00e0 di Westminster (Politecnico Reale di Londra) fu un'istituzione scientifica permanente, aperta nel 1838. Con una laurea in chimica, John Henry Pepper entr\u00f2 nell'istituzione come lettore nel 1848. Il Politecnico gli concesse il titolo di Professore, e nel 1854 divent\u00f2 il Direttore del Politecnico Reale.\nNel 1862, l'inventore Henry Dircks svilupp\u00f2 la \"Dircksian Phantasmagoria\", la sua versione delle collaudate tecniche di apparizione traslucida. Questa tecnica fu usata per permettere l'apparizione di un fantasma sul palco. Prov\u00f2, senza successo, a vendere la sua idea ai teatri. Il suo uso infatti richiedeva la completa ricostruzione del palcoscenico, cosa troppo costosa per essere realisticamente presa in considerazione. Pi\u00f9 avanti negli anni, Dircks mise a punto una cabina presso il Politecnico Reale, dove conobbe John Pepper.\nPepper comprese che il metodo poteva essere modificato per essere inserito nei teatri esistenti. Pepper fu il primo a mostrare l'effetto, con grande successo, durante una scena di \"L'Uomo Fantasma\" di Charles Dickens. Il nome di Pepper fu cos\u00ec dato perennemente alla tecnica illusoria."}
{"id": "5022842", "revid": "1543377", "url": "https://it.wikipedia.org/wiki?curid=5022842", "title": "Ferro-sadanagaite", "text": "La ferro-sadanagaite \u00e8 un minerale ipotetico, un anfibolo appartenente al sottogruppo degli anfiboli di calcio.\nI minerali ipotetici sono nomi assegnati dall'IMA ai termini di una serie non ancora trovati in natura (come nel caso della ferri-sadanagaite) oppure a sostanze artificiali per cui si presume anche l'esistenza in natura.\nIl nome \u00e8 stato attribuito in relazione alla sadanagaite ed al suo contenuto di ferro Fe2+."}
{"id": "5022843", "revid": "767487", "url": "https://it.wikipedia.org/wiki?curid=5022843", "title": "Through the Breakers (film 1928)", "text": "Through the Breakers \u00e8 un film muto del 1928 diretto da Joseph C. Boyle.\nTrama.\nDiane Garrett, una bella giovane signora dell'alta societ\u00e0 londinese, promette di sposare John Lancaster entro un anno. John, che lavora come manager in una piantagione della British Trading Co., resta nella sua isola nei Mari del Sud mentre Diane continua la sua vita brillante. Passato l'anno convenuto, lei rifiuta di lasciare i suoi agi e i suoi divertimenti. Si imbarca, tuttavia, per un viaggio sull'oceano. La nave su cui si trova, va a naufragare davanti all'isola dove si trova John. Quando si trova davanti al fidanzato, Diane usa tutte le sue arti femminili per farsi perdonare di non essere andata da lui di sua spontanea volont\u00e0. Sull'isola, intanto, scoppia una tragedia: Taya, una giovane isolana innamorata di John, viene uccisa dal proprio innamorato, un indigeno. Questi prende il corpo della ragazza morta, lo mette dentro a una canoa e comincia a pagaiare verso il mare aperto e verso la morte. Colpita da quell'esempio di amore tragico, Diane si convince che il proprio posto \u00e8 tra le braccia rassicuranti di John.\nProduzione.\nIl film fu prodotto dalla Gotham Productions.\nDistribuzione.\nDistribuito dalla Lumas Film Corporation, il film - presentato da Samuel Sax (come Sam Sax) - usc\u00ec nelle sale cinematografiche USA il 28 settembre 1928.\nViene conservata una copia del film (positivo 16\u00a0mm) che \u00e8 stato distribuito sia in VHS che in DVD da varie case (Grapevine Video, Facets Multimedia e Reelclassicdvd.com)."}
{"id": "5022845", "revid": "105720247", "url": "https://it.wikipedia.org/wiki?curid=5022845", "title": "Girolamo Arganini", "text": "Biografia.\nNato vicino a Varese, da Andrea e Maria Antonia Grandi, Girolamo Arganini fu allievo di Simone Cantoni, aderendo al Neoclassicismo. Suo il disegno del pronao della Chiesa di San Tomaso in Terramara a Milano, e diverse le opere su commissione privata delle principali famiglie cittadine, come la \"Sala d'oro\" di Palazzo Spinola e il Palazzo Borromeo d'Adda."}
{"id": "5022849", "revid": "46291", "url": "https://it.wikipedia.org/wiki?curid=5022849", "title": "Phalaenopsis pulcherrima", "text": "Phalaenopsis pulcherrima \u00e8 una pianta della famiglia delle Orchidacee originaria dell'Asia sudorientale.\nDescrizione.\n\u00c8 un'orchidea di taglia media, geofita oppure litofita, a crescita monopodiale. Presenta un breve fusto avvolto dalla base delle foglie che sono di forma da oblanceolata a strettamente ellittica, ad apice da ottuso a subacuto. La fioritura avviene normalmente dalla tarda estate a tutto l'autunno, mediante un'infiorescenza che aggetta lateralmente, eretta, alta in media 90 centimetri, portante molti fiori di cui fino a 10 possono essere aperti contemporaneamente. I fiori sono grandi da poco pi\u00f9 di un centimetro fino a 5 centimetri e sono particolarmente belli, da cui il nome della specie che in latino singnifica proprio \"bellissima\". Tutto il fiore si presenta di colore rosso fucsia, con petali e sepali di forma ovata, mentre il labello \u00e8 trilobato..\nDistribuzione e habitat.\nLa specie \u00e8 originaria dell'Asia, in particolare dell'Himalaya cinese (stato di Yunnan), dello stato indiano di Assam, oltre che di Myanmar, Thailandia, Malaysia, Laos, Cambogia, Vietnam, Borneo e Sumatra, dove cresce terricola (geofita) oppure litofita in ambienti umidi e luminosi, con foreste sempreverdi, dalla pianura alla montagna, da 100 a 1300 metri di quota.\nSinonimi.\n\"Doritis pulcherrima\" \n\"Phalaenopsis esmeralda\" \n\"Phalaenopsis esmeralda var. albiflora\" \n\"Phalaenopsis antennifera\" \n\"Phalaenopsis esmeralda var. candidula\" \n\"Phalaenopsis esmeralda var. rubra\" \n\"Phalaenopsis mastersii\" \n\"Phalaenopsis esmeralda var. punctulata\" \n\"Doritis pulcherrima var. caerulea\" \n\"Doritis pulcherrima f. alba\" \n\"Doritis pulcherrima f. albiflora\" \n\"Doritis pulcherrima f. caerulea\" \n\"Phalaenopsis pulcherrima f. alba\" \n\"Phalaenopsis pulcherrima f. albiflora\" \n\"Phalaenopsis pulcherrima f. caerulea\" \n\"Doritis pulcherrima f. apiculata\" \n\"Doritis pulcherrima var. apiculata\" \n\"Doritis pulcherrima var. laotica\" \n\"Doritis pulcherrima f. nivea\" \n\"Doritis pulcherrima f. purpurea\" \nColtivazione.\nQuesta pianta \u00e8 bene coltivata invasi con terriccio fertile e sabbioso e richiede in coltura posizione luminosa, ma al riparo dai diretti raggi del sole, con temperature calde nel periodo della fioritura che \u00e8 consigliabile abbassare nella fase di riposo vegetativo. Questa specie richiede acqua e fertilizzante per tutto il corso dell'anno."}
{"id": "5022850", "revid": "1805885", "url": "https://it.wikipedia.org/wiki?curid=5022850", "title": "Il magnetizzatore", "text": "Il magnetizzatore - Una vicenda di famiglia (\"Der Magnetiseur\") \u00e8 un racconto di Ernst Theodor Amadeus Hoffmann inserito nella raccolta \"Racconti fantastici alla maniera di Callot\" (\"Fantasiest\u00fccke in Callots Manier\"), la cui prima edizione usc\u00ec presso i tipi di Kunz tra il 1814 e il 1815 in quattro volumi.\nIn una lettera all'editore Kunz del 20 luglio 1813 Hoffmann descrive brevemente quale sar\u00e0 la struttura del racconto e accenna alla possibilit\u00e0 che il suo amico dottore Friedrich Speyer ne legga il manoscritto per controllare l'esattezza dei riferimenti medici in esso contenuti.\nTrama.\nDurante una fredda serata autunnale un vecchio barone si intrattiene in piacevoli conversazioni assieme ai suoi due figli, Ottomaro e Maria, e a un amico pittore di nome Bickert. Si parla di ipnosi, di magnetismo e di sogni, e ci si riscalda con del buon \"punch\". Quando pi\u00f9 tardi Maria \u00e8 vittima di un malore, appare tempestivamente sulla scena un amico di famiglia pi\u00f9 volte menzionato da Ottomaro nei suoi racconti: si tratta di Albano, sinistra figura di medico che usa la mesmerizzazione non per curare la giovane figlia del barone ma per tenerla soggiogata alla propria volont\u00e0.\nStruttura del racconto.\nIl Magnetizzatore si compone di cinque parti cos\u00ec intitolate: \"Sogno\u2026 menzogna!\", \"Lettera di Maria a Adelgunda\", \"Frammento di una lettera di Albano a Teobaldo\", \"Il castello solitario\", \"Dal diario di Bickert\". La prima parte inizia e prosegue sui toni distesi di una lieta riunione tra amici e parenti ma si conclude, secondo un procedimento tipico dello scrittore tedesco, con un improvviso irrompere di elementi fantastici e inquietanti. Nella seconda e nella terza parte, attraverso l'espediente delle lettere, viene chiarita la situazione creatasi nella famiglia del barone dopo l'arrivo di Albano. \"Il castello solitario\" \u00e8 la brevissima relazione di un procuratore legale che entra in scena quando i protagonisti della storia sono gi\u00e0 tutti morti o fuggiti. L'ultima parte \u00e8 un frammento di manoscritto che consente al procuratore di scoprire il tragico esito della vicenda occorsa al barone e alla sua famiglia."}
{"id": "5022853", "revid": "547034", "url": "https://it.wikipedia.org/wiki?curid=5022853", "title": "Thomas Humber", "text": "Biografia.\nFiglio di Samuel e di Lucia Turturici, oriunda siciliana, all'et\u00e0 di 5 anni Thomas segu\u00ec la famiglia a Kingston upon Hull dove il padre trasfer\u00ec la sua bottega di sarto. Portato per la meccanica, inizi\u00f2 la sua attivit\u00e0 lavorativa a 13 anni, presso una bottega di fabbro, dimostrando subito spiccata attitudine, unitamente a un perfezionismo quasi maniacale. Nel decennio successivo al 1855 cambi\u00f2 spesso azienda. La sua scarsa propensione ad essere accomodante portava inevitabilmente al conflitto, ma la sua eccezionale abilit\u00e0 meccanica gli consentiva sempre di trovare nuova occupazione.\nNel 1866 divenne capo fabbro presso l'officina di William Campion che produceva macchine per cucire e telai per l'industria tessile. L'anno successivo Campion partecip\u00f2 all'Esposizione di Parigi dove ebbe occasione di vedere i primi velocipedi prodotti da Pierre Michaux. Ne acquist\u00f2 uno e incaric\u00f2 Humber di replicarlo, con l'intento di avviarne la produzione in Inghilterra. Humper riusc\u00ec perfettamente nell'operazione di replica del veicolo che, anzi, venne migliorato in pi\u00f9 parti. Campion decise di avviare una produzione collaterale di velocipedi, ma ben conoscendo il \"caratteraccio\" del suo capo-fabbro, nel 1868 gli propose di avviare una sua attivit\u00e0 satellite di tipo artigianale, dove avrebbe realizzato le parti pi\u00f9 complesse del velocipede che sarebbero poi state montate nell'azienda madre. Nacque cos\u00ec la \"Humber\", destinata a divenire una delle maggiori aziende britanniche produttrici di biciclette, motocicli, automobili e altri veicoli a motore.\nBen presto trasferita a Beeston, fino al 1871 la \"Humber &amp; Company Limited\" si occup\u00f2 esclusivamente di produrre e affinare le parti di velocipede per la Campion, ma appena Thomas Humber ebbe i mezzi finanziari sufficienti, inizi\u00f2 a produrre velocipedi in proprio, ponendo in essere un nuovo modello, denominato \"di sicurezza\", con trasmissione del moto sulla ruota posteriore. Il successo fu notevole, tanto che la Humber pubblic\u00f2, nel 1873, il suo primo catalogo illustrato.\nNel 1877 Thomas Humber decise di associarsi con Marriott e Cooper, due commercianti che avevano buone entrature per raggiungere il mercato londinese. La domanda di velocipedi aument\u00f2 enormemente, ma non proporzionalmente alla produzione, frenata dal perfezionismo di Humber, poco sensibile alla speculazione commerciale e ancor meno disposto a discutere i suoi ferrei metodi per la qualit\u00e0 della produzione.\nIl litigio e la separazione tra i soci fu inevitabile. Marriott e Cooper fondarono una loro azienda e, con il marchio Humber, iniziarono a commerciare velocipedi, fatti costruire dal giovane Dan Rudge, un altro piccolo artigiano inglese, dal grande futuro.\nPer ovviare alla confusione commerciale, Thomas Humber contrassegn\u00f2 i suoi prodotti con il marchio \"Humber-Beeston\" che in breve tempo divenne simbolo di qualit\u00e0 e perfezione tecnica.\nDopo aver ceduto il controllo della sua azienda a Joseph Horton, nel 1887, Humber continu\u00f2 a dirigerla fino al 1892, quando si ritir\u00f2 per ragioni di salute. Mor\u00ec a Teddington, un sobborgo di Londra, nel 1910, quando l'azienda da lui fondata gi\u00e0 produceva motocicli e automobili."}
{"id": "5022859", "revid": "120864213", "url": "https://it.wikipedia.org/wiki?curid=5022859", "title": "Kid Chameleon", "text": "Kid Chameleon, pubblicato in Giappone come , \u00e8 un videogioco a piattaforme pubblicato nel 1992 per Sega Mega Drive. La premessa del gioco \u00e8 che il protagonista, Casey, pu\u00f2 usare delle maschere per diventare diversi personaggi e poter usare differenti abilit\u00e0.\nIl gioco \u00e8 incluso nelle raccolte \"Sega Mega Drive Collection\" per PlayStation 2 e PlayStation Portable, \"Sega Mega Drive Ultimate Collection\" per Xbox 360 e PlayStation 3 e \"Sega Mega Drive Classic Collection\" per PlayStation 4 e Xbox One. \u00c8 stato distribuito per Wii tramite Virtual Console, per Microsoft Windows, macOS e Linux tramite Steam ed \u00e8 stato convertito per iOS e Android come parte dell'iniziativa \"SEGA Forever\".\nTrama.\nUn nuovo videogioco a realt\u00e0 virtuale chiamato \"Wildside\" arriva in citt\u00e0 e tutti i ragazzi ci giocano. Questo sino a quando i ragazzi iniziano a sparire, perch\u00e9 il boss del videogioco, Heady Metal, assume autocoscienza, liberandosi dagli schemi imposti dagli script ed imprigiona tutti i giocatori. Un nuovo ragazzo chiamato Casey entra nel gioco e deve finire tutti i livelli, tutti i boss e lo stesso Heady Metal per poter liberare i prigionieri e se stesso.\nModalit\u00e0 di gioco.\nIl giocatore, nei panni del \"Kid Chameleon\" (ragazzo camaleonte) Casey, deve attraversare una serie di livelli con ostacoli e nemici. La gran parte dei livelli contiene una bandiera, l'obiettivo primario che consente di passare al livello successivo. Ciononostante si ha un gran numero di teletrasporti che possono portare il personaggio non solo in un punto diverso del livello, ma anche in un livello diverso (anche passato) o in una strada completamente diversa nel gioco. Alla fine del gioco Casey sconfigge il boss finale Heady Metal. \"Kid Chameleon\" contiene 103 livelli, dei quali solo la met\u00e0 fa parte della via principale, accessibile tramite l'uso delle bandiere. Inoltre vi sono 32 piccoli livelli chiamati semplicemente \"Elsewhere\" (da un'altra parte).\nNonostante la lunghezza del gioco non vi \u00e8 un sistema di password o un altro modo di salvare il gioco.\nIl punto focale del gioco \u00e8 l'uso delle maschere, sparse nei vari livelli, capaci di trasformare il protagonista. Nella sua forma base Kid Chameleon ha meno punti vita ed \u00e8 vulnerabile, ma indossando una maschera, pu\u00f2 ottenere poteri speciali e sopravvivere nel caso i punti vita scendono a zero (in quel caso per\u00f2 la maschera si romper\u00e0 e Kid torner\u00e0 alla sua forma di base). Prendere la maschera di un personaggio gi\u00e0 posseduto ripristina i punti vita."}
{"id": "5022861", "revid": "123690388", "url": "https://it.wikipedia.org/wiki?curid=5022861", "title": "Storia di Montecarotto", "text": "La storia di Montecarotto appartiene, per dimensione e vicende, al percorso di consolidamento politico e amministrativo del territorio della provincia di Ancona.\nL'et\u00e0 Antica.\nL'et\u00e0 Preromana.\nCon la fine della prima et\u00e0 del ferro la quasi totalit\u00e0 delle Marche era abitata dagli Umbri, costretti tuttavia a ritirarsi dalla regione adriatica a seguito dell'avanzata dei Piceni. La discesa nel Nord delle Marche della trib\u00f9 dei Galli attorno al 400 a.C., che si stanziarono fino al fiume Esino, cre\u00f2 un nuovo ostacolo alle mire espansionistiche dei Romani.\nLa battaglia del Sentino del 295 a.C., pur non scalzando i Senoni dal loro territorio, dimostr\u00f2 la superiorit\u00e0 militare di Roma e pose una premessa fondamentale per la conquista dell'Italia da parte dell'Urbe.\nLa crescita dell\u2019\"Ager Romanus\" nel III secolo implic\u00f2 l'annessione dell\u2019\"Ager Gallicus\", seppure colonizzato a partire dal 232 a.C., a seguito della sconfitta definitiva dei Galli nella battaglia del lago di Vadimone nel 283 a.C.\nL'et\u00e0 Romana.\nIl tormentato processo di unificazione amministrativa imposto da Roma modific\u00f2 inevitabilmente l'assetto territoriale afferente all'odierna Montecarotto: al confine etnolinguistico che divideva la zona gallica dai Piceni, che per le autorit\u00e0 romane coincideva con il fiume Esino, si aggiunse nell'ordinamento augusteo l'annessione dell\"'Ager Gallicus\" nel territorio unificato \"Regio VI Umbria et Ager Gallicus\", a nord del fiume stesso.\nLa riforma avviata da Aureliano e attuata da Diocleziano nel 297 separ\u00f2 l\"'Ager Gallicus\" dall'Umbria e lo un\u00ec al Piceno, che divenne \"Flaminia et Picenum\", fermo restando per ciascuna zona la conservazione del proprio coronimo.\nSotto Teodosio I avvenne la divisione della regione in \"Flaminia et Picenum Annonarium\", che includeva tutto il territorio fino ad Adria, e \"Picenum Suburbicarium\" che arrivava fino a Penne, con l'Esino nuovamente chiamato a marcare il confine dei due domini.\nIl Medioevo.\nL'egemonia ravennate.\nLa fine dell'Impero Romano d'Occidente nel 476 espose il territorio a un lungo periodo di devastazioni e saccheggi, che si rivelarono particolarmente gravi nella citt\u00e0 di Jesi. La cacciata degli Ostrogoti nel 554 incluse il territorio di Montecarotto nell'Esarcato di Ravenna e nella sfera imperiale di Giustiniano I. La discesa dei Longobardi alla fine del VI secolo nel Piceno complic\u00f2 l'assetto politico-amministrativo delle Marche, tuttavia la divisione nelle due unit\u00e0 politiche egemoni nel centro Italia, la Pentapoli e il Ducato di Spoleto, non sottrasse il territorio di Montecarotto a ci\u00f2 che divenne il corridoio bizantino, nonostante la vicina linea di confine Esino-Musone lo ponesse in condizioni di incertezza per le continue incursioni dei longobardi di Spoleto.\nTale situazione coincise con una progressiva attrazione di Montecarotto e della media Vallesina nell'orbita di Jesi, centro pentapolitano desideroso di trasformare il versante collinare occidentale in un baluardo difensivo. Lo sviluppo della temporalit\u00e0 dei papi trov\u00f2 un ostacolo nell'azione dei sovrani carolingi che, approfittando dell'autorit\u00e0 allora esercitata dal potere civile, tendevano a instaurare la loro sovranit\u00e0 nella Pentapoli.\nCon la seconda discesa in Italia di Ottone I nel 962 inizi\u00f2 il processo di feudalizzazione e di germanizzazione delle Pentapoli successivo alla concessione del \"privilegium\" imperiale del 13 febbraio 962 a favore di Papa Giovanni XII. La fermezza degli imperatori sassoni di porsi quali titolari dell'area adriatica, dunque contrari a cedere il territorio marchigiano in quanto utile corridoio tra Nord e Sud, venne confermata da Ottone III, che concesse a Silvestro II otto comitati delle Marche settentrionali, tra i quali Jesi e Senigallia, come una donazione di cose \"que nostra sunt\" e provenienti \"de publico nostro\".\nLa questione della sovranit\u00e0 ritorn\u00f2 a galla durante il pontificato di Vittore II quando il conte Corrado \u2014 marchese di Spoleto e di Camerino \u2014, intento a occupare il Nord della regione, incluse gli otto comitati sotto il proprio controllo. La lotta per le investiture riaccese la disputa per la sovranit\u00e0 della \u00abMarca\u00bb \u2014 il cui nome voluto da Enrico IV sostitu\u00ec il bizantino \u00abPentapoli\u00bb \u2014, sempre pi\u00f9 nelle mire dei suoi antichi titolari, gli arcivescovi di Ravenna. In questo contrasto emersero i signori territoriali, i conti e i liberi possessori, tutti variamente pronti a schierarsi dalla parte dell'impero pur di ricevere in cambio protezione e feudi.\nL'ingresso della Marca Anconetana (o \"Marca Guarnerii\") tra il 1093 e il 1094 nella compagine imperiale, favori l'applicazione della politica amministrativa degli imperatori salici che si tradusse in una dinastia marchionale in vita fino al XIV secolo e nella diffusione di rocche difensive e abbazie, indispensabili al controllo militare e feudale del territorio, tra cui quello di Montecarotto che proprio in questo frangente potrebbe aver ricevuto un potenziamento difensivo pi\u00f9 marcato che in passato.\nLe lotte, particolarmente aspre in et\u00e0 sveva, portarono il territorio sotto lo Stato della Chiesa e al titolo di marchese si and\u00f2 sostituendo quello di rettore. Il ritorno del potere papale apr\u00ec la strada alla diffusione delle pievi di origine carolingia nel territorio anconetano, presto trasformate in parrocchie secondo un processo amministrativo distante dal modello di \u00abchiesa matrice\u00bb tipica dell'Alto Medioevo.\nLa Bolla di Onorio III.\nAttraverso la diffusione reticolare delle pievi nel territorio della Vallesina si pu\u00f2 individuare una chiave di lettura attendibile sulle origini di Montecarotto, ma non certamente esaustiva. L'evoluzione di questa forma insediativa, che si espresse attraverso l'istituzione di una \"comunit\u00e0 di fedeli\", si realizz\u00f2 tra il X secolo e l'XI secolo nella duplice tipologia dell'incastellamento e della signoria territoriale.\nDelle due forme, la prima risult\u00f2 pi\u00f9 adeguata alle caratteristiche del luogo, facilmente votato ad accogliere arroccamenti difensivi.\nInsieme ad altre sei pievi, il \"Plebanatus S. Marie Montis Arcis Ruptae\" divenne parte integrante del contado di Jesi nella met\u00e0 del secolo XIII, godendo di un'estensione territoriale che risult\u00f2 la pi\u00f9 vasta tra i castelli del contado, in grado di controllare gli attuali Comuni di Poggio San Marcello, Rosora, e Castelplanio.\nLa prima chiesa plebana era posta fuori del castello, a met\u00e0 strada tra il Misa e l'Esino ed \u00e8 probabile che la primitiva cinta muraria fosse di dimensioni inferiori rispetto a quella attuale.\nSolo dalla seconda met\u00e0 del XIV secolo la chiesa venne edificata all'interno del castello sui ruderi della rocca distrutta, prima che le venissero conferiti diritti e funzioni tipiche di una parrocchia.\nAppartenente in origine al comune di Senigallia, secondo una bolla di Onorio III del 1223 che inquadrava tra i possedimenti del vescovo di Senigallia anche \"Turris Rupte\" \u2013 arcaico toponimo che si presume identifichi Montecarotto \u2014, il castello venne ceduto il 13 febbraio 1248 dal cardinale Raniero, vicario del papa, al Comune di Jesi.\nLa cessione dipendeva dalla volont\u00e0 del vicario, nonostante le perplessit\u00e0 del papa, di premiare Jesi per aver rinunciato alla causa ghibellina sostenuta da Federico II.\nL'ingresso ufficiale di Montecarotto nel contado di Jesi non neg\u00f2 \u2014 almeno per ora \u2013 l'esercizio dei privilegi feudali, ancora in mano al vescovo di Jesi e gravanti sul castello. Le cose cambiarono mezzo secolo dopo, quando la giurisdizione civile si sostitu\u00ec in pieno al controllo ecclesiastico su Montecarotto, dopo un contrasto risoltosi con la fine di ogni privilegio feudale da parte del vescovo Leonardo.\nLa restaurazione del potere papale nei confronti delle autonomie comunali non si fece attendere, favorendo una spinta autonomista dei comuni periferici contro la forza accentratrice di Jesi.\nLo smembramento della pieve senigalliese di Scorzalepore sul finire del XIII secolo aggiunse alla giurisdizione territoriale di Montecarotto due nuove contrade: San Lorenzo e San Fortunato, concessioni confermate dal rettore della Marca anconetana, Gerardo de Tastis, il 2 maggio 1307.\nLa Signoria di Nicol\u00f2 Buscareto, arrivato al potere di Jesi nel 1342, espose il territorio di Montecarotto ad un decennio drammatico quando, alla tirannia e alle devastazioni che portarono alla scomparsa di castelli e ville come Colmontano e Tessenaria, si aggiunse la piaga della Peste nera. Probabilmente in questo terribile decennio avvenne il trasferimento della chiesa plebana all'interno del castello.\nL'arrivo nella Marca Pontificia del cardinale Albornoz mise a tacere le aspirazioni egemoniche dei Malatesta, ai quali si erano legati diversi signori, come i Simonetti di Jesi. La vittoria dell'esercito fedele a Innocenzo VI a Paterno di Ancona il 20 aprile 1355 impresse alla politica di Albornoz uno slancio significativo per le pretese del papa residente ad Avignone.\nSegu\u00ec una politica di rafforzamento difensivo che coinvolse diversi comuni della Vallesina, facilmente esposti a incursioni e minacce delle signorie locali. Non si pu\u00f2 escludere che anche Montecarotto ricevette nei mesi successivi disposizioni del cardinale Albornoz finalizzati a potenziare il castello.\nL'emanazione delle Costituzioni egidiane nel 1357 pose Montecarotto sotto la diretta giurisdizione di Jesi, al pari degli altri castelli della Vallesina. Il lungo processo di formazione del contado (\"comitatinanza\") attribu\u00ec a Montecarotto il rango di comunit\u00e0 \"immediate subiectae\", il cui \"demanuem\" (demanio) era attribuito al sovrano, cio\u00e8 alla Chiesa, mentre il \"dominium\" (dominio) apparteneva a Jesi.\nLe divisioni politiche e religiose create dallo Scisma d'Occidente spinsero il pievano di Montecarotto \u2013 forse su impulso dei Simonetti di Jesi \u2014 ad appoggiare inizialmente l'antipapa Clemente VII. Il 12 giugno 1381 avvenne il ripensamento in favore del legittimo papa Urbano VI, non senza conseguenze che convertirono Montecarotto da pieve in parrocchia, fermo restando la giurisdizione su Castelplanio, Rosora e Poggio San Marcello.\nAlla cacciata dei Simonetti nel 1408 seguirono le scorribande di Braccio da Montone nel contado di Jesi prima della cessione del territorio vescovile ai Malatesta nel 1410. Con l'elezione di Martino V nel 1417 e la fine dello scisma, Montecarotto ricadde nuovamente sotto il controllo di Braccio da Montone fino al 1424, quando venne ripristinato il potere papale. Rimasto fuori dalla diffusione ereticale dei Fraticelli, che al contrario imperversavano nella Vallesina, Montecarotto pass\u00f2 nel 1427 sotto la giurisdizione dei Montefeltro.\nL'azione normalizzatrice di Martino V riport\u00f2 Montecarotto all'interno dello Stato della Chiesa ma a sconvolgere il quadro politico della Marca Pontificia fu il conte Francesco Sforza che nel 1433 entr\u00f2 indisturbato a Jesi, ottenendo da Eugenio IV la nomina di vicario. L'egemonia dello Sforza si fece sentire anche sui castelli, con vessazioni, distruzioni e ogni sorta di usurpazioni tiranniche che durarono fino al 1446, quando il condottiero di Milano, abbandonata la conquista forzata, vendette il contado di Jesi a Eugenio IV per 35.000 scudi.\nCon il ritorno alla normalit\u00e0 sotto Niccol\u00f2 V si assistette alla riaggregazione del territorio di Jesi e il 23 ottobre 1447 Francesco Martini di Montecarotto e Domenico Tecchi di Poggio San Marcello ottennero la carica di priori del contado. Si chiuse allora la stagione delle Signorie, seguita da una fase di pace che consent\u00ec una ricostruzione amministrativa e giuridica grazie al rinnovo degli statuti cittadini.\nAll'economia rurale si aggiunse sul finire del XV secolo l'arte organara. Pioniere dell'artigianato locale fu il francescano Giacomo Oliviero, costruttore del primo organo grande della Basilica della Santa Casa di Loreto tra il 1511 e il 1513.\nL'et\u00e0 Moderna.\nI della Rovere si vendicano.\nCon la fine delle Signorie, le espressioni di potere ecclesiastico iniziarono a premiare quelle famiglie di estrazione nobiliare, all'interno di un disegno politico di impronta oligarchica. Il ritorno nel 1504 delle ostilit\u00e0 tra Jesi e Ancona, dopo l'Atto di Concordia del 1483, accrebbe l'allarme nel contado per le incursioni della soldatesca dorica, divenute pi\u00f9 frequenti dopo la sospensione dell\"'Armata di Chiaravalle\".\nL'intervento del Legato della Marca Sigismondo Gonzaga nel febbraio del 1513 privava Jesi della giurisdizione sul territorio circostante; sentenza confermata il 16 maggio seguente da Leone X che aggiunse una multa di 25.000 scudi d'oro. Montecarotto e tutti i castelli del contado assunsero per breve tempo lo \"status\" di \"immediate subiecta\", sciolti quindi dal dominio di Jesi e soggetti all'autorit\u00e0 del Legato Apostolico.\nIl desiderio di vendetta di Francesco Maria I della Rovere, espropriato del Ducato di Urbino nel 1517, non risparmi\u00f2 il contado con ruberie e violenze. Al sacco di Jesi fece seguito la \u00abCongiura dei Notai\u00bb, nata per avversare la politica ottusa della citt\u00e0 che pretendeva di scaricare sui castelli le proprie disavventure economiche, attraverso tasse e l'imposizione del prezzo del grano per il fabbisogno cittadino.\nNe scatur\u00ec una tensione che si concluse con il rispetto da parte dei ribelli, tra i quali Montecarotto, degli obblighi economici e politici verso Jesi. L'atto di sottomissione fu all'origine di una lunga stagione di pace. Nuove minacce giunsero per lo pi\u00f9 dalle incursioni sulla costa dei turchi, che impegnarono nella difesa del territorio tutti i castelli fino al Fabrianese, e dal banditismo, fenomeno mai del tutto sopito e destinato ad affacciarsi con intensit\u00e0 nei periodi di maggiore crisi economica.\nL'organizzazione militaresca delle bande guidate da Alfonso Piccolomini, duca di Montemarciano, spinse Sisto V ad adottare misure contro il fenomeno. Oltre a ci\u00f2, nell'ultimo quarto di secolo iniziarono a scarseggiare le raccolte di grano. Particolarmente grave fu la carestia a cavallo tra il 1590 e 1591, a cui si aggiunse il dramma della peste con i suoi 279 morti.\nContro l'egemonia jesina.\nSuperata la carestia, la popolazione di Montecarotto conobbe un'apprezzabile crescita demografica, agevolata anche dal flusso migratorio dei centri vicini. Miglioramenti si registrarono anche in agricoltura, grazie all'istituzione dell'enfiteusi \"a terza generattione\" del 1624.\nPer estirpare il contrabbando e la speculazione vennero introdotte \u00able assegne\u00bb, dichiarazioni giurate di coltivatori e produttori relative ai raccolti. Sul piano sanitario si adottarono provvedimenti contro gli erranti e i vagabondi, sospettati di diffondere la piaga della peste che riesplose nel 1636. Furono istituiti i Monti di Piet\u00e0 e il Monte frumentario, cui si rivolgevano gli abbondanzieri nei momenti di emergenza.\nContro le spinte dei proprietari terrieri, desiderosi di nuovi mercati, si viet\u00f2 l'esportazione di cereali fuori dai propri confini territoriali.\nLe vessazioni di Jesi sul contado scatenarono la reazione di Montecarotto per voce dell'avvocato Francesco Maria Ridolfi a favore di una pi\u00f9 equa tassazione, nota come \"Causa Aesina Collectarum\" (1671-1683) dopo il \u00abCatasto Negroni\u00bb del 1669; una lotta vinta in ultimo da Jesi che approfitt\u00f2 del momento favorevole per irrobustire la sua egemonia nel contado.\nCrebbe l'ampliamento urbanistico, grazie anche ai \u00abcasanolanti\u00bb (i contadini caduti in disgrazia) con i loro insediamenti oltre le mura lungo i due assi principali: il borgo di San Rocco e quello di San Giuseppe. Nel 1612 il Consiglio generale decise per la fondazione della chiesa conventuale di San Francesco dei Frati Minori Osservanti. Seguirono nel 1670 la ricostruzione della chiesa di San Filippo e la costruzione dell'annesso complesso conventuale delle Carmelitane. Il 5 ottobre 1686 dalle catacombe di Calepodio arrivarono a Montecarotto le reliquie attribuite al martire San Placido, il cui culto si sovrappose alla venerazione di San Pietro apostolo e di San Francesco d'Assisi.\nMontecarotto \"Capo cantone\" del Dipartimento del Metauro.\nCon il nuovo secolo Montecarotto venne insignito del titolo di \u00abTerra\u00bb, superiore a \u00abCastello\u00bb. Ripresero nel frattempo i contrasti tra Jesi e periferia, motivati sia dal peso onorifico del patriziato cittadino contro quello paesano \u2014 escluso dalla carica di Gonfaloniere \u2014 che dalla \u00abTassa Quinquennale\u00bb 1749-1750, introdotta per ridurre il debito dello Stato; un problema urticante dopo la \u00abTassa del Milione\u00bb del 1712.\nDue \u00abBrevi\u00bb del 1752, il \u00ab\"Laudabile\"\u00bb e l'\u00ab\"Inter Multiplices\"\u00bb di Benedetto XIV costrinsero i comuni a sottostare nuovamente alle pretese di Jesi. A spazzare via le logiche discriminatorie nel contado \u2013 seppure temporaneamente \u2014 ci pens\u00f2 il Trattato di Tolentino del 1797 che attribu\u00ec a Montecarotto il titolo di \u00abComune Capo Cantone\u00bb all'interno del dipartimento del Metauro, alla guida cio\u00e8 di 15 comunit\u00e0 fuori dal controllo jesino e il 15 maggio 1798 entr\u00f2 a far parte della Repubblica Romana.\nLa soppressione delle confraternite (febbraio 1799) e la messa in vendita dei beni requisiti furono gli ultimi atti della municipalit\u00e0 giacobina.\nNuove opere pubbliche vennero realizzate, a partire dal palazzo comunale, gi\u00e0 da tempo bisognoso di solidit\u00e0 strutturale, come sugger\u00ec Virginio Bracci nel 1771. Opere di ampliamento riguardarono anche il convento delle Carmelitane, le religiose che dal 1737 avevano ricevuto la \u00abclausura pontificia\u00bb. Non meno urgenti furono l'impietrata delle strade contro i dissesti idrogeologici nel 1717 e i lavori della nuova chiesa della Santissima Annunziata.\nL'et\u00e0 Contemporanea.\nDalla Restaurazione all'ingresso nel Regno d'Italia.\nCon la Restaurazione pontificia Montecarotto ritorn\u00f2 nuovamente sotto la giurisdizione di Jesi. Il 17 marzo 1801 Pio VII impose un nuovo regime fiscale al contado: i beni fino ad allora incamerati dalla \u00abBorsa comune\u00bb sarebbero stati versati alla Camera Apostolica. Tra le nuove disposizioni del Regno d'Italia nel 1808 emerse la soppressione dei monasteri dei frati minori e delle Carmelitane e l'incameramento dei beni ecclesiastici, annessi all'Appannaggio del Vicer\u00e9 Eugenio Beauharnais.\nLa seconda Restaurazione decise sulla fine del contado, il cui vuoto amministrativo venne colmato da un acceso municipalismo, dal quale dipese un'esigenza diffusa ad accrescere i propri confini a danno dei comuni pi\u00f9 deboli. I nuovi assoggettamenti avrebbero assicurato maggiori prelievi fiscali e sicuro prestigio politico. Alla guida di Montecarotto, divenuto capoluogo con giurisdizione su cinque comuni, venne posto un governatore nominato dal Delegato apostolico di Ancona.\nIl fermento patriottico dopo il fallimento dei moti del 1830-1831 ebbe la sua prima consacrazione con la Repubblica Romana del 1849, momento di conquista legislativa sul piano sociale e di avanzamento democratico senza precedenti in Italia. Una pagina di eroismo venne scritta dal nobile Lorenzo Bucci, organizzatore di una setta clandestina per l'abbattimento del governo di Gregorio XVI, caduto in battaglia nel tentativo di difendere la Repubblica Romana dall'assalto francese dopo aver guidato un battaglione in Veneto contro gli austriaci nel corso della Prima guerra di indipendenza.\nL'arrivo del governatore straordinario Lorenzo Valerio nelle Marche il 13 settembre 1860 e la vittoria di Castelfidardo riaprirono la questione dell'unit\u00e0 nazionale per il centro Italia. Il plebiscito del 4 e 5 novembre 1860 registr\u00f2 337 voti favorevoli su 744 iscritti nelle liste elettorali. Seguirono l'espropriazione dei beni ecclesiastici, la soppressione del convento dei frati minori e l'inaugurazione della scuola pubblica per effetto della legge Casati.\nIl 17 marzo 1861 Montecarotto entrava a far parte del Regno d'Italia.\nNuove opere urbanistiche e nuovi istituti sorsero nel corso del XIX secolo: l'ospedale (1807), il cimitero (1817), il nuovo palazzo comunale (1870), la \u00abCassa di Risparmio\u00bb (1873), il nuovo Teatro comunale (1877), la \u00abPorta di Mezzogiorno\u00bb (1882) e l'asilo infantile (1889) affidato alle suore di San Giuseppe di Chamb\u00e9ry che vi rimasero fino al 1980. Il 16 marzo 1873 venne fondata la sezione maschile della Societ\u00e0 operaia di mutuo soccorso \u2013 dal 22 marzo 1906 l'associazione accolse una sezione femminile.\nNel 1881 Antonio Crognaletti vinse un appalto pubblico per il trasporto della posta e di persone tra Montecarotto e Jesi, subito divenuta la prima linea del gruppo \"Autolinee Crognaletti\".\nIl Novecento.\nTito Mei: un sindaco lungimirante.\nLa giunta guidata da Tito Mei avvi\u00f2 una stagione caratterizzata da epocali cambiamenti, a partire dall'acquedotto pubblico inaugurato il 15 settembre del 1901 e la cui importanza venne ricordata con la \"fontana del Tritone\", smantellata tuttavia nel 1927 perch\u00e9 d'ingombro ai nuovi mezzi di trasporto. Al posto del vecchio macello sorse nel 1903 l'edificio della \u00abCassa di Risparmio di Montecarotto\u00bb, accanto al teatro, secondo una soluzione architettonica decisamente pi\u00f9 rispettosa dell'intorno.\nIl 20 ottobre 1907 arriv\u00f2 la luce pubblica all'acetilene e tra il 1912 e il 1913 si ebbe il completamento della stazione ferroviaria lungo la linea Roma-Ancona. Nel 1911 si provvide alla piantumazione dei tigli lungo via XX Settembre e due anni dopo venne inaugurato il nuovo ospedale, unito al ricovero per gli anziani.\nSuperata la tragedia della Grande Guerra con i suoi 106 caduti, nel 1920 si provvide al sostegno dei pi\u00f9 bisognosi attraverso la \u00abSociet\u00e0 cooperativa di lavoro e consumo militari, invalidi, reduci, vedove, genitori di caduti di guerra di Montecarotto\u00bb, poi sciolta nel 1928.\nNel 1921 divenne presidente della provincia il montecarottese Pompeo Baldoni, costretto tuttavia l'anno seguente ad abbandonare la carica per intervento prefettizio imposto dal nuovo regime. La vittoria del socialista Vittorio Marri alla carica di sindaco nel 1920 spazzava via il mondo liberale. Tra il 1920 e il 1922 il comune acquis\u00ec i locali del vecchio ospedale, trasformati in scuole elementari.\nIl Fascismo e la \u00abBattaglia di Montecarotto\u00bb.\nLo scioglimento dell'amministrazione comunale per decisione prefettizia divenne il primo scossone fascista alla giunta socialista, seguito dalla vittoria di Tullio Bevilacqua alle elezioni del 22 aprile 1923. Il 18 maggio seguente Montecarotto dichiarava Mussolini cittadino onorario e il 14 maggio 1926 usciva di scena l'ultima amministrazione democraticamente eletta.\nNel 1923 Montecarotto perdeva il mandamento, ma non la Pretura. Con le Leggi fascistissime scomparvero gli ultimi spazi di legittimit\u00e0 democratica: iniziava la stagione dei Podest\u00e0, a partire da Ubaldo Urbani. Nel 1927 la Cassa di Risparmio di Montecarotto si fuse con l'omonimo istituto di Jesi e nel 1932 sorse il primo magazzino del Consorzio agrario provinciale, poi ampliato nel 1952.\nNel 1933 Ottorino Bartoloni succedeva a Carlo Mariotti alla carica podestarile, incarico passato nel 1937 ad Amalio Carissimi. Dalle prime formazioni partigiane si distinse il gappista \u00abRani d'Ancal\u00bb, all'anagrafe Dario Rossetti, tra i protagonisti della liberazione del campo di prigionia di Servigliano.\nIl 19 gennaio 1944 cinquanta gappisti al comando di Domenico Angeloni assalirono la caserma dei Carabinieri e l'abitazione del Commissario prefettizio Attilio Cappellini. Nello scontro persero la vita Athos Archetti della GNR e il bracciante Adriano Lazzarini. Tra il 4 e il 5 maggio 1944 caddero sotto il fuoco nazista Giuseppe Latieri (vedi eccidio di Monte Sant'Angelo) e Carlo Alberto Trapani. Il 26 luglio due reparti della Brigata Maiella tennero testa alla controffensiva tedesca. Iniziava la battaglia di Montecarotto che si concluse il 30 seguente con la liberazione dall'occupazione nazista.\nNel settembre del 1945 fece ritorno dal campo di concentramento di Bergen-Belsen il soldato Romualdo Cardinali, vittima di un rastrellamento tedesco dopo l'armistizio. Se si escludono i feriti, il costo umano pagato da Montecarotto sui fronti di guerra \u00e8 stato di diciotto uomini.\nLa fine della mezzadria e l'avvento del cooperativismo.\nIl ritorno alla libert\u00e0 favor\u00ec la ricostituzione dei partiti democratici, desiderosi di declinare la loro politica in chiave solidaristica in soccorso degli italiani non ancora usciti dall'occupazione nazifascista. Molto pi\u00f9 lenta e ricca di insidie divenne invece la ripresa dell'economia locale. Il centro del paese portava ancora i segni della battaglia mentre i propositi della ricostruzione si arrendevano all'incertezza di una guerra non ancora conclusa al Nord.\nNonostante le difficolt\u00e0 salariali, l'accoglienza e la solidariet\u00e0 erano rimaste intatte tra la popolazione, pronta a farsi carico del dramma degli \"sfollatelli\", i bambini abruzzesi scampati alla furia nazista che aveva distrutto il centro di Gessopalena nel dicembre del 1943.\nLa vittoria del fronte delle sinistre nel 1946 favor\u00ec un clima concitato sul piano delle rivendicazioni dei diritti contro le pretese degli agrari. La giunta inaugurava la scuola media comunale \"Lorenzo Bucci\", divenuta statale nel 1959 e dal 1978 intitolata al filosofo Gallo Galli. Il IX censimento del 1951 registrava il massimo picco demografico. Nel settore sanitario emerse l'ampliamento dell'ospedale con le due divisioni di medicina e chirurgia, poi declassato nel 1982 a poliambulatorio. Particolarmente significativa per la comunit\u00e0 religiosa \u00e8 stata nel 1955 la ricomposizione delle ossa attribuite al martire San Placido.\nLa svolta politica del novembre del 1960 si tradusse in un vivace programma di lavori pubblici, come il completamento delle scuole elementari \"Giuseppe Magagnini\", la costruzione di una sede distaccata dell'Istituto Professionale di Stato per l'Agricoltura e l'Ambiente \"Serafino Salvati\" (1962), il mercato pubblico, la prima edificazione popolare garantita dai fondi dell'INA-Casa, l'avvio dei lavori del monumento ai caduti (inaugurato nel 1971) e del parco pubblico, dotato anni dopo di una pista di pattinaggio (restaurata nel 2007) e di un campo da tennis, poi ampliato nel 1983. Nel 1964 venne inaugurata la prima linea telefonica della compagnia SIP. La domanda di lavoro di molti ex contadini trovava sfogo nelle nuove imprese sorte tra gli anni sessanta e settanta. Il declino demografico, iniziato negli anni cinquanta con il calo del tasso di natalit\u00e0 crebbe con il nuovo sviluppo produttivo della Vallesina. La nascita della Cooperativa sociale \"Moncaro\" (1964) per la produzione del verdicchio, qui prodotto di eccellenza, favor\u00ec il decollo delle attivit\u00e0 turistiche, a partire dall'avvio di aziende agrituristiche, sullo sfondo di un mondo mezzadrile al tramonto. Nel 1972 venne organizzata la prima edizione della \"Sagra del Pesce e del Verdicchio\", divenuta negli anni un evento culturale pronto a premiare aspetti ludici, come il \"Palio del Verdicchio\" dei primi anni '90, o momenti di confronto tra le cantine enologiche che ne hanno cambiato il nome in\"Mostra Mercato dei Vini Marchigiani (dal 1994), fino all'odierna \"Verdicchio in Festa\". Nuove esigenze spinsero le autorit\u00e0 a dotare il paese di una palestra in sostituzione della precedente di epoca fascista, una scuola materna statale, un asilo nido, un nuovo campo da calcio, un centro anziani, il Museo della Mail Art e un \u201cCentro Culturale\u201d (1980). Non meno significativo \u00e8 risultato negli anni settanta lo stanziamento di fondi destinati al piano urbanistico PEEP.\nLa vittoria del PCI nel 1985 contro l'alleanza DC-PSI-PRI-PSDI - seppure di misura -, a tre anni dalla crisi della giunta comunale a seguito della scissione con il PSI, conferm\u00f2 la radicalit\u00e0 comunista nel territorio, nonostante il calo di consensi che proprio in quegli anni stava colpendo la sinistra massimalista. Nel gennaio del 1985 prese il via la prima edizione della Pasquella, da allora riproposta annualmente. Un netto miglioramento della vita dei cittadini si \u00e8 avuto con l'arrivo del metano il 27 dicembre 1986. Sul fronte del volontariato, va ricordata la nascita di un nucleo operativo della Croce Rossa Italiana nel 1988.\nNei primi anni novanta, come in gran parte d'Italia arriva una ventata d'immigrazione bene accolta dalla popolazione. La vittoria di Paola Soverchia \u2013 primo sindaco donna nella storia locale - alle amministrative del 1995, certifica il radicamento delle forze di centrosinistra nel territorio comunale e provinciale, grazie anche alla tenuta elettorale del PDS. Il terremoto del 1997 non ha prodotto danni rilevanti agli edifici storici, a parte la Chiesa di San Filippo e il Municipio, prontamente sottoposti a piani di consolidamento. La calamit\u00e0 ha tuttavia favorito la costituzione di un centro di intervento della Protezione Civile.\nAll'alba del nuovo millennio.\nCon il nuovo secolo Montecarotto ha ricevuto un interessante ammodernamento urbano, a partire dal completamento del restauro del Teatro comunale (2001), la pavimentazione della piazza antistante (2006) e il consolidamento del Palazzo comunale (2009), a seguito degli eventi sismici del 1997 che lo avevano in parte danneggiato.\nAnche la Collegiata ha subito un profondo restauro, iniziato nel 1997 per iniziativa di monsignor Giannino Polita (arciprete dal 1971 al 2007) e ultimato nel 2002. Sul piano delle telecomunicazioni informatiche, nel luglio del 2005 \u00e8 stata attivata la linea digitale ADSL. Il 25 giugno 2011 l'immagine della piazza \u00e8 mutata sensibilmente grazie alla nuova fontana intitolata \u00abDell'Unit\u00e0 dei Popoli\u00bb, in nome della pace e della tolleranza tra le nazioni. Non meno significativa \u00e8 risultata l'inaugurazione del \"Giardino della liberazione\" in pieno centro storico, a sessant'anni dalla Battaglia di Montecarotto. Il 31 marzo 2014 \u00e8 entrato in funzione il nuovo plesso scolastico per la scuola primaria, innovativo e funzionale e considerato tra i migliori edifici scolastici in Italia, in sostituzione della vecchia scuola di via Risorgimento.\nNonostante l'entit\u00e0 della scossa del 30 ottobre, il sisma del centro Italia del 2016 non ha prodotto danni agli edifici pubblici e privati."}
{"id": "5022864", "revid": "74801", "url": "https://it.wikipedia.org/wiki?curid=5022864", "title": "Oronzo Abbatecola", "text": "Biografia.\nNato a Ceglie nel 1912 da un tabaccaio di nome Enzo Abbatecola Oronzo Abbatecola ha iniziato a dipingere in giovane et\u00e0 come autodidatta. Nel 1930 aveva la ricevuto le lode di Marinetti, poeta e fondatore del movimento futurista italiano. Partecip\u00f2 nel 1933 alla prima grande esposizione nazionale di arte futurista. Nel 1934 espone in una mostra personale al Bragaglia Fuori Commercio di Anton Giulio Bragaglia. L'anno seguente \u00e8 a Genova dove espone alla \"Prima mostra di plastica murale\". Poi espone a Bari alla \"Seconda mostra di arte prelittoriale\" (1935) e alla \"Terza mostra sindacale di Belle Arti in Puglia\" (1936) inaugurata da Marinetti. A Bari collabora con Edoardo Cancellieri per il film su 8 millimetri \"citt\u00e0 a 200 all'ora\". Nell'agosto 1936 viene scelto insieme ad altri 14 scenografi per rappresentare l'Italia al \"Convegno internazionale del teatro a Vienna. Il suo lavoro, dei \"teatrini\", venne molto apprezzato tanto da indurre il governo italiano a donarlo all'Austria.\nNel 1939 decise di trasferirsi negli Stati Uniti d'America, perch\u00e9 non era stato premiato ai Littoriali di Venezia.\nNel 1948, Abbatecola si era stabilito nella zona della Baia di San Francisco. Un suo quadro futurista, \"Evolution\", ha vinto il Primo Premio alla mostra di Los Gatos Art Association 1952. Dopo oltre 50 anni, nel 1991, Abbatecola \u00e8 ritornato a Bari. Ha vissuto con la sua seconda moglie, Paula, a Carson City in Nevada dove ha fondato un museo personale, \"Abbectecola MAS -Museum of Art and Science\"."}
{"id": "5022867", "revid": "1543377", "url": "https://it.wikipedia.org/wiki?curid=5022867", "title": "Ferro-ferri-sadanagaite", "text": "La ferro-ferri-sadanagaite \u00e8 un minerale ipotetico, un anfibolo appartenente al sottogruppo degli anfiboli di calcio.\nI minerali ipotetici sono nomi assegnati dall'IMA ai termini di una serie non ancora trovati in natura (come nel caso della ferri-sadanagaite) oppure a sostanze artificiali per cui si presume anche l'esistenza in natura.\nIl nome \u00e8 stato attribuito in relazione alla sadanagaite ed al suo contenuto di ferro Fe2+."}
{"id": "5022875", "revid": "1832335", "url": "https://it.wikipedia.org/wiki?curid=5022875", "title": "Imperatrici del Giappone", "text": "Per imperatrici giapponesi o Imperatrici del Giappone si intende un sovrano imperiale di sesso femminile . Il termine indica anche un'imperatrice consorte .\nImperatrici regnanti.\nCi furono otto sovrani di sesso femminile (sei imperatori femmine di cui due che regnarono due volte) nella storia antica del Giappone tra il 593 e il 770, e altri due nel periodo moderno (Periodo Edo). Anche se ci furono otto imperatrici regnanti, i loro successori furono spesso scelti tra i maschi della stirpe imperiale paterna, motivo per cui alcuni studiosi conservatori sostengono che i regni delle donne erano temporanei e che solo la tradizione maschile di successione doveva essere mantenuta. Dopo molti secoli, i regni femminili arrivarono ad essere ufficialmente vietati solo quando la legge della casa imperiale fu emanata nel 1889 accanto alla nuova Costituzione Meiji.\nImperatrici consorte.\nNel Giappone antico molte delle imperatrici consorte erano principesse, tranne Iwa-no hime (imperatrice consorte di Nintoku). Dopo K\u014dmy\u014d K\u014dg\u014d (imperatrice consorte di Sh\u014dmu), le figlie del clan Fujiwara o altri clan poterono diventare imperatrici consorte. In origine Ch\u016bg\u016b (\u4e2d\u5bae) significava il palazzo per K\u014dg\u014d, K\u014dtaig\u014d (\u7687\u592a\u540e) (Madre Imperatrice/Imperatrice Vedova), o Tai-K\u014dtaig\u014d (\u592a\u7687\u592a\u540e) (Grande Imperatrice Madre/Grande Imperatrice Vedova). Fino a met\u00e0 del periodo Heian, l'imperatore ebbe una sola imperatrice consorte, e l'imperatrice consorte era chiamata anche Ch\u016bg\u016b. Dall'Imperatore Ichij\u014d, poich\u00e9 alcuni imperatori ebbero due imperatrici consorte, una di loro era chiamata K\u014dg\u014d e l'altra era chiamata Ch\u016bg\u016b.\nImperatrici non-regnanti.\n\"K\u014dg\u014d\" \u00e8 il titolo dell'imperatrice consorte non regnante. Il titolo, ancora in uso, \u00e8 generalmente conferito alla moglie dell'imperatore che ha partorito l'erede al trono. Il titolo fu conferito postumo nell'806 alla defunta madre dell'Imperatore Heizei.\n\"Ch\u016bg\u016b\" era un termine che si \u00e8 evoluto durante il periodo Heian; e arriv\u00f2 a identificare il titolo dell'imperatrice. Per un periodo, \"ch\u016bg\u016b\" rimpiazz\u00f2 \"k\u014dg\u014d\"; e poi i titoli sono diventati intercambiabili.\nI numeri delle \"k\u014dg\u014d\" variano, ma vi era una sola \"Ch\u016bg\u016b\" alla volta.\nIl titolo \"k\u014dtaig\u014d\" era dato alla moglie di un ex-imperatore; e il titolo \"tai-k\u014dtaig\u014d\" venne ad essere in uso per una imperatrice vedova."}
{"id": "5022886", "revid": "46291", "url": "https://it.wikipedia.org/wiki?curid=5022886", "title": "Phalaenopsis mannii", "text": "Phalaenopsis mannii \u00e8 una pianta della famiglia delle Orchidacee originaria dell'Asia sudorientale.\nDescrizione.\n\u00c8 un'orchidea di taglia da piccola a media, a comportamento epifita, come tutte le specie del genere \"Phalaenopsis\" a crescita monopodiale. Presenta un corto fusto avvolto dalle basi, molto embricate, delle foglie, che sono 4 o 5 e si presentano lucide, carnose, di forma da oblungo-oblanceolata a oblungo-ligulata, con apice mediamente acuto. La fioritura avviene normalmente in primavera, mediante un'infiorescenza racemosa o raramente paniculata che aggetta lateralmente, ricadente, pendula, lunga in media 45 centimetri, ricoperta da piccole brattee di forma ovato-lanceolata e portante moltissimi (fino a 70) fiori. Questi sono grandi mediamente 4 centimetri, sono profumati, di consistenza cerosa, longevi, si aprono in successione, e sono di colore giallo verdognolo, con evidenti macchie di colore rosso-marroncino in petali, sepali, mentre il labello \u00e8 doi colore crema screziato di rosso fucsia..\nDistribuzione e habitat.\nLa specie \u00e8 originaria dell'Asia, in particolare della sezione indiana della catena dell'Himalaya, ovvero stati indiani di Assam e Sikkim, Nepal, Bhutan, oltre che Myanmar, Cina meridionale e Vietnam, dove cresce epifita su alberi con corteccia rugosa, in foreste sempreverdi con fitto sottobosco, presso corsi d'acqua che forniscono la necessaria umidit\u00e0 anche in zone poco piovose, da 500 a 1500 metri di quota.\nSinonimi.\n\"Polychilos mannii\" \n\"Phalaenopsis boxallii\" \n\"Phalaenopsis mannii f. flava\" \nColtivazione.\nQuesta pianta, per la sua tendenza a crescere pendente \u00e8 bene coltivata in panieri appesi, su supporto di sughero oppure su felci arboree e richiede in coltura esposizione all'ombra, temendo la luce diretta del sole, e temperature calde nel periodo della fioritura che \u00e8 consigliabile abbassare nella fase di riposo vegetativo. Nella fase della fioritura sono consigliabili frequenti irrigazioni."}
{"id": "5022905", "revid": "1543377", "url": "https://it.wikipedia.org/wiki?curid=5022905", "title": "Ernest Wilkins", "text": "Biografia.\nDocente alla Harvard University dal 1906 al 1912, fu presidente dell'Oberlin College dal 1927 al 1946. Insegn\u00f2 anche all'Universit\u00e0 di Chicago. Fu autore di eruditi studi su Dante Alighieri e Francesco Petrarca: \"Gli otto anni di Petrarca a Milano\", 1958; \"Gli ultimi anni di Petrarca\", 1961. Pubblic\u00f2 nel 1959 \"L'invenzione del sonetto e altri studi di letteratura italiana\"."}
{"id": "5022910", "revid": "66679971", "url": "https://it.wikipedia.org/wiki?curid=5022910", "title": "Famiglia mafiosa", "text": ""}
{"id": "5022915", "revid": "767487", "url": "https://it.wikipedia.org/wiki?curid=5022915", "title": "Michail Vasil'evi\u010d Pa\u0161kov", "text": "Biografia.\nEra il figlio del consigliere di Stato Vasilij Aleksandrovi\u010d Pa\u0161kov (1764-1838), e di sua moglie, la contessa Ekaterina Aleksandrovna Tolstoja (1768-1835). Ricevette un'educazione privata.\nCarriera.\nIl 15 agosto 1819 entr\u00f2, come cadetto, nel reggimento di cavalleria e il 30 dicembre dello stesso anno, raggiunse il grado di cornetta. Nel 1820 fu nominato aiutante di campo del generale Zakrevskij e due anni dopo torn\u00f2 al fronte.\nNel novembre 1829 raggiunse il grado di capitano. Nel 1832 fu trasferito, con il grado di capitano, nella reggimento degli Ussari, e il 30 agosto 1834 fu nominato aiutante di campo di Sua Maest\u00e0. Il 3 aprile 1838 fu promosso al grado di colonnello e il 6 dicembre 1847 a maggiore generale con la nomina al seguito di Sua Maest\u00e0.\nIl 1\u00ba giugno 1848 fu nominato vice-direttore del Dipartimento del Commercio estero e ispettore delle guardie di confine. Il 26 agosto 1856 venne promosso a tenente generale.\nMatrimonio.\nNel 1829 spos\u00f2 la contessa Marija Trofimovna Baranova (1807-1887), figlia del conte Trofim Osipovi\u010d Baranov e di Julija F\u00ebdorovna Adlerberg. Questa unione contribu\u00ec a Michail di occupare una certa posizione nella societ\u00e0 russa. Marija venne descritta come una giovane alta, ben proporzionata, divertente e gentile. Ebbero sette figli:\nMorte.\nMor\u00ec a Parigi il 7 giugno 1863."}
{"id": "5022921", "revid": "124123", "url": "https://it.wikipedia.org/wiki?curid=5022921", "title": "Moe L'Abb\u00e9", "text": "Nel corso della carriera ha giocato nel ruolo di centro.\nCarriera.\nIn occasione dell'NHL Amateur Draft 1964 L'Abb\u00e9, allora giocatore dei Rosemount Midgets, fu scelto in ventiduesima posizione assoluta dai Chicago Black Hawks. Nelle quattro stagioni successive gioc\u00f2 a livello giovanile nella OHA con la maglia dei St. Catharines Black Hawks.\nNel 1968 L'Abb\u00e9 divent\u00f2 un giocatore professionista all'interno dell'organizzazione dei Black Hawks, in particolare con i Dallas Black Hawks, squadra della Central Hockey League per cui gioc\u00f2 in sette delle sue otto stagioni disputate. Fino al 1970 gioc\u00f2 anche nella EHL con i Greensboro Generals. Nella stagione 1971-72 milit\u00f2 in altre due leghe minori nordamericane, la IHL e per un breve periodo anche la WHL.\nDopo un breve ritiro l'anno successivo fece ritorno nella CHL, e finalmente nel gennaio del 1973 riusc\u00ec ad esordire nella National Hockey League con la maglia di Chicago: gioc\u00f2 cinque partite ottenendo un assist. Ritornato a Dallas conquist\u00f2 nella stagione 1973-74 il titolo della CHL. L'Abb\u00e8 si ritir\u00f2 definitivamente al termine della stagione 1975-76."}
{"id": "5022928", "revid": "767487", "url": "https://it.wikipedia.org/wiki?curid=5022928", "title": "Charm City Devils", "text": "I Charm City Devils, precedentemente noti come Forty Acres e come Chosen Son, sono un gruppo hard rock statunitense, formatosi nel 2007 a Baltimora, Maryland.\nStoria.\nI Charm City Devils vennero fondati nel 2007 da John Allen, poco dopo lo scioglimento degli SR-71, con il nome di Forty Acres. Il 5 aprile 2007, il gruppo pubblic\u00f2 l'album \"Broken Promise\" con l'etichetta Broken World Records.\nNel 2009 il gruppo fu il primo a firmare un contratto con la Eleven Seven Music e Poco dopo il contratto, il gruppo pubblic\u00f2 il singolo \"Let's Rock-N-Roll\", seguito dall'album \"Let's Rock-N-Roll\", che raggiunse la 28\u00aa posizione nella Heatseeker Albums Chart stilata dalla rivista statunitense Billboard. Sempre nel 2009, il gruppo ottenne il riconoscimento \"Best New Rock Artist\" nella compilation \"iTunes Rewind 2009: The Best of the Year.\"\nIl 2 agosto 2011 il gruppo annuncia di aver iniziato la pre-produzione del secondo album in studio, prodotto da Skidd Mills.\nIl 6 giugno 2012 venne pubblicato il singolo \"Man of Constant Sorrow\", cover dell'omonima canzone popolare statunitense. Il secondo album del gruppo, \"Sins\", venne pubblicato il 31 luglio 2012 dalla Fat Lady Music. Dall'album venne estratto il singolo \"Unstoppable\", che venne utilizzato come sigla per l'evento No Way Out 2012 della WWE.\nIl 1\u00ba dicembre 2013 il gruppo annuncia di aver iniziato a lavorare sul quarto album in studio e il 23 aprile 2014 il gruppo rivela il titolo dell'album: \"Battles\". Il 10 luglio 2014, il gruppo firma un contratto con la The End Records, etichetta con cui viene pubblicato \"Battles\" il 23 settembre 2014."}
{"id": "5022931", "revid": "729019", "url": "https://it.wikipedia.org/wiki?curid=5022931", "title": "Felecia", "text": "Biografia.\nFelecia ha iniziato a lavorare nel mondo del porno nel 1993 e da allora \u00e8 apparsa in oltre 450 film. Nel corso della sua carriera si \u00e8 esibita quasi esclusivamente in scene lesbo o solitarie. Solo in un film, \"Tight Shots 1\" del 1994, \u00e8 possibile vederla coinvolta in un rapporto etero in cui pratica del sesso orale ad un attore in due scene diverse. Il 31 agosto 2002 compare in un fumetto intitolato \"Adult Star Stories: Felecia\" edito dalla Hippy Comix. Nel 2008 si \u00e8 ritirata dalle scene. Durante la sua carriera ha ricevuto numerosi riconoscimenti: \u00e8 stata nominata sette volte per un AVN Award e ne ha vinti cinque, si \u00e8 aggiudicata anche due XRCO Award e, nel 2003, \u00e8 stata inserita nella AVN Hall of Fame."}
{"id": "5022935", "revid": "599013", "url": "https://it.wikipedia.org/wiki?curid=5022935", "title": "The Man Higher Up", "text": ""}
{"id": "5022944", "revid": "1428919", "url": "https://it.wikipedia.org/wiki?curid=5022944", "title": "Joseph Meyer", "text": "Nel 1826 fond\u00f2 l'\"Istituto bibliografico\" di Gotha, che divenne presto casa editrice di notevoli opere storiografiche, scientifiche e puramente letterarie.\nTra il 1840 e il 1852 pubblic\u00f2 il \"Meyers Konversations-Lexikon\", la pi\u00f9 grande enciclopedia tedesca del XIX secolo insieme all'Enciclopedia Brockhaus."}
{"id": "5022948", "revid": "599013", "url": "https://it.wikipedia.org/wiki?curid=5022948", "title": "Alija Be\u0161ic", "text": ""}
{"id": "5022949", "revid": "318922", "url": "https://it.wikipedia.org/wiki?curid=5022949", "title": "Stephano Bensi", "text": ""}
{"id": "5022953", "revid": "1049396", "url": "https://it.wikipedia.org/wiki?curid=5022953", "title": "Vivaldo Belcazer", "text": "Biografia.\nPoche notizie storiche si hanno di questo consigliere politico di Guido Bonacolsi, signore di Mantova dal 1299 al 1309. Godette di grande stima, tanto da essere nominato nel 1294 tra i dodici \"anziani\" che governavano la citt\u00e0 di Mantova. \nTra le opere letterarie gli \u00e8 stata attribuita la traduzione in mantovano dell'enciclopedia \"De proprietatibus rerum\" (1240) del filosofo francescano Bartolomeo Anglico."}
{"id": "5022955", "revid": "120819064", "url": "https://it.wikipedia.org/wiki?curid=5022955", "title": "Formazioni di Superliga spagnola di pallavolo femminile 2013-2014", "text": "Formazioni delle squadre di pallavolo partecipanti alla stagione 2013-2014 del campionato di Superliga spagnola."}
{"id": "5022959", "revid": "318922", "url": "https://it.wikipedia.org/wiki?curid=5022959", "title": "Gusty Kemp", "text": ""}
{"id": "5022961", "revid": "318922", "url": "https://it.wikipedia.org/wiki?curid=5022961", "title": "Joseph Koetz", "text": ""}
{"id": "5022962", "revid": "599013", "url": "https://it.wikipedia.org/wiki?curid=5022962", "title": "\u017darko Lukic", "text": ""}
{"id": "5022966", "revid": "318922", "url": "https://it.wikipedia.org/wiki?curid=5022966", "title": "Jean-Pierre Vanek", "text": ""}
{"id": "5022968", "revid": "767487", "url": "https://it.wikipedia.org/wiki?curid=5022968", "title": "Heinrich August Wilhelm Meyer", "text": "Fu pastore a Harste ed Hoya e sovrintendente di Hoya, Neustadt am R\u00fcbenberge e Hannover. Tra il 1832 e il 1848 cur\u00f2 un'edizione commentata del \"Nuovo Testamento\", da cui gli derivo una discreta notoriet\u00e0."}
{"id": "5022977", "revid": "15756", "url": "https://it.wikipedia.org/wiki?curid=5022977", "title": "Joseph O'Dell", "text": "Pregiudicato per furto d'auto, rapina e omicidio colposo (\"manslaughter\") contro un altro detenuto nel 1965, venne arrestato nuovamente nel 1985 e condannato a morte per stupro e omicidio di una donna e poi giustiziato 12 anni dopo, sebbene si sia proclamato innocente per questo delitto, e il test del DNA con altri esami sembrasse scagionarlo; a suo favore ci fu anche la confessione, resa ad un agente penitenziario, di un detenuto giustiziato per un altro omicidio avvenuto lo stesso anno e nello stesso luogo, e che si autoaccus\u00f2 anche del delitto per cui O'Dell era stato giudicato. Per lui venne fatta una mobilitazione soprattutto in Europa e in Italia, e venne chiesta la grazia o la revisione del processo al governatore, con appelli anche da parte di Papa Giovanni Paolo II e Madre Teresa di Calcutta.\nIl caso.\nCresciuto in un contesto difficile, appartenente a minoranza etnica e al settore di popolazione definito spesso \"white trash\" (nacque da famiglia met\u00e0 irlandese e met\u00e0 nativa cherokee), a tredici anni \u00e8 gi\u00e0 un ladro d'auto, a sedici anni finisce in carcere per rissa e percosse su un coetaneo. Nel 1965 viene condannato per omicidio colposo, poich\u00e9 durante una rissa, in carcere, uccide un altro detenuto, che l'ha aggredito con un coltello, ma la tesi della legittima difesa non \u00e8 accettata. Nel 1975 esce di prigione. In Florida, il 5 febbraio 1975, compie una rapina in un supermercato, prende una donna in ostaggio, colpendola con il calcio della pistola (particolare che sar\u00e0 riscontrato anche nell'omicidio del 1985, per il quale la donna testimonier\u00e0 al processo). O'Dell respinse le accuse di tentato stupro in questo caso, ma si dichiar\u00f2 colpevole del resto.\nDieci anni dopo, in libert\u00e0 condizionale, viene arrestato a Virginia Beach il 6 febbraio, su denuncia della sua ex compagna, come sospetto principale per un crimine commesso da ignoti il giorno precedente (per una curiosa coincidenza proprio dieci anni dopo la rapina in Florida, cio\u00e8 il 5 febbraio 1985). Una donna, Helen Schartner, era stata aggredita, violentata e uccisa per strangolamento fuori da un Night Club.\nL'accusa.\nTest compatibile sul sangue.\nSulla macchina e sulla camicia di O'Dell vennero rinvenute alcune tracce di sangue, che vennero giudicate compatibili con quello della vittima, pur con molti dubbi, sulla base del test del gruppo sanguigno. \nIl processo e la condanna.\nO'Dell venne comunque condannato alla pena capitale per omicidio di primo grado, violenza sessuale aggravata da sodomia e da atti di necrofilia; la condanna fu emessa anche, oltre che sulla base della compatibilt\u00e0 del gruppo sanguigno ritrovato su camicia e bagagliaio dell'auto (poi anche sulle scarpe), sulla somiglianza delle tracce di pneumatici lasciate dall'auto che scaric\u00f2 il corpo con quelle dell'auto di O'Dell; ci furono anche alcune testimonianze di persone che l'avevano visto in compagnia della vittima. Egli si proclam\u00f2 sempre e da subito innocente per questo crimine. La sentenza doveva essere eseguita tramite sedia elettrica, ma poi venne cambiato il mezzo d'esecuzione, decretando l'iniezione letale. O'Dell venne condannato anche in base alle dichiarazioni di un teste dell'accusa, compagno di cella, il quale firm\u00f2 poi un affidavit (dichiarazione giurata) nel quale afferma di aver mentito quando, nel corso del processo, dichiar\u00f2 che O'Dell in carcere gli aveva confidato di essere l'assassino della donna.\nLa Corte Federale Distrettuale nel 1994, annull\u00f2 per\u00f2 la condanna per un \u201cmotivo tecnico\u201d. Tuttavia la stessa Corte non concesse la convocazione di un'udienza per esaminare i risultati del test sul DNA, poich\u00e9 secondo essa le dichiarazioni del teste dell'accusa avrebbero potuto ancora influenzare la giuria e spingerla a emettere una nuova condanna a morte.\nNel novembre del 1996 la condanna a morte verr\u00e0 invece confermata dalla IV Corte d\u2019Appello Federale, che decise all\u2019unanimit\u00e0 che le dichiarazioni di O\u2019Dell sulla propria innocenza non hanno fondamento.\nSecondo quanto appreso da Amnesty International, nel corso del processo O\u2019Dell decise di difendersi da solo, dopo aver constatato che il suo avvocato d\u2019ufficio non aveva la minima competenza in campo criminale. Affid\u00f2 la sua difesa ad un avvocato di professione solo dopo il 1991.\nLa difesa.\nTest negativo dei marcatori biologici.\nL'analisi del liquido seminale e altra materia organica ritrovati sulla vittima, per\u00f2, risult\u00f2 invece non compatibile per la presenza di un marcatore biologico diverso da quello di O'Dell, al punto che la violenza sessuale avrebbe potuto, secondo la difesa, essere esclusa. Non furono ritrovate nemmeno impronte digitali che lo accusassero.\nIl test del DNA favorevole e rifiutato.\nDal 1989 in poi, i suoi avvocati richiesero un test del DNA sul sangue, che, a dire della difesa, sarebbe risultato non compatibile, con la nuova metodologia, ma il sistema giudiziario della Virginia non permise la riapertura del processo. Tutte queste prove non vennero utilizzate nel processo, e venne fatto intendere che la colpevolezza era certa; il governatore George Allen aveva impostato la sua politica sulla severit\u00e0 massima per i criminali recidivi, e rifiut\u00f2 la commutazione della pena in ergastolo senza condizionale, nonch\u00e9 la riapertura del caso. Gli avvocati e gli innocentisti ribadirono che O'Dell era stato scelto in quanto capro espiatorio perfetto, dati i suoi precedenti violenti. Anche la Corte Suprema respinse poi il test del DNA, impedendo che questa prova venisse effettuata e rinviando l'esecuzione, dopo il primo rinvio del dicembre 1996.\nLa difesa fece eseguire gi\u00e0 nel 1991 i test del DNA sul sangue della camicia e la comparazione con quello della vittima ad una struttura privata, i Lifecodes Laboratory, che rivelarono la non compatibilit\u00e0 tra le tracce della camicia e dell'auto con il profilo genetico di Helen Schartner; tuttavia il governatore e il giudice rifiutarono la prova, e non vollero eseguirne una analoga nei laboratori della polizia scientifica, ritenendo che il test sulla compatibilit\u00e0 del sangue gi\u00e0 effettuato fosse sufficiente e attendibile; affermarono inoltre che il sangue da usare per un nuovo eventuale test del DNA fosse ormai degradato e in quantit\u00e0 minima, quindi non affidabile. Il test, se eseguito con le tecniche pi\u00f9 avanzate, disponibili nel 1996, avrebbe potuto scagionarlo con certezza inoppugnabile, in caso avesse confermato lo stesso risultato ottenuto dal laboratorio privato nel 1991.\nLa confessione di Pruett.\nNel 1996, l'agente Kevin Lutz, un tempo guardia carceraria nel braccio della morte in Virginia, testimoni\u00f2, sotto giuramento, che un condannato a morte, David Mark Pruett, giustiziato nel 1993, gli disse, poco prima di morire, di essere stato lui e non O'Dell a violentare e uccidere la vittima. Pruett era stato giustiziato per l'assassinio di un'altra donna nella stessa cittadina, Virginia Beach, anche quello avvenuto nel 1985, e del quale era reo confesso. Non fu eseguito alcun test del DNA tra Pruett e i liquidi biologici ritrovati su Helen Schartner.\nLa mobilitazione.\nPer O'Dell ci fu una mobilitazione internazionale di abolizionisti e innocentisti, in particolare in Italia. La grazia fu chiesta da papa Giovanni Paolo II, Madre Teresa di Calcutta, da numerosi politici e associazioni italiane. Tra essi il Presidente della Repubblica Oscar Luigi Scalfaro e il sindaco di Palermo, Leoluca Orlando, gli concesse la cittadinanza onoraria, come simbolo dell'opposizione alla pena capitale, oltre a Nessuno tocchi Caino e il Partito Radicale, la Comunit\u00e0 di Sant'Egidio e Amnesty International.\nOltre molti parlamentari, intervennero in suo favore anche nomi dello spettacolo e della cultura, tra cui Liliana Cavani, Lorella Cuccarini, Gigi Proietti, Carla Fracci, Giordano Bruno Guerri, Vittorio Cecchi Gori, Dacia Maraini, Giorgio Albertazzi, Ricky Tognazzi, Oliviero Toscani, Damiano Damiani, Pasquale Squitieri, Edoardo Vianello, Vittorio Gassman, Erri De Luca, Giuliano Montaldo, Lina Wertm\u00fcller, Barbara Alberti e Cinzia Tani e anche alcuni sportivi tra cui Michael Schumacher, Francesco Totti, Ben Johnson, Diego Armando Maradona, Ciro Ferrara, Alessandro Del Piero, Marcello Lippi, Fabio Capello, Franco Baresi, i Fratelli Abbagnale, Giancarlo Fisichella, Deborah Compagnoni, Roberto Baggio e anche il presidente della Juventus Giovanni Agnelli, l'amministratore delegato del Milan Adriano Galliani, l'amministratore delegato del Inter Massimo Moratti, il presidente dell'Inter Giuseppe Prisco, il presidente della Roma Franco Sensi e il presidente del Napoli Corrado Ferlaino.\nQuesta campagna mediatica venne vista con irritazione e indebita ingerenza dell'Italia nei confronti degli Stati Uniti, e criticata anche dalla famiglia della vittima.\nDurante il periodo dall'ultimo arresto all'esecuzione, O'Dell abbandon\u00f2 ogni comportamento violento e fu un detenuto modello, e inizi\u00f2 poi una relazione con Lori Urs (all'epoca studentessa in legge, figlia di un ex procuratore ed ex moglie di un chirurgo da cui aveva una figlia, conosciuta anche come Lori St John), che diverr\u00e0 sua moglie poche ore prima della morte del condannato, e successivamente sar\u00e0 una nota attivista, scrittrice e avvocato contro la pena di morte. Dalla prima moglie O'Dell aveva avuto un figlio, morto di leucemia nel 1996, senza che potesse vederlo o esserne informato tempestivamente.\nEsecuzione ed eventi successivi.\nLe ultime ore le pass\u00f2 con la sua consigliera spirituale, suor Helen Prejean, celebre militante contro la pena capitale. Il 23 luglio 1997, alle 21:16, poco dopo aver ribadito la sua innocenza - rivolgendosi al governatore (\"governatore Allen, stai uccidendo un innocente\"), al figlio di Helen Schartner (\"Voglio dire a Eddie Schartner, il figlio della vittima: non ho ucciso tua madre, mi dispiace che lei sia morta, ma non l'ho uccisa io. Eddie, io non ho ucciso tua madre.\") e aver salutato la moglie (\"oggi \u00e8 il giorno pi\u00f9 felice della mia vita perch\u00e9 mi sono sposato. Vaya con Dios, my love.\"), la sorella e la figliastra - O'Dell fu giustiziato tramite l'iniezione letale nel penitenziario di Jarratt, nei pressi di Greenville, Virginia, all'et\u00e0 di 55 anni.\nLa citt\u00e0 di Palermo espose la bandiera a mezz'asta in segno di lutto, il giorno dopo. Per volont\u00e0 di O'Dell stesso e della moglie (nonostante la sorella Sheila Knox si fosse opposta, volendo seppellirlo a Bedford accanto alla madre), il corpo venne trasferito proprio a Palermo e l\u00ec sepolto, con cerimonia cattolica, nel cimitero di Santa Maria di Ges\u00f9 il 1\u00ba agosto 1997, dove tuttora si trova la sua tomba; la lapide marmorea - marmo di Carrara donato dall'imprenditore Alfredo Mazzucchelli, figlio di Ugo (l'anarchico che promosse la costruzione del monumento a Gaetano Bresci, l'assassino del re Umberto I) - reca un doppio epitaffio (in italiano e in inglese). Il palermitano Giovanni Mazzola offr\u00ec la sepoltura a lui destinata. Il caso venne paragonato anche a quello dei due anarchici Sacco e Vanzetti, giustiziati in Massachusetts per duplice omicidio e rapina a mano armata nel 1927, ma risultati innocenti (anche nel loro caso vi fu una confessione di un altro detenuto ignorata per motivi \"politici\" da parte del governatore). Nella bara venne posta anche una bandiera d'Italia.\nL'anno successivo uno dei procuratori distrettuali (\"district attorney\") dello Stato della Virginia riconobbe pubblicamente che \"vi \u00e8 la possibilit\u00e0 che un uomo innocente sia stato messo a morte\", tuttavia non riusc\u00ec ad ottenere un riconoscimento ufficiale e le prove del caso dopo un certo periodo furono distrutte, come previsto per i casi considerati chiusi. Tuttora il nome di Joseph O'Dell non \u00e8 stato mai ufficialmente riabilitato dalla giustizia statunitense.\nNel 1998 Lori St John-O'Dell e la figlia furono sequestrate brevemente e subirono violenza da un uomo che lei considerava coinvolto nell'omicidio per cui O'Dell era stato condannato."}
{"id": "5022983", "revid": "339392", "url": "https://it.wikipedia.org/wiki?curid=5022983", "title": "The Numismatic Chronicle", "text": ""}
{"id": "5022984", "revid": "120334052", "url": "https://it.wikipedia.org/wiki?curid=5022984", "title": "Orso Seduto", "text": "Nacque attorno al 1800, probabilmente in Kansas. All'incirca coetaneo di Piccola Montagna (Dohasan), trascorse la giovent\u00f9 combattendo, agli ordini dell'allora capo supremo dei Kiowa, Uomo dell'Isola (\"A'date\"), combattendo contro i Pawnee o gli Osage ma anche contro gli Cheyenne e gli Arapaho, in quegli anni nemici giurati dei Kiowa e dei Comanche. Fu un abile guerriero e fece parte della societ\u00e0 militare Koitsenko (o Kaitsenko, \"Ko-eet-senko\"), che riuniva i pi\u00f9 coraggiosi guerrieri Kiowa. Guid\u00f2 molte razzie contro Cheyenne, Sauk e Fox. Quando, deposto Uomo dell'Isola nel 1833, dopo il massacro del villaggio Kiowa a Otter Creek da parte degli Osage, Piccola Montagna divenne capo supremo della nazione Kiowa, Orso Seduto fu il suo principale sostenitore; nell'estate 1837 fu protagonista di memorabili vittoriosi scontri con gli Cheyenne (Sweetwater Creek), nella primavera 1838 prese parte ad altra battaglia contro gli Cheyenne e gli Arapaho, autori di un riuscito attacco contro i villaggi Kiowa (Wolf Creek), e nell'inverno 1838-1839 fu probabilmente tra gli autori di una notevole vittoria contro gli Arapaho. Orso Seduto non firm\u00f2 il trattato di Fort Gibson, sottoscritto invece da Piccola Montagna nella primavera 1837, forse essendo superflua la sua firma a fianco di quella del capo supremo o forse essendo meno fiducioso di costui in una pace stabile col Texas e col Messico. Nell'estate-autunno 1840, invece, Orso Seduto fu uno dei pi\u00f9 convinti sostenitori, accanto a Piccola Montagna e al capo Yamparika Comanche Dieci Orsi (\"Parra-wasamen\"), dell'accordo di pace e di alleanza tra Kiowa e Comanche da un lato e Cheyenne e Arapaho dall'altro. Quando aument\u00f2 l'importanza dei coloni bianchi, assalt\u00f2 insediamenti, carovane ed avamposti dell'esercito.\nContesto storico.\nNel 1860 Orso Seduto era un frequente visitatore del ranch Peacock nei pressi dell'attuale Great Bend (Kansas). Orso Seduto chiese a George Peacock di scrivere una lettera di presentazione affermando che Orso Seduto era un buon indiano. Peacock approfitt\u00f2 dell'analfabetismo di Orso Seduto e scrisse che era un cattivo indiano. Quando il capo scopr\u00ec la cosa da Buffalo Bill Mathewson, la trib\u00f9 di Orso Seduto uccise Peacock e molte altre persone a ranch Peacock.\nLotta per il potere dopo la morte del capo Piccola Montagna (Doh\u00e4san).\nDopo la morte del capo supremo Piccola Montagna (\"Doh\u00e4san\") nel 1866, Lupo Solitario (\"Guipago\") divenne capo supremo della nazione Kiowa, ma Orso Bianco (\"Satanta\") e Uccello Scalciante (\"Tene-angopte\") erano in competizione fra loro e con lui, stabilendosi una solidariet\u00e0 profonda tra Lupo Solitario e Orso Bianco, fieramente ostili alla politica di accomodamento nei confronti degli invasori bianchi, in contrapposizione a Uccello Scalciante, fautore dell'accordo con costoro, mentre l'anziano Orso Seduto continu\u00f2 a guidare i Koitsenko non curandosi di conquistare la guida dell'intera nazione Kiowa. Nel 1867 Orso Seduto firm\u00f2 il trattato di Medicine Lodge con Orso Bianco ed altri capi Kiowa (ma non Lupo Solitario, che rifiut\u00f2 di sottoscrivere un documento che considerava una trappola). Nel 1870 il figlio, chiamato anch'esso Orso Seduto, fu ucciso durante una razzia in Texas. Sconsolato port\u00f2 con s\u00e9 alcune delle ossa del figlio. Aument\u00f2 le proprie razzie per vendicarsi della morte del figlio, comprese molte condotte da Orso Bianco e da altri Kiowa, Comanche ed Apache scontenti, compreso l'assalto alla carovana Warren dell'11 maggio 1871 a Salt Creek Prairie in Texas.\nNella primavera 1871 (18/05/1871) un gruppo guerriero Kiowa guidato da Orso Seduto, Orso Bianco e Grande Albero (Ado-ete) (ma essendone partecipi anche Grande Arco - \"Zepko-ete\" -, Cavallo Bianco - \"Tsen-tainte\" - e, probabilmente, lo stesso Lupo Solitario) assal\u00ec un convoglio di carri (carovana Warren) a Salt Creek, uccidendo diversi carrettieri; i sopravvissuti della carovana Warren si rifugiarono a Fort Richardson, dove incontrarono il generale William Tecumseh Sherman, il quale, con la carrozza e la scorta, era passato vicino al gruppo di Orso Seduto in attesa della carovana ma non era stato assalito per la diversa \"visione\" del \"profeta\" Mamanti. Il generale, capendo di essersi salvato per caso, ordin\u00f2 al colonnello Ranald Slidell MacKenzie ed al 4\u00ba cavalleria di inseguire gli indiani e punirli.\nL'esercito non attacc\u00f2 gli indiani, furono loro ad attaccare l'esercito. I capi Orso Seduto e Orso Bianco erano tornati alla riserva e si erano tranquillizzati. Ma Orso Bianco era agitato, chiese all'agente indiano della riserva Kiowa-Comanche munizioni e rifornimenti vantando che lui, Orso Seduto e Grande Albero avevano guidato i guerrieri che avevano da poco ucciso i carrettieri di Salt Creek, e che avrebbero dovuto uccidere il generale Sherman se fosse venuto a cercarli.\nSherman, gi\u00e0 infuriato per quanto fatto dai guerrieri, si arrabbi\u00f2 ancora di pi\u00f9 sapendo di avere rischiato di essere ucciso. Ordin\u00f2 l'arresto di Orso Seduto, Orso Bianco e Grande Albero, e consegn\u00f2 personalmente il mandato all'agente, e anche l'intervento di Lupo Solitario, che si present\u00f2 armato e pronto a combattere per impedire l'arresto dei tre accusati, fu rintuzzato dalla presenza di un consistente reparto militare gi\u00e0 disposto per aprire il fuoco. Sherman ebbe l'idea di mandare i capi indiani a Jacksboro, in Texas, per essere processati dalla corte statale per omicidio. Ordin\u00f2 di processarli come normali criminali, negandogli quindi ogni privilegio da prigionieri di guerra. Fu la prima volta che capi indiani furono processati in un tribunale per bianchi.\nProcesso a Orso Bianco e Grande Albero.\nIl generale Sherman ordin\u00f2 il processo a Orso Bianco e Grande Albero, assieme a Orso Seduto, rendendoli i primi nativi americani ad essere processati per le loro razzie in un tribunale statunitense. Sherman ordinl che i tre capi fossero portati a Jacksboro (Texas) per essere processati per omicidio. Orso Seduto non aveva intenzione di venire umiliato venendo processato in una corte dei bianchi, e disse ai Tonkawa che avrebbe prima dovuto essere trasferito a Fort Richardson, che avrebbero dovuto avvisare la sua famiglia del fatto che avrebbero trovato il suo corpo lungo il percorso. Orso Seduto si rifiut\u00f2 di salire sulla carovana e, dopo che i soldati ce lo gettarono, nascose la testa sotto la propria coperta rossa (indossata come segno del comando del Koitsenko). I soldati credettero che si stesse nascondendo per l'umiliazione, ma in realt\u00e0 stava rosicchiandosi i polsi fino alle ossa per potersi liberare dalle catene. Inizi\u00f2 a cantare la propria canzone di morte e quando ebbe le mani libere accoltell\u00f2 e fer\u00ec una delle guardie della sua scorta alla gamba con un coltello nascosto nei vestiti, riuscendo a rubargli il fucile. Orso Seduto fu colpito da un proiettile prima di poter sparare. Uno dei conducenti, Antonio Barbello, fu ferito alla testa da un colpo vagante Il suo corpo fu buttato non sepolto lungo la strada, e la sua gente non lo raccolse per paura dell'esercito, per cui il colonnello Mackenzie si assicur\u00f2 che la sua famiglia potesse ottenere il cadavere di Orso Seduto. Nonostante questo non lo chiesero mai.\nSepoltura.\nAlla fine il corpo fu sepolto dall'esercito a \"Chief's Knoll\", nel cimitero di Fort Sill. Anche Orso Bianco vi fu portato dopo essersi suicidato in prigione a Huntsville (Texas), ed i due furono sepolti vicini. Altri famosi capi Kiowa, Comanche e Arapaho sono sepolti in loculi vicini, come Uccello Scalciante (Kiowa), Dieci Orsi (Comanche), Quanah Parker (Comanche), Orso Giallo (Arapaho) e Piccolo Corvo (Arapaho)."}
{"id": "5022987", "revid": "19933", "url": "https://it.wikipedia.org/wiki?curid=5022987", "title": "Satank", "text": ""}
{"id": "5022988", "revid": "19933", "url": "https://it.wikipedia.org/wiki?curid=5022988", "title": "Set-angya", "text": ""}
{"id": "5022989", "revid": "19933", "url": "https://it.wikipedia.org/wiki?curid=5022989", "title": "Set-ankeah", "text": ""}
{"id": "5023002", "revid": "110157", "url": "https://it.wikipedia.org/wiki?curid=5023002", "title": "Coppa Italia di pallapugno 2014", "text": "La Coppa Italia di pallapugno 2014 \u00e8 stata la 29\u00aa edizione della coppa nazionale e si \u00e8 svolta dal 10 giugno al 31 agosto 2014. Al torneo hanno partecipato otto squadre di club italiane e la vittoria finale \u00e8 andata per la seconda volta alla Pallonistica Albese.\nRegolamento.\nHanno preso parte al torneo le prime otto squadre classificate al termine del girone d'andata della Serie A 2014. Le societ\u00e0 qualificate si sono affrontate nei quarti di finale e nelle semifinali in casa della meglio classificata, mentre la finale si \u00e8 disputata sul campo neutro di Dogliani. La squadra vincitrice affronter\u00e0 i campioni d'Italia nella Supercoppa italiana 2015."}
{"id": "5023005", "revid": "196390", "url": "https://it.wikipedia.org/wiki?curid=5023005", "title": "Gerolamo Franco Pasquale Arganini", "text": ""}
{"id": "5023011", "revid": "66680841", "url": "https://it.wikipedia.org/wiki?curid=5023011", "title": "Romanzi storici", "text": ""}
{"id": "5023015", "revid": "66680867", "url": "https://it.wikipedia.org/wiki?curid=5023015", "title": "Blue Jacket", "text": ""}
{"id": "5023016", "revid": "1442080", "url": "https://it.wikipedia.org/wiki?curid=5023016", "title": "Torneo di Wimbledon 1975 - Singolare ragazzi", "text": "Chris Lewis ha battuto in finale Ricardo Ycaza 6-1, 6-4."}
{"id": "5023019", "revid": "2730", "url": "https://it.wikipedia.org/wiki?curid=5023019", "title": "Torneo di Wimbledon 1975 - Singolare ragazze", "text": "Nata\u0161a \u010cmyreva ha battuto in finale Regina Mar\u0161\u00edkov\u00e1 6-4, 6-3."}
{"id": "5023020", "revid": "28057", "url": "https://it.wikipedia.org/wiki?curid=5023020", "title": "Lizard Man", "text": "Lizard Man \u00e8 un personaggio immaginario avversario dell'Uomo Ragno nella serie animata \"Ultimate Spider-Man\".\nBiografia e caratteristiche.\nIl personaggio \u00e8 uno scienziato amico di Spider Man che viene rapito dal dottor Octopus. Spider Man si precipita a salvarlo e incontra il dottor Octopus circondato dai suoi alleati. Octopus gli rivela che ha intenzione di usare l'uomo come cavia per un suo esperimento e mette un microchip sul suo collo: questo contiene il Dna di un rettile e appena il Dottor Octopus lo attiva tramite un telecomando l'uomo si trasforma in una mostruosa, gigantesca e sanguinaria lucertola umanoide che attacca Spider Man. Con la sua forza straordinaria Lizard Man lo sconfigge, ma prima Spider Man riesce ad annullare il controllo mentale del dottor Octopus non riuscendo per\u00f2 a restituirgli le sue sembianze umane. Poi tenta di salvarlo ma Lizard Man pentito delle azioni malvagie compiute si suicida.\nMentre \u00e8 trasformato Lizard Man obbedisce a Octopus come uno schiavo. Ha delle sembianze a met\u00e0 tra una gigantesca iguana e un essere umano e inoltre possiede una forza sovrumana e dimensioni mastodontiche. Pu\u00f2 pronunciare frasi brevi e ha una voce cavernosa e simile a un ruggito."}
{"id": "5023021", "revid": "123174240", "url": "https://it.wikipedia.org/wiki?curid=5023021", "title": "Eugenio Pellini", "text": "Biografia.\nCresce a Marchirolo, in provincia di Varese, per trasferirsi nel 1878 a Milano, dove viene ospitato dal fratello maggiore, Oreste. \u00c8 quindi assunto come apprendista nella bottega di un marmista.\nNel primo periodo milanese si avvicina alle idee socialiste di allora e frequenta con grande interesse l'ambiente della Scapigliatura.\nSi iscrive all'Accademia di belle arti di Brera, dove diviene allievo di Ambrogio Borghi. Nel 1891, dopo avere presentato la scultura Fanciullo di Nazareth, ottiene una borsa di studio, grazie alla quale compie un lungo viaggio per l'Italia e trascorre un lungo periodo a Roma e, quindi, a Parigi dove conosce le opere di Medardo Rosso e Auguste Rodin.\nNel 1893 rientra a Milano, dedicandosi esclusivamente all'attivit\u00e0 di scultore e ottenendo importanti commissioni per opere monumentali o funerarie. Realizza \"L'angelo del dolore\" per la tomba Macario (1894) e \"Cristo nel Getsemani\" per la tomba Lardera (1895), entrambe nel Cimitero monumentale di Milano.\nNel 1897 gli viene assegnato il Premio Tantardini per la grande scultura \"Madre\" che viene poi esposta e premiata all'Esposizione Universale di Parigi del 1900 e che otterr\u00e0 ancora riconoscimenti negli anni successivi.\nPellini inizia in quegli anni a scolpire marmi e a fondere bronzi dedicati all'infanzia e alla maternit\u00e0, che diventeranno i suoi temi prediletti. Tuttavia, in seguito alla repressione susseguente ai Moti di Milano (1898), \u00e8 costretto a lasciare la citt\u00e0 d'adozione per recarsi dapprima a Parigi e poi a Varese, dove comunque riesce a continuare a lavorare.\nUna volta rientrato a Milano, nel 1900, partecipa a numerosi concorsi per la realizzazione di opere pubbliche dove, probabilmente a causa dei suoi trascorsi politici, viene sempre osteggiato dallo scultore Leonardo Bistolfi.\nI suoi committenti sono, dunque, soprattutto i privati, come si desume dall'impressionante serie di sculture realizzate in quegli anni e dedicate a esponenti di spicco della borghesia lombarda.\nDal 1900 inizia a dedicarsi all'insegnamento presso la Scuola degli Artefici dove, si \u00e8 ipotizzato, aveva egli stesso studiato scultura durante i primi anni trascorsi a Milano.\nNel 1903 incontra Dina Magnani, dapprima sua modella, che in seguito diventer\u00e0 sua moglie e madre dei suoi tre figli: nel 1905 nasce Nives, che sar\u00e0 spesso ritratta nelle opere di allora (si veda, in particolare, \"l'Idolo\"); nel 1909 nasce Eros e nel 1911 Silvana. La moglie e i figli diventano cos\u00ec i modelli preferiti dello scultore che pu\u00f2 proseguire la sua ricerca sulle figure di ambito familiare e intimista, progressivamente distaccandosi dai temi tipici della Scapigliatura.\nChi lo incontra in questo periodo lo definisce come artista \u201c\"semplice e quieto\"\u201d, circondato dall'affetto di familiari e apprendisti, ma pur sempre accanito lavoratore.\nPartecipa, dal 1905, a tutte le Biennali di Venezia; \u00e8 inoltre presente alla Secessione Romana e alla Triennale di Brera, oltre che a numerose mostre all'estero. \nNel 1913 viene eletto vicepresidente e segretario per la mostra del quarantennale della nota associazione milanese \"Famiglia Artistica\".\nAssume quest'incarico con grande seriet\u00e0 e passione e diviene cos\u00ec autore di una serie di interventi giornalistici molto interessanti per comprendere il clima culturale dell'epoca.\nPur formatosi nell'ambiente scapigliato e senza mai avere negato le sue simpatie per le idee socialiste, prende le difese dell'Accademia di Brera, allora la scuola d'arte \u201cistituzionale\u201d per eccellenza -e, pertanto, bersaglio degli innovatori dell'epoca- valorizzandone la natura di \u201c\"scuola aperta\"\" alle nuove energie.\nMassone, membro del Grande Oriente d'Italia, in una lettera di Giovanni Lentini il Giovane al Gran Maestro Ettore Ferrari del 13 febbraio 1913 fu proposto come membro di un'associazione chiamata \"Famiglia artistica\", costituita da fratelli artisti.\nNel 1925, per il riacutizzarsi di una grave malattia, abbandona l'insegnamento e cessa l'attivit\u00e0 di scultore.\nMuore il 28 maggio 1934 nella sua casa di Milano, in via Curtatone, oggi via Siracusa."}
{"id": "5023022", "revid": "33689", "url": "https://it.wikipedia.org/wiki?curid=5023022", "title": "Prelatura territoriale di Paranatinga", "text": ""}
{"id": "5023031", "revid": "287204", "url": "https://it.wikipedia.org/wiki?curid=5023031", "title": "Suribachi", "text": "Il \u00e8 un vulcano spento situato sull'isola di Iwo Jima dell'Oceano Pacifico, parte della sottoprefettura di Ogasawara del Giappone e posta a 1.046\u00a0km a sud di Tokyo. Deve il suo nome alla forma che ricorda appunto un \"suribachi\", una sorta di mortaio utilizzato nella cucina giapponese.\nStoria e geografia.\nL'intera isola \u00e8 di origine vulcanica e ricoperta di ceneri; ampia solo una ventina di km\u00b2 (21 circa), \u00e8 dominata appunto dal monte Suribachi, alto 169\u00a0m che ne occupa la punta a sud-est, collegato al resto dell'isola da una lingua di terra bassa rispetto al monte e all'altipiano centrale. La sua cima \u00e8 raggiungibile da una strada con tornanti che la collega all'altipiano di Motoyama, anch'esso di formazione vulcanica.\nLa cima ospita i memoriali statunitense e giapponese della battaglia di Iwo Jima, combattuta durante la seconda guerra mondiale. Proprio durante questa battaglia il fotografo statunitense Joe Rosenthal scatt\u00f2, sulla cima del monte, la foto chiamata \"Raising the Flag on Iwo Jima\". L'ultima eruzione del Motoyama \u00e8 stata stimata colla datazione al carbonio a 2600\u00b180.000 anni, mentre il Suribachi \u00e8 una formazione pi\u00f9 giovane, ma non \u00e8 stata datata."}
{"id": "5023032", "revid": "1020392", "url": "https://it.wikipedia.org/wiki?curid=5023032", "title": "Rana marsupiale di Griswold", "text": ""}
{"id": "5023033", "revid": "125525872", "url": "https://it.wikipedia.org/wiki?curid=5023033", "title": "Pellini", "text": "Altro.\n-Pellina \u00e9 un bambino afro-indiano, venduto dai suoi genitori per soldi e poi trasportato da una famiglia a Roma. Poi per\u00f2 questa famiglia si accorse che Pellina era un bambino troppo brutto, obrobrioso direi, cos\u00ec lo abbandonarono in un cassonetto. Quando tutto era a sfavore per Pellina una strana donna, Maria, decise di prenderlo e accudirlo. Ora Pellina, all'et\u00e0 di undici anni, gareggia per ottenere il premio per il pi\u00f9 brutto bambino al mondo. Onore a Pellina."}
{"id": "5023034", "revid": "1020392", "url": "https://it.wikipedia.org/wiki?curid=5023034", "title": "Rospo arlecchino", "text": ""}
{"id": "5023036", "revid": "1086846", "url": "https://it.wikipedia.org/wiki?curid=5023036", "title": "Segunda Divisi\u00f3n B 2013-2014", "text": "La Segunda Divisi\u00f3n B 2013-2014 \u00e8 la trentasettesima edizione del campionato di calcio spagnolo di terza divisione ad avere questa denominazione. Il campionato vede la partecipazione di 80 squadre raggruppate in quattro gironi: tre (i gruppi II, III e IV) di venti e uno di diciannove, raggruppate prevalentemente secondo un criterio geografico.\nLe prime quattro di ogni gruppo sono ammesse ai play-off, suddivisi in due fasi, per la promozione in Segunda Divisi\u00f3n, mentre solo le vincitrici dei gironi possono contendersi il titolo di Campione di Segunda Divisi\u00f3n B. Le ultime quattro di ogni gruppo (tre nel primo girone), invece, retrocedono in Tercera Divisi\u00f3n. Sono previsti anche i play-out per le sedicesime che si affrontano in due semifinali. Le vincenti si salvano, mentre le sconfitte vengono relegate nel quarto livello del calcio spagnolo.\nGruppo 1.\nIl primo gruppo \u00e8 costituito da squadre provenienti dalle regioni autonome di Asturie, Cantabria, Castiglia e Le\u00f3n, Galizia e La Rioja.\nIl gruppo \u00e8 composto da sole 19 squadre, invece delle 20 previste, a causa del fallimento della vecchia societ\u00e0 di Salamanca, l'Uni\u00f3n Deportiva. Al suo posto \u00e8 nata una nuova squadra, il Salamanca Athletic a cui era stata negata la possibilit\u00e0 di iscriversi al nuovo campionato in quanto secondo le norme della RFEF si sarebbe dovuta convertire in una Societ\u00e0 Anonima Sportiva (SAD). Nonostante un ricorso alla corte numero 4 che avrebbe anche consentito al nuovo club di prendere parte alla competizione da fine ottobre, quando era avvenuta la conversione in SAD, il Salamanca \u00e8 stato escluso in quanto, secondo Marcelino Mat\u00e9, presidente della Commissione dei club della Segunda B, sarebbe stato danneggiato nell'attivit\u00e0 agonistica dopo tre mesi di stop.\nClassifica.\nLegenda:\nNote:\nClassifica cannonieri.\n\"Aggiornata all'11 maggio 2014.\"\nGruppo 2.\nIl secondo gruppo \u00e8 costituito da squadre provenienti dalle regioni autonome di Aragona, Isole Canarie, Navarra, Paesi Baschi e Comunit\u00e0 autonoma di Madrid, oltre alle squadre Toledo e Conquense (entrambe della Castiglia-La Mancia).\nClassifica.\nLegenda:\nNote:\nClassifica cannonieri.\n\"Aggiornata all'11 maggio 2014.\"\nGruppo 3.\nIl terzo gruppo \u00e8 costituito da squadre provenienti dalle regioni autonome di Catalogna, Comunit\u00e0 Valenzana e Isole Baleari.\nClassifica.\nLegenda:\nNote:\nClassifica cannonieri.\n\"Aggiornata all'11 maggio 2014.\"\nGruppo 4.\nIl quarto gruppo \u00e8 costituito da squadre provenienti dalle regioni autonome di Andalusia, Estremadura, Melilla, Murcia e le squadre della Castiglia-La Mancia non presenti nel gruppo II.\nClassifica.\nLegenda:\nNote:\nClassifica cannonieri.\n\"Aggiornata all'11 maggio 2014.\"\nPlay-off.\nI play-off si dividono in due categorie: quello dei campioni (a cui prendono parte i vincitori dei rispettivi raggruppamenti) e quello dei piazzati (cui partecipano le squadre classificatesi tra la seconda e la quarta posizione in tutti e quattro i gironi). Il sorteggio decide le partite che disputeranno i campioni. Le due vincenti vengono promosse direttamente in Segunda Divisi\u00f3n e si scontrano nella finale che decide chi si aggiudicher\u00e0 il titolo di campione della Segunda Divisi\u00f3n B. Le perdenti delle semifinali finiscono invece nei play-off delle piazzate. Questi constano di tre turni: nel primo le seconde dei raggruppamenti sfidano una quarta ciascuna, mentre le terze giocano tra di loro. Anche in questo caso gli incontri vengono decisi dal sorteggio, il quale fa da arbitro anche per il secondo e il terzo turno. Nel secondo le sei vincenti dei play-off piazzati e le due eliminate da quello campioni giocano per arrivare al terzo turno, il quale decreter\u00e0 le altre due promosse.\nTutte le sfide vengono disputate in incontri di andata e ritorno. In caso di parit\u00e0 passa la squadra che ha segnato pi\u00f9 gol fuori casa. Nel caso questo criterio non decreti un vincitore si giocano due tempi supplementari ed eventualmente si tirano i rigori.\nPlay-out.\nLe tre quintultime dei raggruppamenti a 20 squadre e la quartultima del I gruppo, quello a 19 squadre (ovvero tutte le sedicesime dei quattro gruppi), dopo previo sorteggio si incontrano in due semifinali. Le perdenti retrocedono in Tercera Divisi\u00f3n, mentre entrambe le vincenti si salvano poich\u00e9 bisogna recuperare la squadra mancante nel primo girone.\nCome nei play-off, tutte le sfide vengono disputate in incontri di andata e ritorno. In caso di parit\u00e0 passa la squadra che ha segnato pi\u00f9 gol fuori casa. Nel caso questo criterio non decreti un vincitore si giocano due tempi supplementari ed eventualmente si tirano i rigori."}
{"id": "5023041", "revid": "62748", "url": "https://it.wikipedia.org/wiki?curid=5023041", "title": "Orso Bianco (capo indiano)", "text": "Nacque attorno al 1820, durante il dominio delle trib\u00f9 delle pianure, probabilmente lungo il fiume Canadian nel campo invernale tradizionale della sua trib\u00f9. Fu uno dei pi\u00f9 famosi e degli ultimi capi guerrieri Kiowa, si guadagn\u00f2 una reputazione di eccezionale guerriero e a vent'anni divenne sottocapo della trib\u00f9, sotto Piccola Montagna (\"Doh\u00e4san\"). Combatt\u00e9 con lui la prima battaglia di Adobe Walls e si guadagn\u00f2 una fama immortale per l'uso che faceva di un corno per confondere le truppe in battaglia.\nGiovent\u00f9.\nOrso Bianco era figlio di capo Tipi Rosso e di una prigioniera spagnola e pass\u00f2 la giovent\u00f9 sul fiume Arkansas godendosi la pace tra Kiowa e Comanche e conquistandosi una reputazione nelle spedizioni contro i Pawnee e le popolazioni deportate dall'est (in particolare Shawnee e Delaware). In particolare, nella primavera 1853, Orso Bianco, come tutti gli altri giovani capi della sua generazione, quali Lupo Solitario (\"Guipago\"), Orso Barcollante (\"Set-imkia\"), Cuore-di-Donna (\"Manyi-ten\"), Grande Arco (\"Zepko-ete\"), Orso Povero (\"Pa-tadal\"), e forse anche Uccello Scalciante (\"Tene-angopte\"), partecip\u00f2, al seguito di Piccola Montagna e Orso Seduto (\"Satank\"), alla grande battaglia combattuta dai Comanche, Kiowa, Cheyenne, Arapaho contro i Pawnee, Shawnee e Delaware, nella quale le nazioni delle pianure, dopo un iniziale successo, furono sconfitte dal fuoco dei fucili in possesso dei nemici.\nOratore e guerriero.\nFu uno dei pi\u00f9 famosi capi della sua nazione negli anni 1860\u20131870, conosciuto soprattutto per il coraggio come guerriero e per le abilit\u00e0 oratorie. Piccola Montagna (\"Doh\u00e4san\") fu il principale capo trib\u00f9 fino alla propria morte, sopravvenuta nel 1866, mentre Orso Seduto (\"Satank\"). Orso Bianco, insieme a Lupo Solitario (\"Guipago\"), Uccello Scalciante (\"Tene-angopte\") e altri (quali Grande Arco o \"Zepko-ete\", Orso Barcollante o \"Set-imkia\" e \"Manyi-ten\" o Cuore-di-Donna), fu uno dei capi che negoziarono numerosi trattati con il governo statunitense negli anni 1860, compresi il trattato del Little Arkansas (1865) e il trattato di Medicine Lodge (1867). Sottoscrivendo il trattato di Medicine Lodge, Orso Bianco accett\u00f2 il trasferimento dei Kiowa in una riserva. Quando la nazione non vi si trasfer\u00ec, Lupo Solitario (che aveva rifiutato di firmare il trattato) e Orso Bianco furono arrestati dal tenente colonnello George Armstrong Custer e tenuti come ostaggi, con minaccia di impiccarli, fino alla migrazione forzata.\nPrima battaglia di Adobe Walls.\nOrso Bianco viene ricordato anche per la storia militare come sottocapo di Piccola Montagna (Doh\u00e4san) nella prima battaglia di Adobe Walls. Mentre Piccola Montagna era al comando della nazione Kiowa e Orso Seduto (Satank) guidava la dominante societ\u00e0 militare Koitsenko, i Kiowa e Kataka (cosiddetti \"Kiowa-Apache\") e i Comanche si opposero alle truppe condotte dal col. Kit Carson nel novembre 1864. Carson, con cinque compagnie di cavalleria e due compagnie di fanteria (per un totale di 321 militari di truppa e 14 ufficiali), equipaggiate con due obici da montagna da 12 libbre, e circa 100 scouts Indiani (72 Ute e circa 30 Jicarilla Apache), assal\u00ec l'accampamento dei Kiowa di Piccola Montagna, ma la reazione dei guerrieri condotti da Lupo Solitario e il contrattacco guidato da Orso Barcollante e Orso Povero costrinsero i reparti di Carson alla ritirata. Orso Bianco viene ricordato non soltanto per aver collaborato, come Lupo Solitario e gli altri capi guerrieri, alla strategia di Piccola Montagna nelle ripetute cariche contro i volontari del Nuovo Messico, ma soprattutto per l'astuzia mostrata nel suonare continuamente una tromba allo scopo di confondere i comandi trasmessi alle truppe di Carson. Orso Bianco, quindi, avrebbe reso inutile il lavoro dei trombettieri di Carson in un giorno in cui le trib\u00f9 delle pianure, anche grazie a questa astuzia, riuscirono a respingere le truppe statunitensi.\nTrattato di Medicine Lodge.\nA Medicine Lodge Orso Bianco, uomo alto e muscoloso, divenne noto come \"oratore delle pianure\", nonostante il titolo potrebbe essere stato un ironico riferimento ai discorsi prolissi piuttosto che alle sue reali capacit\u00e0. Come molti trattati del tempo, questi accordi non riuscirono a pacificare la frontiera. Il trattato \"garantiva\" il controllo di un esteso terreno ai Kiowa, ma i coloni bianchi continuarono ad invadere le terre Kiowa e gli indiani, insoddisfatti dell'accordo che limitava il loro dominio ad una piccola riserva, continuarono a razziare gli insediamenti. Questa instabile situazione peggior\u00f2 notevolmente con la morte di Piccola Montagna (Doh\u00e4san), l'ultimo capo Kiowa, nel 1866. Senza il suo carisma l'unit\u00e0 Kiowa si dissolse tra numerosi sottocapi; l'anziano Orso Seduto (Satank, Set-angia), capo della societ\u00e0 militare Koitsenko e coevo di Piccola Montagna, non si dimostr\u00f2 interessato alla successione, ma Uccello Scalciante (Tene-angopte), leader tendenzialmente favorevole alla pacifica convivenza coi bianchi, e Orso Bianco e Lupo Solitario (Guipago, Gui-pah-gho), decisi fautori di una linea pi\u00f9 intransigente, entrarono in competizione per conquistare il ruolo di guida suprema della nazione Kiowa. La disputa tra i tre port\u00f2 a numerose razzie nelle pianure meridionali dal Kansas al Texas durante l'autunno del 1866 e nel 1867. In un caso Orso Bianco ed un gruppo di Kiowa-Comanche razziarono il confine texano e, dopo aver ucciso James Box, ne catturarono la moglie e i quattro figli venduti poi all'esercito a Fort Dodge, in Kansas. Si dice che quella volta, a Fort Dodge, Orso Bianco, cercando ovunque del liquore, bevve per sbaglio una medicina animale e gli furono date pillole che lo resero ancora pi\u00f9 malato. Per vendicarsi Orso Bianco bruci\u00f2 il fieno di Mr. Coryell posto di fronte al forte ed uccise tre tagliaboschi.\nFort Zarah.\nLa fama di Orso Bianco crebbe dopo un confronto tra Kiowa e la cavalleria statunitense nei pressi di Fort Zarah, in Kansas, nel 1867. Un giovane guerriero Kiowa era stato ucciso nel campo civile nei pressi della fortezza, ed i Kiowa giunsero in massa per vendicarne la morte. La cavalleria, a sua volta, giunse per proteggere i civili. Orso Bianco riusc\u00ec a evitare lo scontro ma, quello stesso giorno, la cavalleria attacc\u00f2 l'accampamento Kiowa. Orso Bianco comand\u00f2 i guerrieri a difesa del campo mentre donne e bambini si ritiravano. Molti bambini furono uccisi durante la breve battaglia.\nMassacro di Washita.\nNel 1868 il gen. Sheridan programm\u00f2 una grande operazione militare destinata a risolvere stabilmente il problema della scomoda presenza delle nazioni indiane nelle pianure e il ten. col. George Armstrong Custer fu autorizzato a muovere verso l'alta valle del Washita River nel dicembre 1868. Dopo il massacro ai danni dei Cheyenne commesso dal 7\u00ba Cavalleria il 27/11/1868 e la reazione degli Indiani (Comanche, Kiowa, Arapaho) con la distruzione dello squadrone del magg. J. Elliott, il 17/12 Lupo Solitario e Orso Bianco, invitati a parlamentare con Custer, furono arrestati (sarebbero stati liberati soltanto nel febbraio 1869, dopo averli usati, minacciandone l'impiccagione, come strumento di ricatto per ottenere la resa dei Kiowa).\nAssalto alla carovana Warren.\nNel 1871 Orso Bianco guid\u00f2 vari attacchi alle carovane in Texas. La sua rovina giunse con l'assalto alla carovana Warren del 18 maggio 1871. Subito prima dell'attacco gli indiani, seguendo le indicazioni del \"profeta\" Mamanti, avevano permesso a una carrozza scortata da militari di passare illesa: a bordo della carrozza si trovava il generale William Tecumseh Sherman.\nLa carovana tent\u00f2 di reagire disponendosi ad anello, e tutti i muli furono sistemati al centro del cerchio. Nonostante questo i guerrieri catturarono tutti i rifornimenti della carovana, uccisero e mutilarono sette dei componenti. In cinque riuscirono a fuggire. Quando il colonnello Ranald Slidell MacKenzie seppe dell'incidente inform\u00f2 Sherman. Sherman e Mackenzie cercarono i guerrieri responsabili della razzia. Orso Bianco si vant\u00f2 di quanto aveva fatto, non nascondendo il coinvolgimento di Orso Seduto e Grande Albero, ma tacendo la presenza di Grande Arco, Cavallo Bianco e, probabilmente, anche Lupo Solitario; nonostante l'intervento di Lupo Solitario, armato e deciso a sparare ma ridotto alla ragione dall'imponente schieramento militare predisposto dal generale, Sherman lo arrest\u00f2 personalmente.\nProcesso a Orso Bianco e Grande Albero.\nIl generale Sherman ordin\u00f2 il processo a carico di Orso Bianco e Grande Albero, nonch\u00e9 di Orso Seduto, il che li rese i primi capi nativi ad essere processati per le proprie razzie in un tribunale statunitense. Sherman fece trasferire i tre capi Kiowa a Jacksboro (Texas) per essere processati per omicidio. Orso Seduto non aveva intenzione di farsi umiliare e disse ai Tonkawa che sarebbero stati trasferiti a Fort Richardson, e di avvisare la sua famiglia che ne avrebbero trovato il corpo lungo la strada. Orso Seduto si rifiut\u00f2 di salire sulla carovana ed i soldati ve lo gettarono di forza. Nascose la testa sotto il tessuto rosso che indossava quale capo del Koitsenko. I soldati credettero che lo facesse per la vergogna, mentre in realt\u00e0 stava mordendosi i polsi fino alle ossa per liberarsi dalle catene. Inizi\u00f2 a cantare la propria canzone di morte, e quando ebbe le mani libere pugnal\u00f2 una delle guardie con un coltello che aveva nascosto nei vestiti, riuscendo a rubargli il fucile. Orso Seduto fu colpito a morte prima che potesse sparare. Il suo corpo fu gettato al bordo della strada e i suoi familiari non lo raccolsero per il timore dell'esercito, nonostante il colonnello Ranald Slidell MacKenzie avesse assicurato alla famiglia la sua protezione. Fu infine sepolto dai militari a Fort Sill.\nDurante il processo Orso Bianco avvis\u00f2 cosa sarebbe potuto succedere se fosse stato impiccato: \"Sono un grande capo nel mio popolo. Se mi uccidete sar\u00e0 come una scintilla nella prateria. Scatener\u00e0 un grande fuoco - un terribile fuoco!\". Orso Bianco fu dichiarato colpevole di omicidio e condannato a morte. Il giudice Soward ordin\u00f2 che Orso Bianco \"sia preso dallo sceriffo della contea di Jack ed impiccato finch\u00e9 non sar\u00e0 morto, morto, morto e Dio abbia piet\u00e0 della sua anima\". Lo stesso giudice scrisse per\u00f2 anche al governatore del Texas Edmund Jackson Davis chiedendo la trasformazione della pena in un ergastolo. Il governatore Davis, pressato dai capi della cosiddetta Quaker Peace Policy, decise di modificare la sentenza trasformandola in un ergastolo. Orso Bianco fu liberato dopo due anni di prigione nel penitenziario statale di Huntsville in Texas.\nRilascio, ricattura e morte a Huntsville.\nDopo una lunga trattativa con gli ufficiali governativi statunitensi, nel 1872 fu concesso a Lupo Solitario (Gui'pago) il permesso di incontrare il proprio amico Orso Bianco ed il giovane Grande Albero a St. Louis, e solo dopo questo incontro, e l'impegno delle Autorit\u00e0 statunitensi a rilasciare Orso Bianco e Grande Albero, Lupo Solitario accett\u00f2 di recarsi a Washington con alcuni capi Kiowa, Comanche, Cheyenne, Arapaho, Wichita e Delaware per parlare di pace con il Presidente Ulysses Simpson Grant. Dopo che Orso Bianco e Grande Albero furono temporaneamente rilasciati sulla parola, Lupo Solitario guid\u00f2 una delegazione Kiowa a Washington nel settembre 1872, ed ottenne dal commissario indiano E.P. Smith la promessa che i due prigionieri sarebbero stati liberati. Orso Bianco ed il compagno furono liberati definitivamente solo nel settembre 1873, quando Lupo Solitario aveva chiarito all'agente indiano James M. Haworth che la sua pazienza stava per finire. Poco dopo il rilascio, Orso Bianco, con Lupo Solitario e Cavallo Bianco (Tsen-tainte), fu coinvolto in un attacco ai cacciatori di bisonti e parteciparono alla battaglia di Adobe Walls. I Kiowa negarono che Orso Bianco fosse stato coinvolto nello scontro, dicendo che si limit\u00f2 ad assistervi. Consegn\u00f2 la sua lancia di guerra ed altri simboli di comando a uomini pi\u00f9 giovani e meno aggressivi. La sua sola presenza in battaglia, tuttavia, violava la libert\u00e0 condizionata ed il governo ne chiese l'arresto. Si costitu\u00ec nell'ottobre 1874 e torn\u00f2 nel carcere di Huntsville. Le guardie dissero che Orso Bianco, obbligato a lavorare sulla strada, avrebbe guardato per ore il tradizionale terreno di caccia del suo popolo, e sembrava scomparire. Nel suo libro \"History of Texas\" Clarance Wharton parla dell'imprigionamento di Orso Bianco: \"Dopo essere tornato nel penitenziario nel 1874, non vide speranza di fuga. Per un certo tempo lavor\u00f2 con la palla al piede aiutando a costruire la M.K. &amp; T. Railway. Divenne scontroso e sfiduciato, e sarebbe stato visto per ore a guardare attraverso le sbarre della sua cella verso nord, il territorio di caccia del suo popolo\".\nOrso Bianco decise di non voler passare tutta la vita in prigione e si uccise l'11 ottobre 1878 gettandosi da una finestra dell'ospedale della prigione. Orso Bianco fu inizialmente sepolto nel cimitero della prigione di Huntsville. Nel 1963 il nipote, un artista chiamato James Auchiah, ottenne il permesso di spostare i resti di Orso Bianco a Fort Sill.\nIl personaggio di Anatra Blu nel romanzo con cui Larry McMurtry vinse il premio Pulitzer, \"Lonesome Dove\", \u00e8 basato parzialmente sulla vita e sulla morte di Orso Bianco.\nL'attore Rodolfo Acosta interpret\u00f2 Orso Bianco nel 1959 nel terzo episodio della serie televisiva western intitolata \"The Rebel\" con Nick Adams.\nConclusione.\nNel 1963 tramite un atto speciale della legislatura del Texas e del governatore John Connally, i resti di Orso Bianco furono messi in una posizione d'onore a Chief's Knoll nel cimitero di Fort Sill. La restituzione del sacro scudo del sole e dell'arco e frecce a Fort Sill fu resa possibile grazie alla cooperazione con il Phoebe A. Hearst Museum of Anthropology, l'Universit\u00e0 della California di Berkeley e la Missouri Historical Society di St. Louis."}
{"id": "5023043", "revid": "339392", "url": "https://it.wikipedia.org/wiki?curid=5023043", "title": "Satanta", "text": ""}
{"id": "5023044", "revid": "339392", "url": "https://it.wikipedia.org/wiki?curid=5023044", "title": "Set'tainte", "text": ""}
{"id": "5023045", "revid": "66681304", "url": "https://it.wikipedia.org/wiki?curid=5023045", "title": "Idrofidi", "text": ""}
{"id": "5023054", "revid": "76963", "url": "https://it.wikipedia.org/wiki?curid=5023054", "title": "Enric Benavent", "text": "Biografia.\nHa partecipato a serie TV come \"Reina de espadas\", \"La mandr\u00e1gora\", \"Mi reino por un caballo\", \"\u00bfD\u00f3nde esta?\", \"La madre de di marido\", \"Acusados\", \"Los protegidos\", \"\u00c1ngel o Demonio. \"Nel 2011 viene scelto nel ruolo di \"Don Pedro Mira\u00f1ar\" per la telenovela \"Il segreto\" che gli d\u00e0 molta notoriet\u00e0 sia in Spagna ma anche in Italia. Il suo \u00e8 uno dei personaggi principali della serie, tuttavia nel 2015 dopo 1131 puntate esce di scena per\u00f2 successivamente torna per poche puntate ma dopo quest'ultime lascia definitivamente la soap. Ha recitato anche in film di successo come \"Que nos quiten lo bailao\", \"El hombre de la nevera\", \"El \u00e1rbol de las cerezas\", \"L'illa de l'holand\u00e8s\", \"Dripping\", \"Ferroz\", \"Detailes\", \"5 metros cuadrados\". \nHa lavorato anche in teatro."}
{"id": "5023061", "revid": "66681491", "url": "https://it.wikipedia.org/wiki?curid=5023061", "title": "Crotalidi", "text": ""}
{"id": "5023062", "revid": "599013", "url": "https://it.wikipedia.org/wiki?curid=5023062", "title": "Marina Kati\u0107", "text": "Gioca nel ruolo di palleggiatrice nello Sportclub Potsdam.\nCarriera.\nLa carriera di Marina Kati\u0107 inizia nella stagione 1998-99 nell'Odbojka\u0161ki Klub Ka\u0161tela, club militante nel massimo campionato croato, dove resta per quattro stagioni, vincendo una Coppa di Croazia; nel 2001 ottiene le prime convocazioni in nazionale.\nNella stagione 2002-03 si trasferisce nel club italiano della Pallavolo Sirio Perugia in Serie A1, a cui resta legata per due annate, vincendo una Coppa Italia e uno scudetto. Dopo una stagione con il club del Racing Club Villebon 91, nella Pro A francese, per il campionato 2005-06 torna in patria nella squadra di Ka\u0161tela.\nNella stagione 2006-07 viene ingaggiata dal Volleyballclub Vol\u00e9ro Z\u00fcrich con cui vince il campionato svizzero, la coppa nazionale e la Supercoppa; gioca in seguito per i club italiani del Volley 2002 Forl\u00ec, nella stagione 2007-08, e del River Volley di Piacenza, nella stagione 2009-10, intervallata da una partecipazione al campionato greco con l'Iraklis Thessaloniki Volleyball Club nell'annata 2008-09.\nDopo un breve periodo di attivit\u00e0, termina la stagione 2010-11 con l'Ere\u011fli Belediye Spor Kul\u00fcb\u00fc di Konya; dopo una parentesi in Azerbaigian con l'\u0130qtisad\u00e7\u0131 Voleybol Klubu, veste la maglia dei club polacchi del Pilskie Towarzystwo Pi\u0142ki Siatkowej di Pi\u0142a, nella stagione 2012-13, e del Miejski Klub Sportowy D\u0105browa G\u00f3rnicza, nella stagione 2013-14, con cui vince la Supercoppa polacca.\nNell'annata 2014-15 torna in Italia, ingaggiata dall'Imoco Volley di Conegliano, mentre nel campionato seguente approda allo Sportclub Potsdam, club impegnato nella 1. Bundesliga tedesca."}
{"id": "5023063", "revid": "1543377", "url": "https://it.wikipedia.org/wiki?curid=5023063", "title": "Los Angeles Derby Dolls", "text": "La Los Angeles Derby Dolls (LADD) \u00e8 la prima lega di roller derby su pista sopraelevata di Los Angeles, e una delle 13 a praticare questa specialit\u00e0 negli Stati Uniti. \u00c8 stata fondata nell'ottobre 2003 da Rebecca Ninburg (\"Demolicious\") e Wendy Templeton (\"Thora Zeen\"). La lega \u00e8 composta di pi\u00f9 di 120 pattinatrici divise in cinque team.\nNel gennaio 2012, la L.A. Derby Dolls \u00e8 stata fra i membri fondatori della Roller Derby Coalition of Leagues.\nTeam.\nNella Los Angeles Derby Dolls sono presenti 5 team. I quattro team interni sono la Fight Crew, le Sirens, le Tough Cookies e le Varsity Brawlers. Il quinto team sono le L.A. Ri-Ettes, che sono l'all-star team della lega che compete a livello nazionale.\nLa L.A. Derby Dolls ha anche il proprio team arbitrale, chiamato \"The Enforcers\".\nImpegno nel sociale.\nLa L.A. Derby Dolls \u00e8 partner di organizzazioni impegnate nel sociale come la Human Rights Campaign, la Children of the Night, la Big Sunday, la AIDS Project Los Angeles (APLA), il Children's Hospital Los Angeles, il St. Vincent Medical Center, la American Diabetes Association (ADA), e con la After-School All-Stars (ASAS) per aiutare a insegnare alle ragazze la pratica del roller derby.\nIn virt\u00f9 dei propri programmi sociali, nel 2009 la L.A. Derby Dolls ha ricevuto il riconoscimento di \"Treasure of Los Angeles\" dalla Central City Organization, mettendola alla pari con stelle come Magic Johnson e i Los Angeles Dodgers.\nLa L.A. Derby Dolls \u00e8 anche stata scelta per ospitare un evento annuale di raccolta fondi per la Down Syndrome Association di Los Angeles (DSALA) chiamato TwentyWonder \u2014 \u201cA Carnival Of The Mind\u201d nel 2011 e nel 2012. Tutti gli incassi di questa manifestazione vanno a favore delle persone affette da trisomia 21 (Sindrome di Down) della Greater Los Angeles Area.\nAllenamento.\nLa L.A. Derby Dolls ha anche una lega giovanile per avviare le ragazze tra i 7 e i 17 anni al roller derby.\nLe Derby Dolls offrono un programma di roller derby fitness aperto a uomini e donne per insegnare al pubblico a giocare a roller derby chiamato Derby Por Vida (DPV). Il DPV \u00e8 anche considerato un passaggio per entrare nel programma \"LA Derby Dolls Fresh Meat\", in cui le donne si allenano per diventare pattinatrici della lega.\nIncontri amichevoli misti tra uomini e donne sono disputati durante la wRECk League, evento in cui si disputano gare tanto su pista sopraelevata quanto su pista piana.\nOgni anno a marzo, la LADD chiama allenatori di roller derby di alto livello - tanto di pista piana quanto di pista sopraelevata - come insegnanti al proprio camp chiamato \"March RADness\".\nMedia.\nLe Derby Dolls sono apparse nella serie della NBC \"Kath and Kim\", nel programma di VH1 \"Rock of Love,\" a \"Chelsea Lately\", sulla CNN, su FOX News, e diverse pattinatrici della lega appaiono nel film \"Whip It\", scritto dalla ex pattinatrice della L.A. Derby Dolls (e fondatrice delle Sirens) Shauna \u201cMaggie Mayhem\u201d Cross.\nPattinatrici e altro personale.\nOltre a Shauna Cross, importanti pattinatrici delle Derby Dolls sono la sceneggiatrice e autrice Pamela Ribon, la giornalista e autrice Alex Cohen, l'attrice Emma Dumont, e l'allenatrice di roller derby Bonnie D.Stroir. Il comico Blaine Capatch \u00e8 stato un commentatore della lega.\nLega sorella.\nLa Los Angeles Derby Dolls ha una lega sorella a San Diego, la San Diego Derby Dolls (SDDD)."}
{"id": "5023064", "revid": "287204", "url": "https://it.wikipedia.org/wiki?curid=5023064", "title": "Torneo di Wimbledon 2014 - Doppio misto", "text": "Daniel Nestor e Kristina Mladenovic erano i detentori del titolo, ma sono stati sconfitti in semifinale da Maks Mirny e Chan Hao-ching i quali sono stati poi sconfitti in finale da Nenad Zimonji\u0107 e Samantha Stosur per 6-4, 6-2.\nTeste di serie.\nTutte le teste di serie hanno ricevuto un bye per il 2\u00ba turno"}
{"id": "5023074", "revid": "66681607", "url": "https://it.wikipedia.org/wiki?curid=5023074", "title": "Giovanni dei Marignoli", "text": ""}
{"id": "5023075", "revid": "76963", "url": "https://it.wikipedia.org/wiki?curid=5023075", "title": "Jules Adrien Blanchet", "text": "Biografia.\n\u00c8 stato attach\u00e9 al Cabinet des m\u00e9dailles della Biblioth\u00e8que nationale de France.\nDal 1893 al 1901 \u00e8 stato segretario della Revue numismatique e poi ne \u00e8 stato direttore dal 1906 al 1956.\nHa fatto parte di diverse societ\u00e0 e accademie tra cui l'Acad\u00e9mie des inscriptions et belles-lettres, la Acad\u00e9mie des sciences, belles-lettres et arts de Lyon di cui \u00e8 stato membro d'onore e associato nel 1956.\n\u00c8 stato presidente del Comit\u00e9 des travaux historiques et scientifiques.\nNel 1916 \u00e8 stato nominato membro della Commission du Vieux Paris, di cui \u00e8 divenuto vicepresidente nel 1942.\nNel 1886 \u00e8 stato membro fondatore della Soci\u00e9t\u00e9 de Borda di cui ha fatto parte fino alla morte nel 1957.\nHa fatto anche parte della Soci\u00e9t\u00e9 des sciences naturelles et arch\u00e9ologiques de la Creuse"}
{"id": "5023087", "revid": "767487", "url": "https://it.wikipedia.org/wiki?curid=5023087", "title": "The Story of Seabiscuit", "text": "The Story of Seabiscuit \u00e8 un film del 1949 diretto da David Butler. \u00c8 la storia romanzata di un celebre campione purosangue, il cavallo Seabiscuit (1933-1947) che nel film viene interpretato da un suo consanguineo.\nProduzione.\nIl film fu prodotto dalla Warner Bros.\nVenne girato in California, al Burns Ranch e all'Hollywood Park Racetrack.\nDistribuzione.\nDistribuito dalla Warner Bros., il film usc\u00ec nelle sale cinematografiche USA il 12 novembre 1949 dopo essere stato presentato in prima a New York l'11 novembre. In Spagna, dov'\u00e8 conosciuto come \"A rienda suelta\", usc\u00ec a Barcellona il 28 dicembre 1950 e a Madrid il 5 aprile 1951."}
{"id": "5023089", "revid": "310175", "url": "https://it.wikipedia.org/wiki?curid=5023089", "title": "10000 (numero)", "text": ""}
{"id": "5023091", "revid": "1728", "url": "https://it.wikipedia.org/wiki?curid=5023091", "title": "Adrien Blanchet", "text": ""}
{"id": "5023092", "revid": "767487", "url": "https://it.wikipedia.org/wiki?curid=5023092", "title": "Cavalli (film)", "text": "Cavalli \u00e8 un film del 2011 diretto da Michele Rho e tratto dall'omonimo racconto di Pietro Grossi.\nLa pellicola \u00e8 stata presentata in concorso alla 68\u00aa Mostra internazionale d'arte cinematografica di Venezia, nella sezione Controcampo italiano.\nTrama.\nFine dell'Ottocento, in una valle degli Appennini vivono Alessandro e Pietro, due fratelli cresciuti in una piccola casa con una mamma dolce e un padre distante. In seguito alla morte della madre, il padre regala loro due splendidi cavalli non ancora domati e sar\u00e0 loro compiti riuscire a domarli grazie ai consigli di un allevatore.\nMolto legati tra di loro, i due fratelli, una volta cresciuti, si ritroveranno a intraprendere strade di vita separate quando Alessandro decide di trasferirsi lontano mentre Pietro decide di restare e vivere con la sua amata Veronica.\nLocation.\nAppennino - varie localit\u00e0 tra cui Colle di Val d'Elsa (SI)"}
{"id": "5023093", "revid": "310175", "url": "https://it.wikipedia.org/wiki?curid=5023093", "title": "Martiri cinesi", "text": ""}
{"id": "5023094", "revid": "310175", "url": "https://it.wikipedia.org/wiki?curid=5023094", "title": "Michael Rostovtzeff", "text": ""}
{"id": "5023095", "revid": "1305772", "url": "https://it.wikipedia.org/wiki?curid=5023095", "title": "Jes\u00fas Ferrero", "text": "Biografia.\nTrascorse la giovinezza tra Pamplona, Barcellona, Ginevra, Madrid e Parigi. Si laure\u00f2 in storia greca antica alla \u00c9cole des Hautes \u00c9tudes en Sciences Sociales di Parigi, mantenendosi facendo il portiere di notte in un hotel. L\u00ec scrisse il suo primo romanzo, \"B\u00e9lver Yin\" (1981), con cui vinse il Premio Ciudad de Barcelona del 1982. Il grande successo di critica e di pubblico e il taglio con la precedente tradizione letteraria spagnola, identificano il romanzo come un'opera molto importante della nuova letteratura della Spagna democratica. Il critico Rafael Conte lo defin\u00ec \"il romanzo pi\u00f9 sorprendente, splendido e affascinante degli ultimi lustri della letteratura spagnola\".\nNel 1986, trasferitosi a Barcellona, pubblic\u00f2 il suo secondo romanzo, \"Opium\". Nella stessa citt\u00e0 scrisse anche \"Lady Pepa\", \"D\u00e9bora Blenn\", \"Alis el Salvaje\", \"Los reinos combatientes\", \"El secreto de los dioses\", \"El efecto Doppler\" (Premio Plaza &amp; Jan\u00e9s, 1990) e il racconto \"Besos en tu su\u00e9ter manchado de vino\".\nNel 1994 si trasfer\u00ec a Madrid, dove insegn\u00f2 alla Escuela de Letras de Madrid per oltre dieci anni, e dove scrisse tutte le altre opere della sua produzione letteraria, a partire dal romanzo \"Amador o la narraci\u00f3n de un hombre afortunado\".\nScrisse anche un romanzo a puntate apparso nel periodico madrileno \"El Independiente\" con il titolo \"Un amor en Berl\u00edn\", e un saggio sulla cultura cinese, \"Pek\u00edn de la Ciudad Prohibida\".\nNel numero di \"Revista de Occidente\" dedicato alla narrativa spagnola contemporanea, Ferrero pubblic\u00f2 uno spezzone del suo romanzo \"La era de la niebla\", e lo present\u00f2 cos\u00ec:\nPoco propenso alle narrazioni esaustive, solo due dei suoi romanzi superano le trecento pagine e in generale gli altri non ne hanno pi\u00f9 di duecento.\nFerrero \u00e8 un autore prolifico e si \u00e8 cimentato in diversi generi: ha scritto romanzi, racconti, poesie, testi per il teatro (\"Las siete ciudades del C\u00edbola\") e saggi, oltre ad aver collaborato con la televisione e il cinema. \u00c8 coautore, con Pedro Almod\u00f3var del copione di \"Matador\", e in precedenza aveva anche partecipato alle riprese di \"Robin y Marion\" di Richard Lester. Ha anche firmato il copione letterario del Padiglione della Navigazione all'Esposizione universale di Siviglia.\nCol suo saggio \"Las experiencias del deseo. Eros y misos\" (che vinse il Premio Anagrama 2009), Ferrero torna alla scrittura riflessiva che aveva abbandonato dopo gli studi universitari a Parigi quando aveva frequentato le lezioni di Nicole Loraux, Michel Foucault, Gilles Deleuze, Roland Barthes, Jacques Lacan, Pierre Vidal-Naquet e Jean Pierre Vernant."}
{"id": "5023099", "revid": "1573940", "url": "https://it.wikipedia.org/wiki?curid=5023099", "title": "Picathartes gymnocephalus", "text": "Il picatarte collobianco (Picathartes gymnocephalus ()) \u00e8 un uccello passeriforme appartenente alla famiglia Picathartidae, diffuso nelle aree boschive d'alta quota dell'Africa occidentale.\nIl picatarte presenta una colorazione bianca sul collo e sul petto mentre le ali e il dorso sono color grigio-nero. La coda (insolitamente lunga) di color marrone scuro \u00e8 utilizzata per mantenere l'equilibrio. La testa \u00e8 quasi completamente glabra e la pelle \u00e8 giallo vivace ad eccezione di due grandi macchie nere circolari situate appena dietro gli occhi.\nEtimologia.\nIl nome specifico della specie deriva dal greco antico, \"gymnos\" che sta per nudo \"nudo\", e \"kephale\" per \"testa\". Il nome comune inglese delle due specie, \"Rockfowl\" \u00e8 in riferimento all'abitudine di costruire il nido di fango sulle superfici rocciose delle grotte.\nDescrizione.\nUn picatarte adulto misura circa 38\u201341\u00a0cm (15-16), di cui la lunga coda ne costituisce gi\u00e0 18\u00a0cm. Un picatarte adulto pu\u00f2 pesare fino a 200-250 g.Gli adulti non hanno un evidente dimorfismo sessuale e il maschio e la femmina sono pressoch\u00e9 identici. La testa degli adulti, eccetto gola e mento \u00e8 completamente glabra ad eccezione di un sottile strato di peluria sulla fronte. La pelle della testa \u00e8 giallo brillante ad eccezione di due grandi macchie circolari di pelle nera che si trova appena dietro gli occhi. Il becco \u00e8 forte e robusto, e somiglia molto a quello dei corvi. La colorazione della nuca, della schiena e delle ali \u00e8 grigio-nera mentre il petto ed il collo sono bianco-crema. La lunga e sproporzionata coda invece presenta una colorazione marrone scuro.\nBiologia.\nAlimentazione.\nQuesto uccello si nutre principalmente di insetti, anche se spesso i genitori introducono nella dieta dei pulcini anche piccoli vertebrati. Si nutrono prevalentemente degli insetti uccisi dalle formiche del genere \"Dorylus\".\nRiproduzione.\nIl picatarte \u00e8 un uccello monogamo e la coppia nidifica in solitaria o in prossimit\u00e0 di altre coppie, raggruppandosi in colonie che arrivano a contare fino a otto nidi. I nidi vengono costruiti con il fango e vengono costruiti su superfici rocciose, prevalentemente nelle grotte. Le femmine depongono fino a due uova due volte l'anno. I nidiacei che ne usciranno maturano nel giro di un mese. Anche se questa specie nidifica in colonie, l'infanticidio \u00e8 abbastanza comune.\nDistribuzione e habitat.\nQuesto uccello vive principalmente in aree boschive ad alta quota, dell'Africa occidentale, dalla Guinea al Ghana. Predilige le aree provviste di ruscelli e di monadnock.\nTassonomia.\nLa specie fu descritta nel 1825, da Coenraad Jacob Temminck. Temminck pubblic\u00f2 la sua scoperta nel 2\u00b0 volume di \"Nouveau Recueil de planches colori\u00e9es d'oiseaux\" dove lo descrisse come appartenente al genere \"Corvus\" e battezzandolo quindi come \"Corvus gymnocephalus\". Tuttavia, dopo solo tre anni dalla scoperta, il naturalista Ren\u00e9-Primev\u00e8re Lesson rimosse il picatarte dal genere \"Corvus\" e lo inser\u00ec nel genere \"Picathartes\", in quanto il picatarte non condividevo alcuni aspetti morfologici dei corvi come per esempio la testa piumata. Oggi il picatarte collobianco e il suo parente pi\u00f9 stretto, il picatarte collo-grigio sono gli unici membri esistenti del genere \"Picathartes\".\nConservazione.\nQuesta specie \u00e8 classificata come vulnerabile ed \u00e8 minacciata prevalentemente dalla deforestazione e dalla distruzione del suo habitat. Alcuni popoli indigeni della Sierra Leone considerano questo uccello un protettore della casa dei loro spiriti ancestrali. Inoltre, il picatarte \u00e8 considerato uno degli uccelli africani pi\u00f9 ambiti dagli amanti del birdwatching."}
{"id": "5023100", "revid": "120587436", "url": "https://it.wikipedia.org/wiki?curid=5023100", "title": "Associazione Calcio Fanfulla 1874 1982-1983", "text": "Questa voce raccoglie le informazioni riguardanti l'Associazione Calcio Fanfulla 1874 nelle competizioni ufficiali della stagione 1982-1983.\nStagione.\nLa stagione 1982-83 per il Fanfulla di Lodi \u00e8 storica: ottiene il secondo posto in classifica con 44 punti alle spalle del Legnano (52 punti), che significa promozione in Serie C1 per entrambe.\nOrganigramma societario.\nArea direttiva\nArea organizzativa\nArea tecnica\nArea sanitaria"}
{"id": "5023102", "revid": "1501558", "url": "https://it.wikipedia.org/wiki?curid=5023102", "title": "Satana a St. Mary", "text": "Satana a St. Mary (\"Satan In St Mary's\") \u00e8 un romanzo di Paul Doherty del 1986.\nTrama.\nLondra, anno Domini 1284: Re Edoardo convoca il suo Lord Cancelliere Burnell, vescovo di Bath e di Wells. Si sa che una misteriosa cospirazione serpeggia per Londra; una spia che indagava per conto di Burnell \u00e8 stata ripescata nel Tamigi con la gola tagliata. Nella chiesa di Saint Mary le Bow un omicida, che vi si era rifugiato, si \u00e8 poi impiccato, pur essendo per il momento in salvo. Edoardo e Burnell sentono il pericolo sempre pi\u00f9 vicino.\nHugo Corbett, cancelliere presso la Regia Corte di Giustizia viene incaricato da Burnell di proseguire le indagini. \u00c8 un uomo intelligente, veterano delle guerre che hanno insanguinato il paese, ma \u00e8 anche un uomo solo, la famiglia distrutta dalla peste. Cos\u00ec nessuno lo pianger\u00e0 se dovesse venire scoperto ed eliminato dai congiurati.\nAltro sangue scorrer\u00e0 prima che la setta di satanisti che sta tramando l'assassinio dello stesso Edoardo venga smascherata. E il successo di Corbett nell'inchiesta avr\u00e0 comunque un prezzo."}
{"id": "5023103", "revid": "729019", "url": "https://it.wikipedia.org/wiki?curid=5023103", "title": "V\u00e1clav Mal\u00fd", "text": "Biografia.\nNasce a Praga, il 21 settembre 1950.\nDopo la esame di maturit\u00e0 entra nel seminario diocesano di Litom\u011b\u0159ice e viene ordinato sacerdote il 26 giugno 1976 dall'vescovo Jozef Feranec. \u00c8 nominato cappellano a Vla\u0161im e Plze\u0148. Nel febbraio 1977 firma Carta 77. Nell'anno 1979 perde l'approvazione dello Stato. Nel maggio 1979 \u00e8 arrestato e accusato di sovversione. \u00c8 rilasciato nel dicembre 1979. Dopo essere stato tra i firmatari di Charta 77 ed aver servito come portavoce del movimento oltre che del Forum Civico, \u00e8 parroco di san Gabriele e di sant'Antonio a Hole\u0161ovice.\nIl 1\u00ba dicembre 1996 \u00e8 nominato canonico del Capitolo Metropolitano di San Vito.\nIl 3 dicembre 1996 \u00e8 nominato da papa Giovanni Paolo II vescovo titolare di Marcelliana ed ausiliare di Praga. Riceve l'ordinazione episcopale il 11 gennaio 1997 dal cardinale Miloslav Vlk.\nGenealogia episcopale.\nLa genealogia episcopale \u00e8:"}
{"id": "5023104", "revid": "767487", "url": "https://it.wikipedia.org/wiki?curid=5023104", "title": "Agguato di Bi'r Ma'una", "text": "L'agguato di Bi\u02ber Ma\u02bf\u016bna, o spedizione di Bi\u02ber Ma\u02bf\u016bna () fu un tranello teso ai musulmani nel luglio-agosto del 625 (Safar dell'anno 4 dell'Egira) presso il pozzo della localit\u00e0 di Ma\u02bf\u016bna, dai beduini B. Sulaym di \u02bf\u0100mir b. al-\u1e6cufayl, facenti capo alla trib\u00f9 dei B. \u02bf\u0100mir b. \u1e62a\u02bf\u1e63a\u02bfa di Ab\u016b Bar\u0101\u02be.\nAntefatti.\nAb\u016b Bar\u0101\u02be \u02bf\u0100mir b. M\u0101lik b. Ja\u02bffar, detto \"Mul\u0101\u02bfib al-asinna\" (Colui che gioca con le lance), aveva invitato Maometto a inviare presso di lui, accampato nei tradizionali territori della sua trib\u00f9, tra La Mecca e Medina, un gruppo di musulmani che spiegasse il Corano ai componenti della sua gente, devota ai culti ancestrali del politeismo enoteistico.\nI \"qurr\u0101\u02be\" (persone specializzate nella recitazione e nell'esegesi di massima del Testo Sacro islamico) furono per\u00f2 aggredite a tradimento nella localit\u00e0 del pozzo di Ma\u02bf\u016bna e proditoriamente massacrati dai membri dei B. \u02bfU\u1e63ayya, Ri\u02bfl e Dhakw\u0101n b. Tha\u02bflaba, clan tutti dei Sulaym, il cui capo, nipote di Ab\u016b Bar\u0101\u02be, era in forte contrasto e competizione con Ab\u016b Bar\u0101\u02be e che voleva assai probabilmente metterlo in grave difficolt\u00e0.\nTra i caduti si ricorda Ab\u016b Fuhayra, un liberto di Ab\u016b Bakr, convertitosi ben prima dell'Egira. Si salv\u00f2 solo un musulmano: l\"'Ansar\" Ka\u02bfb b. Zayd b. al-Najj\u0101r, della trib\u00f9 araba medinese dei Banu Khazraj, che fu creduto gi\u00e0 morto dai nemici e che morir\u00e0 pi\u00f9 tardi nella Battaglia del Fossato."}
{"id": "5023108", "revid": "287204", "url": "https://it.wikipedia.org/wiki?curid=5023108", "title": "478 (numero)", "text": "Quattrocentosettantotto (478) \u00e8 il numero naturale dopo il 477 e prima del 479."}
{"id": "5023109", "revid": "1442080", "url": "https://it.wikipedia.org/wiki?curid=5023109", "title": "No Ruinous Feud", "text": "No Ruinous Feud \u00e8 un album della The Incredible String Band, pubblicato dalla Island Records (ma anche dalla Reprise Records) nel febbraio del 1973."}
{"id": "5023110", "revid": "713168", "url": "https://it.wikipedia.org/wiki?curid=5023110", "title": "Archivio generale di Simancas", "text": "L'Archivio generale di Simancas (in spagnolo: \"Archivo General de Simancas\") \u00e8 uno dei cinque archivi di Stato centrali spagnoli, ed in particolare \u00e8 quello deputato alla conservazione dei documenti della Corona di Castiglia dalla fondazione al 1844.\nL'Archivio di Simancas \u00e8 stato fondato nel 1540, quando fu deciso che la Castiglia dovesse dotarsi di un archivio centrale ad imitazione di quanto gi\u00e0 avveniva per la Corona d'Aragona. Esso ha funto da archivio centrale del Regno di Spagna fino al 1844, quando \u00e8 stato creato l'archivio generale dell'amministrazione a Alcal\u00e1 de Henares.\nL'Archivio \u00e8 ospitato sin dall'origine nel castello di Simancas, provincia di Valladolid, comunit\u00e0 della Castiglia e Le\u00f3n. L'attuale fortezza risale al XV secolo, ma \u00e8 stata costruita sopra le rovine di fortificazioni precedenti, risalenti all'epoca della Reconquista.\nPatrimonio.\nL'importanza dell'archivio \u00e8 dovuta al fatto che nel periodo cui si riferiscono i documenti conservati la Spagna dominava molte aree geografiche (fra cui alcuni regioni italiane) e pertanto l'archivio \u00e8 frequentato dagli storici che si occupano di molte nazioni, non solo da chi studia la storia iberica.\nL'organizzazione dell'Archivio rispecchia la sua evoluzione storica. Poich\u00e9 conserva soprattutto documenti amministrativi, la divisione in sezioni rispecchia le suddivisioni amministrative spagnole. \nL'Archivio \u00e8 diviso quasi trenta sezioni, tuttavia esse possono essere riunite in otto gruppi principali."}
{"id": "5023111", "revid": "339392", "url": "https://it.wikipedia.org/wiki?curid=5023111", "title": "Archivo General de Simancas", "text": ""}
{"id": "5023112", "revid": "1964823", "url": "https://it.wikipedia.org/wiki?curid=5023112", "title": "Palio di San Giovanni Battista", "text": "Il Palio di San Giovanni Battista \u00e8 una rievocazione storica che si svolge nella citt\u00e0 di Fabriano e ha luogo ogni anno dalla met\u00e0 del mese di giugno al giorno del santo (24 giugno), patrono della citt\u00e0. Il Palio rievoca il Trecento, il \u201csecolo d\u2019oro\u201d di Fabriano, periodo in cui la citt\u00e0 diviene molto nota nel contesto socio-politico dell\u2019epoca. Durante questa manifestazioni le porte si affrontano in varie competizioni quali giochi storici popolari, infiorate artistiche, torneo degli arcieri, \"Palio dei Monelli\" (riservato ai ragazzi) e che culmina l'ultimo giorno nella Sfida del Maglio, la principale sfida fra i quattro quartieri che esalta l\u2019antico mestiere del fabbro e la storica vocazione cittadina alla lavorazione del ferro. L\u2019antica Faberius divenne infatti nel Medioevo \u201cFabriano\u201d anche perch\u00e9 era molto sviluppata in citt\u00e0 l\u2019attivit\u00e0 dei fabbri. Le quattro porte sono:\nLa porta campione in carica (edizione 2019) \u00e8 la Porta Pisana, mentre la classifica delle vittorie \u00e8 la seguente:\nLa prima edizione si \u00e8 svolta nel 1995, e in 25 edizioni \u00e8 cresciuta in quantit\u00e0 e qualit\u00e0, diventando un\u2019importante attrattiva culture e religiosa della regione Marche. \nStoria.\nLa festivit\u00e0 di San Giovanni Battista affonda le radici fin nelle origini della citt\u00e0: storicamente il Santo sarebbe per\u00f2 divenuto patrono solo nel 1378, quando Guido Chiavelli, dopo un periodo di lotte di fazione che avevano indebolito la citt\u00e0, il 24 giugno, giorno di San Giovanni Battista, conquista Fabriano celebrando la vittoria con una gran festa. Si ordin\u00f2 allora una gran celebrazione per ricordare questo avvenimento. Festa che si doveva ripetere ogni anno il giorno della festivit\u00e0 di San Giovanni. In questo giorno oltre alla sacra celebrazione nella piazza alta venivano eseguiti tornei e giostre di vario genere. \nSvolgimento.\nUn tempo tutti i giovani del paese volevano entrare nella bottega di mastro Marino, allora si sfidavano, per diventare i fabbri pi\u00f9 noti del paese. Oggigiorno a ricordarlo, la Sfida, che prende il via con la staffetta, per poi continuare con il Gioco dell\u2019Anello e per finire con i corridori-garzoni che portano il ferro al proprio Fabbro: vince il primo Fabbro che riesce a costruire la chiave perfetta per far salire una bandiera bloccata da una serratura.\nC\u2019\u00e8 poi Il palio dei Monelli, cos\u00ec chiamato perch\u00e9 i partecipanti devono rientrare nei 14 anni di et\u00e0. Quattro ragazzi compiono un percorso a staffetta e uno assiste il Fabbro.\nOltre alla Sfida del Maglio, nel corso della manifestazione ci sono altre rievocazioni storiche quali i Borghi Medievali, che rappresentano scene di vita medievale, il Corteo Storico e i Giochi Popolari che comprendono gare di tiro alla fune, corsa con i trampoli, corsa con le brocche, torneo degli Arcieri non ch\u00e8 le infiorate artistiche dei \u201cGiovani Infioratori\u201d."}
{"id": "5023113", "revid": "1543377", "url": "https://it.wikipedia.org/wiki?curid=5023113", "title": "Geografia dell'Uruguay", "text": "L'Uruguay (176.215\u00a0km\u00b2) confina a nord e a est con il Brasile, a ovest con l'Argentina e si affaccia a sud-est all'oceano Atlantico. \u00c8 costituito da piane costiere e da aree intensamente spianate dall'erosione, dall'aspetto dolcemente ondulato: l'altitudine media si aggira sui 100 metri e i rilievi, che non superano i 500 m d'altezza, interessano appena il 3% della superficie complessiva.\nVicende geologiche.\nIl territorio dell'Uruguay \u00e8 costituito da un piccolo lembo dell'antico zoccolo brasiliano, che si affaccia sull'Atlantico a nord dell'imboccatura del R\u00edo de la Plata.\nSotto il profilo geologico, l'antico scudo cristallino precambriano, che costituisce l'ossatura del territorio uruguayano ed \u00e8 formato prevalentemente da graniti e da \"gneiss\", affiora allo scoperto nella met\u00e0 meridionale del Paese.\nA nord della valle del R\u00edo Negro, che corrisponde, come quella del R\u00edo Uruguay, a una grande linea di frattura, il basamento antico \u00e8 ricoperto da una potente serie sedimentaria (arenarie, scisti argillosi e calcari) che dal Devoniano si spinge fino al Trias ed \u00e8 nota con il nome di formazione di Gondwana.\nAnch'essa risulta notevolmente peneplanata e fratturata, lasciando in tal modo spazio ad affioramenti del substrato cristallino.\nLa formazione di Gondwana \u00e8 a sua volta coperta da \"trappas\", espandimenti di rocce basaltiche verificatisi in concomitanza con l'orogenesi terziaria, particolarmente estesi in corrispondenza della Cuchilla de Haedo. Sedimenti pi\u00f9 recenti (Cretaceo marino) affiorano nei pressi di Montevideo e soprattutto lungo la valle del R\u00edo Uruguay mentre depositi quaternari di varia origine (continentale marina) ricoprono le fasce costiere e i fondivalle.\nMorfologia.\nIl Paese ha una sua unit\u00e0 naturale, essendo limitato verso ovest dal corso del R\u00edo Uruguay, con il quale ha inizio una regione potamica ben distinta; soltanto verso nord i caratteri regionali continuano con poca diversit\u00e0 nei territori brasiliani del Rio Grande do Sul. Il fronte meridionale \u00e8 marittimo e la costa, platense e atlantica, appare articolata in ampie insenature sabbiose e in rocciosi promontori, cui segue, verso est, una successione di lagune fino a quella di Mirim (che segna nuovamente il confine con il Brasile). L'altitudine media oscilla intorno ai 100\u00a0metri, e le massime elevazioni vanno dai 299\u00a0metri della Cuchilla Grande ai 420 della Cuchilla de Haedo. La quota pi\u00f9 alta \u00e8 comunque raggiunta da un rilievo marginale, l'isolato Pan de Az\u00facar (501\u00a0m), che sorge a un estremo della Sierra de Carap\u00e9, a breve distanza dalla costa atlantica. Nel complesso, tutto il territorio \u00e8 caratterizzato da un succedersi di ampie depressioni vallive e di morbide ondulazioni, le une e le altre percorse da un'idrografia tributaria del R\u00edo Uruguay o direttamente dell'Atlantico. L'articolazione del rilievo \u00e8 evidenziata essenzialmente da due principali allineamenti, diretti da sud-ovest a nord-est, appunto la Cuchilla Grande e la Cuchilla de Haedo, dai quali si diramano, in varie direzioni, numerose serie di basse colline. Le due \"cuchillas\" delimitano l'ampio bacino del R\u00edo Negro, il cui corso attraversa diagonalmente il Paese, dal confine brasiliano, in direzione sud-ovest.\nLa scarsissima profondit\u00e0 delle acque dell'Atlantico e dello stesso estuario platense (poco pi\u00f9 di una decina di metri, e anche meno, a 50\u00a0km dalla costa) testimonia di un recente abbassamento, che ha interessato anche le coste argentine e la cui principale conseguenza \u00e8 data da una ripresa dell'erosione marina, specialmente l\u00e0 dove la costa si articola su formazioni rocciose. Queste ultime sono state sovente modellate a guisa di falesie, note localmente con il nome di \"barrancos\", e compaiono generalmente lungo le coste platensi (ancora pi\u00f9 nette e rettilinee si ritrovano sulla sponda argentina), mentre su quelle atlantiche si susseguono lunghi cordoni di dune sabbiose che separano dal mare le lagune interne.\nIdrografia.\nLo stadio di peneplanazione raggiunto, sotto il profilo morfologico, dal territorio uruguayano ne giustifica la notevole gerarchizzazione della rete idrografica, tributaria, pi\u00f9 o meno direttamente, dell'Atlantico. Tra le caratteristiche che distinguono i corsi d'acqua uruguayani sono inoltre la debole inclinazione del loro letto (non infrequentemente, tuttavia, interrotto da rapide e cascate) e la variabilit\u00e0 del loro regime, legata essenzialmente all'andamento delle precipitazioni. Pi\u00f9 di un terzo del territorio \u00e8 drenato dal bacino del R\u00edo Negro (lungo 750\u00a0km), che nasce poco oltre il confine brasiliano. Il fiume, che riceve vari affluenti, fra i quali il R\u00edo Tacuaremb\u00f3 da destra e il R\u00edo Y\u00ed da sinistra, \u00e8 stato sbarrato nel suo corso medio da una diga che ha dato origine a un lago artificiale molto ramificato, situato a 80\u00a0metri sul mare e utilizzato per la produzione di energia idroelettrica, oltre che per l'irrigazione. Circa 90\u00a0km pi\u00f9 a valle il corso del fiume \u00e8 stato sbarrato con un'altra diga, creando cos\u00ec un nuovo bacino artificiale situato a 55\u00a0metri sul mare. Il R\u00edo Uruguay, che segna per circa 500\u00a0km il confine con l'Argentina, riceve l'afflusso dei corsi d'acqua che scendono dalla Cuchilla de Haedo, tra i quali (oltre al R\u00edo Negro) il R\u00edo Arapey e il R\u00edo Queguay, la cui lunghezza oscilla tra i 200 e i 300 chilometri. Il R\u00edo Uruguay, largo verso la foce fino a 12\u00a0km, \u00e8 navigabile per gran parte del suo corso uruguayano; un forte ostacolo \u00e8, per\u00f2, costituito dalle rapide note con i nomi di Salto Grande e di Salto Chico, dove in estate la navigazione \u00e8 resa impossibile dalla scarsit\u00e0 delle acque. Dei fiumi che scendono verso il R\u00edo de la Plata \u00e8 da ricordare il R\u00edo Santa Lucia (lungo pi\u00f9 di 200\u00a0km), che sfocia poco a ovest di Montevideo. Molto brevi sono i corsi d'acqua direttamente tributari dell'Atlantico, a causa della vicinanza alla costa della Sierra de Carap\u00e9 e della Cuchilla Carbonera. Dai versanti settentrionali di queste ultime scendono, invece, alcuni immissari del lago Mer\u00edn.\nClima.\nCompreso per intero nella zona temperata australe, l'Uruguay, anche per la scarsa incisivit\u00e0 del suo rilievo e per la debole altitudine media, risente in notevole misura dell'influsso sia dei venti sia delle correnti atlantiche. Di queste, \u00e8 la corrente del Brasile che invia sulle coste uruguayane le sue ultime calde terminazioni, contribuendo ad attenuare le escursioni termiche annue. Apportatori di piogge sono, invece, i venti umidi suscitati dall'anticiclone sud-atlantico, la cui influenza si fa sentire un po' in tutti i mesi dell'anno, ma specialmente in quelli primaverili e autunnali.\nLe temperature medie annue di Montevideo e di Artigas, che per la loro posizione astronomica dovrebbero presentare valori fondamentalmente diversi, sono invece piuttosto simili, rispettivamente di 17 e di 20\u00a0\u00b0C; i valori pi\u00f9 bassi si registrano nei mesi dell'inverno australe, particolarmente in luglio (12,5\u00a0\u00b0C a Montevideo), quelli pi\u00f9 elevati nei mesi estivi, specialmente in gennaio (22,6\u00a0\u00b0C, sempre a Montevideo).\nLe precipitazioni variano dagli 850\u00a0mm a sud della Cuchilla Grande ai 1300\u00a0mm della zona di Artigas e di Rivera, al confine con il Brasile; si nota che la media annua della piovosit\u00e0 va aumentando da sud verso nord in modo graduale. I mesi pi\u00f9 piovosi sono marzo, aprile e settembre (quando pi\u00f9 sensibile \u00e8 l'influsso delle masse d'aria di origine atlantica, suscitate dalla presenza della vasta area anticiclonica meridionale), i meno piovosi luglio, ottobre e novembre; le differenze stagionali per\u00f2 non sono particolarmente rilevanti.\nNel complesso l'Uruguay \u00e8 caratterizzato da un clima che si pu\u00f2 definire temperato, sub-oceanico in rapporto alle piogge, non eccessive anche se presenti in tutti i mesi dell'anno, e subtropicale sia per la posizione geografico-astronomica sia per le temperature invernali abbastanza elevate. Tali caratteri si riflettono con maggiore evidenza sugli aspetti del mantello vegetale.\nFlora e fauna.\nL'uniformit\u00e0 morfologica del territorio uruguayano non consente di operarvi una netta distinzione di tipo regionale; tuttavia non si pu\u00f2 dire che manchi una certa diversit\u00e0 negli aspetti del paesaggio, specialmente se considerati nelle loro componenti umane e in funzione della copertura vegetale. Nel primo caso non mancano esempi di modificazioni dell'ambiente naturale da parte dell'uomo, come il grande lago artificiale (\"embalse\") lungo il R\u00edo Negro o le trasformazioni agrarie delle colline settentrionali coltivate a vite o della stessa fascia platense coltivata a frumento e mais. Nel secondo caso, anche se generalmente si afferma che l'Uruguay \u00e8 il Paese delle praterie, \u00e8 anche vero che esse presentano aspetti a volte differenti, mentre non mancano all'opposto lembi di coperture vegetali diverse, anche di tipo forestale. Lungo il corso dei fiumi settentrionali e dello stesso R\u00edo Uruguay compare infatti una foresta a galleria ricca di essenze tropicali, in cui boschi di mimosacee si alternano con piante leguminose e mirtacee e dove si incontrano di frequente il ceibo (\"Erythrina crista-galli\") e la palma pind\u00f3 (\"Cocus romanzoffiana\").\nNelle parti pi\u00f9 elevate delle \"cuchillas\", dove l'umidit\u00e0 \u00e8 minore compaiono boscaglie a carattere xerofilo, con \"Scutia buxifolia\", \"Celtis tala\", araucarie e cactacee. Una vegetazione psammofita alberga nelle zone costiere, sui litorali sabbiosi, dove recentemente l'uomo ha introdotto pini ed eucalipti. Il resto del territorio uruguayano appare rivestito da una coltre pressoch\u00e9 continua di praterie, dovute alle precipitazioni primaverili e autunnali su suoli in generale ricchi di humus. Tali praterie si presentano sovente come savane di tipo erboso nelle zone settentrionali e con arbusti mesofili in quelle meridionali. \u00c8 questo il regno delle graminacee, che offrono un grande numero di variet\u00e0: ne sono state riconosciute alcune centinaia.\nCondizioni ambientali cos\u00ec favorevoli all'insediamento umano e allo sfruttamento agricolo-zootecnico, come quelle presentate dall'Uruguay, hanno finito con il provocare la graduale scomparsa dell'originario patrimonio faunistico, ridotto a pochi mammiferi di piccola taglia (gatti selvatici, volpi, armadilli), mentre fino ai primi del XIX secolo frequenti erano il puma e il giaguaro. Abbastanza numerosi si sono conservati i rettili e abbastanza diffuse sono tartarughe, iguane e lucertole. Numerosissima infine, e assai variopinta, la fauna avicola, di cui caratteristici rappresentanti sono il colibr\u00ec e il sietecolores (\"Cyanotis rubrigaster\"), un piccolo uccello dal piumaggio ricco di svariati colori."}
{"id": "5023116", "revid": "1728", "url": "https://it.wikipedia.org/wiki?curid=5023116", "title": "Moneta suberata", "text": ""}
{"id": "5023128", "revid": "1005847", "url": "https://it.wikipedia.org/wiki?curid=5023128", "title": "Domenico Raffaello Lombardi", "text": "Biografia.\nNoto come Lello Lombardi \u00e8 stato eletto per quattro legislature al Senato della Repubblica nelle liste della Democrazia Cristiana nel collegio di Campobasso-Isernia, dopo essere stato consigliere e assessore regionale. Sottosegretario in quattro Governi presso i ministeri di Grazia e Giustizia e delle Finanze.\nProfessione.\nLaureatosi giovanissimo in giurisprudenza, vince a soli 22 anni il concorso presso l'Avvocatura dello Stato dove continua la sua attivit\u00e0 professionale anche dopo l'esperienza parlamentare, fino alla nomina ad Avvocato Generale dello Stato onorario. Insignito della Medaglia alla Carriera dall'Ordine degli Avvocati di Roma e del titolo di cavaliere di Gran Croce dell'Ordine al Merito della Repubblica Italiana.\nAttivit\u00e0 politica.\nL'impegno giovanile.\nAll'et\u00e0 di 16 anni, nel 1944, crea i Gruppi giovanili della D.C. in Molise, occupandosene come delegato provinciale e come consigliere nazionale ed avvia la sua militanza nell'Azione Cattolica e nella sinistra dossettiana assumendo l\u2019\u201dUmanesimo Integrale\u201d di Maritain quale riferimento per il suo impegno da cristiano in politica. Dirige quindi la rivista \u201cLibertas\u201d, organo giovanile del partito. Nel gennaio del 1952 vince il congresso della DC di Campobasso, assumendo la direzione della segreteria provinciale del Partito. Nello stesso anno viene poi eletto nel Consiglio Provinciale di Campobasso e, successivamente, anche nel Consiglio Comunale di Isernia. Risale a questo periodo l'impegno sulla questione politica delle risorse idriche del Molise, che gli costa nel 1953 la sospensione per 6 mesi dalla D.C, per aver pubblicato un libello dal titolo \u201cGi\u00f9 le mani dal Biferno\u201d, in cui denunciava l'intenzione da parte di esponenti politici del suo stesso partito di dirottare verso regioni limitrofe le acque del fiume Biferno.\nL'ufficio legislativo.\nLello Lombardi continua a promuovere lo sviluppo del territorio meridionale e quindi di quello molisano anche quando, tra gli anni '60 e '70, ricopre l'incarico di capo ufficio legislativo prima con Vittorino Colombo, ministro della Marina Mercantile e, poi, con Carlo Donat-Cattin ministro del Lavoro e successivamente del Mezzogiorno. In questo periodo incentra l'azione sul potenziamento della formazione professionale e dell'addestramento, con specifiche iniziative per lo stabilimento Fiat di Termoli.\nAssessore regionale.\nNon sospende mai l'impegno per l'istituzione della Provincia di Isernia. \nIl 22 gennaio del 1970, infatti, viene approvata la legge istitutiva della 94.ma Provincia italiana, quella di Isernia e, in quell'anno, Lombardi \u00e8 candidato della DC per la elezione del primo Consiglio Regionale del Molise. Viene eletto nella circoscrizione di Isernia ed \u00e8 chiamato a presiedere la Commissione per lo Statuto della Regione Molise. Sempre a lui si deve la presentazione (21 maggio 1971) della prima proposta di legge regionale del Molise: \u201cDisposizioni concernenti il controllo delle Regioni sugli enti locali\u201d. In qualit\u00e0 di assessore regionale alla Programmazione, Lombardi avvia gli studi per l'istituzione dell'Universit\u00e0 del Molise e, in quella di assessore alla Sanit\u00e0 (negli anni 1974-75), promuove il primo piano socio-sanitario della Regione Molise.\nSenatore della Repubblica.\nNel 1976, candidato nel collegio di Campobasso-Isernia, viene eletto al Senato della Repubblica; rieletto nel 1979, nel corso di queste prime legislature \u00e8 membro del Comitato di vigilanza sui servizi di sicurezza, della Commissione di controllo per gli interventi nel Mezzogiorno, delle Commissioni Sanit\u00e0, Giustizia, Affari Costituzionali, componente e Vice Presidente della Commissione Inquirente, membro del Direttivo del Gruppo dei Senatori DC.\nIstituzione Universit\u00e0 del Molise.\nL'impegno parlamentare di Lello Lombardi in favore del Molise \u00e8 notevole. Nel presupposto che un adeguato sistema formativo e scolastico rappresentasse un volano per la crescita e un fattore propulsivo di coesione sociale, sin dall'inizio della sua prima legislatura, il 10 febbraio 1977, presenta, come unico firmatario, il disegno di legge \u201cIstituzione dell'Universit\u00e0 statale degli Studi del Molise, nonch\u00e9 dell'Istituto superiore di educazione fisica in Campobasso\u201d, che ripropone nella legislatura successiva e riesce a far approvare, dopo aver superato innumerevoli ostacoli , il 29 aprile 1982 e che nel 1983 avrebbe portato poi alla nascita dell'Universit\u00e0 degli Studi del Molise ed all'insediamento ad Isernia della Facolt\u00e0 di Scienze Ambientali.\nSottosegretario di Stato.\nDal 1980 al 1982 \u00e8 chiamato a far parte, come Sottosegretario alla Giustizia, nei Governi Cossiga II, Forlani I, Spadolini I e II.\nNel 1983 viene rieletto ancora al Senato e prosegue la sua esperienza governativa, sino al 1986, come Sottosegretario alle Finanze nel 1\u00ba Governo Craxi. In questa legislatura, oltre ad essere componente della Commissione Affari Costituzionali e di quella Finanze e Tesoro, \u00e8 anche membro della Commissione speciale per gli eventi sismici.\nNel 1987 viene rieletto per la quarta volta al Senato ed \u00e8 membro della Giunta delle elezioni, del Comitato Parlamentare per i procedimenti di accusa e delle Commissioni Affari Costituzionali, Finanze e Tesoro, Ambiente e Territorio, della Commissione d'inchiesta Antimafia, del Direttivo dei Senatori DC nonch\u00e9 Presidente del Comitato di Garanzia.\nNel corso dei suoi incarichi governativi, Lombardi si occupa di numerosi provvedimenti legislativi di interesse nazionale, tra cui la riforma del codice di procedura penale, la legge sui \u201cpentiti\u201c, la disciplina dell'adozione e dell'affidamento dei minori, nonch\u00e9 lo scioglimento della Loggia massonica P2. A questo periodo risalgono anche le battaglie sull'equit\u00e0 fiscale, con la riforma dell'Irpef per l'eliminazione del drenaggio fiscale e con le iniziative per la tutela dei redditi familiari.\nFondi per il terremoto e Istituzione Corte di Appello.\nTra l'altro \u00e8 l'artefice anche delle modifiche alla legge finanziaria per interventi urgenti a favore delle popolazioni colpite dal terremoto nel 1984, che hanno assicurato alla provincia di Isernia fondi speciali per 10 anni, nonch\u00e9 il promotore della istituzione della Corte d'appello di Campobasso.\nVita di Partito.\nNella vita di partito, non ha mai nascosto l'atteggiamento critico verso l'esasperata competizione interna, dovuta anche al sistema elettorale vigente, che contribuiva a offuscare la visione della politica intesa come una funzione di servizio, anzich\u00e9 come occupazione di potere. Senza timore di essere considerato \u201cuna voce fuori dal coro\u201d, nelle interviste esprime l'amarezza per questa situazione, a cui non si \u00e8 mai rassegnato, \u201canche perch\u00e9 un Senatore, per il modo in cui \u00e8 eletto, deve unire dove gli altri dividono\u201d.\nTerminata l'esperienza parlamentare Lombardi prosegue la sua attivit\u00e0 politica all'interno della DC come Consigliere nazionale e membro della Giunta esecutiva, occupandosi in particolare di ambiente ed ecologia, come Dirigente nazionale del relativo Dipartimento.\nAi primi anni del 2000 d\u00e0 vita ai \u201cCentri di iniziativa politica\u201d, che condensano le sue ultime riflessioni politiche.\nIl pensiero politico.\nNumerosi sono gli scritti di Lello Lombardi da cui si evincono l'identit\u00e0 politica e i principi ispiratori delle sue scelte nel partito e nelle istituzioni.\nOltre ai testi in cui sono sviluppate argomentazioni di carattere tecnico-giuridico a sostegno delle proposte e delle iniziative adottate, diversi articoli, documenti e pubblicazioni esprimono i valori di fondo dell'impegno politico. Tra gli articoli sono comprese anche le relazioni che Lello Lombardi ha svolto nei convegni di S. Vincent, segnando, con contributi significativi, l'elaborazione culturale e politica della sinistra sociale di Forze Nuove e il dibattito politico dentro e fuori la Democrazia Cristiana.\nCrisi del sistema politico.\nGli articoli e le relazioni hanno come linea conduttrice la convinzione che la crisi del sistema politico, sin dagli anni '80, sia l'effetto dell'alterato rapporto tra societ\u00e0 civile, partiti e istituzioni, intervenuto non solo in Italia, ma in tutte le democrazie industriali dell'Occidente; ci\u00f2 in conseguenza delle trasformazioni sociali indotte dalle politiche keynesiane e dalla caduta di efficienza delle istituzioni solidaristiche del welfare state. Ma da questa convinzione trae anche il giudizio che la soluzione della crisi politica non sia possibile modificando le istituzioni in modo da ridurre la rappresentanza degli interessi popolari e di quelli pi\u00f9 deboli e favorendo l'espressione di leadership elitarie, ma recuperando la funzione di mediazione e di raccordo tra societ\u00e0 civile ed istituzioni che i partiti e i grandi soggetti collettivi possono esprimere, rinnovando la loro identit\u00e0 ed aprendo il sistema politico all'ingresso delle nuove istanze.\nPolitica istituzionale, politica fiscale, problemi della giustizia, politica dell'ambiente e politica dello sviluppo sono il terreno sul quale si \u00e8 mossa la riflessione di Lello Lombardi, alla luce di una visione in cui la politica \u00e8 intesa come un forte impegno civile orientato a grandi scelte, ispirate ai valori del popolarismo, da perseguire collocandosi su posizioni progressiste.\nLa forte motivazione sociale, culturale e politica \u00e8 accompagnata dalla sollecitazione a ricercare con chiarezza i percorsi da intraprendere e dalla consapevolezza della necessit\u00e0 di un nuovo modello di sviluppo, di una diversa base etica, di nuove ragioni per immaginare e progettare il futuro.\nFondazione Lello Lombardi.\nL'insieme degli scritti di Lello Lombardi \u00e8 disponibile, per gli studiosi interessati, sul sito web della Fondazione a lui intestata ed avente lo scopo di valorizzarne la vita e la storia politica, unitamente a quella di tutti coloro che ne hanno condiviso l'impegno e le singole iniziative."}
{"id": "5023147", "revid": "767487", "url": "https://it.wikipedia.org/wiki?curid=5023147", "title": "The Great Dan Patch", "text": "The Great Dan Patch \u00e8 un film del 1949 diretto da Joseph M. Newman (come Joe Newman) sul grande trottatore Dan Patch. Il film \u00e8 conosciuto anche come \"Ride a Reckless Mile\", titolo delle riedizione del 1954.\nProduzione.\nIl film fu prodotto dalla W.R. Frank Productions con il titolo di lavorazione \"Dan Patch\". Visalia Abbe, il cavallo che interpretava Dan Patch era un trottatore di quattro anni del Craig Cimmaron Ranch, vicino a Phoenix.\nDistribuzione.\nDistribuito dalla United Artists, il film - presentato da W.R. Frank - usc\u00ec nelle sale cinematografiche USA il 22 luglio 1949."}
{"id": "5023148", "revid": "71433", "url": "https://it.wikipedia.org/wiki?curid=5023148", "title": "Clear History", "text": ""}
{"id": "5023150", "revid": "174925", "url": "https://it.wikipedia.org/wiki?curid=5023150", "title": "Yaksi", "text": "Le Yaksi (dal sanscrito: \u092f\u093e\u0915\u094d\u0937\u093f\u0923\u093f, anche chiamata Yaksini o Yakshini e Yakkhini in Pali) sono personaggi della mitologia Ind\u00f9, Buddhista e Giainista.\nDescrizione.\nUna Yaksi \u00e8 la controparte femminile del maschile Yaksha, entrambi servitori di Kubera, il dio Ind\u00f9 della prosperit\u00e0, che regna sul mitico regno di Alaka, sull'Himalaya.\nEntrambi cercano un tesoro nascosto sulla terra. Le Yaksi sono spesso dipinte come donne bellissime e formose, dagli ampi fianchi, vita stretta, ampie spalle e seni esageratamente sferici. Nel \"Tantra Uddamareshvara, \"sono descritte 36 Yaksi, inclusi i loro rispettivi mantra ed i riti a loro dedicati. Una simile lista \u00e8 presente nel \"Tantra\" \"Tantraraja, \"dove si afferma che questi esseri soddisfino qualsiasi desiderio sia loro chiesto. Nonostante queste creature siano solitamente benevole, sono presenti nel folklore indiano anche delle controparti malevole.\nLe trentasei Yaksi descritte nel \"Tantra\" \"Uddamareshvara\".\nQui di seguito \u00e8 elencata la lista delle trentasei Yaksi descritte nel \"Tantra\" \"Uddamareshvara\"\":\""}
{"id": "5023159", "revid": "66682889", "url": "https://it.wikipedia.org/wiki?curid=5023159", "title": "Cascate del Verde", "text": ""}
{"id": "5023172", "revid": "1305772", "url": "https://it.wikipedia.org/wiki?curid=5023172", "title": "Sing (Ed Sheeran)", "text": "Sing \u00e8 un singolo del cantautore britannico Ed Sheeran, pubblicato il 14 aprile 2014 come primo estratto dal quarto album in studio \"X\".\nTracce.\nTesti e musiche di Ed Sheeran e Pharrell Williams, eccetto dove indicato."}
{"id": "5023176", "revid": "1543377", "url": "https://it.wikipedia.org/wiki?curid=5023176", "title": "Ren\u00e9 LeClerc", "text": "Nel corso della carriera ha giocato come ala destra nella NHL e nella WHA.\nCarriera.\nIn occasione dell'NHL Amateur Draft 1964 LeClerc fu scelto in diciannovesima posizione assoluta dai Detroit Red Wings. Nelle quattro stagioni successive gioc\u00f2 a livello giovanile nella OHA con la maglia degli Hamilton Red Wings.\nNel 1968 LeClerc divent\u00f2 un giocatore professionista all'interno dell'organizzazione dei Red Wings. Nelle stagioni successive si divise fra la NHL e le formazioni affiliate nelle diverse leghe minori nordamericane: Central Hockey League, American Hockey League e Western Hockey League. In totale con la maglia di Detroit collezion\u00f2 77 presenze e 21 punti.\nNel 1972 si trasfer\u00ec nella lega rivale della NHL, la World Hockey Association, ingaggiato dai Quebec Nordiques, squadra della sua citt\u00e0 natale. LeClerc rimase in Canada fino al gennaio del 1976, quando fu coinvolto in uno scambio che lo port\u00f2 agli Indianapolis Racers.\nNella stagione 1978-79 ebbe modo di giocare insieme al giovane Wayne Gretzky prima dello scioglimento della squadra nel mese di dicembre. Per il resto della stagione, l'ultima nella storia della WHA, LeClerc fece ritorno a Qu\u00e9bec. Si ritir\u00f2 l'anno successivo dopo una breve esperienza in Belgio."}
{"id": "5023179", "revid": "898665", "url": "https://it.wikipedia.org/wiki?curid=5023179", "title": "Hay Lin", "text": ""}
{"id": "5023182", "revid": "438678", "url": "https://it.wikipedia.org/wiki?curid=5023182", "title": "Log in", "text": ""}
{"id": "5023184", "revid": "682087", "url": "https://it.wikipedia.org/wiki?curid=5023184", "title": "Graph\u0113 paran\u00f3m\u014dn", "text": ""}
{"id": "5023193", "revid": "66683333", "url": "https://it.wikipedia.org/wiki?curid=5023193", "title": "Gaz 69", "text": ""}
{"id": "5023196", "revid": "481666", "url": "https://it.wikipedia.org/wiki?curid=5023196", "title": "Edward Sutherland", "text": ""}
{"id": "5023203", "revid": "228587", "url": "https://it.wikipedia.org/wiki?curid=5023203", "title": "Feels Like Another One", "text": "Feels Like Another One \u00e8 un singolo scritto ed inciso nel 1991 dalla cantante Patti LaBelle e tratto dall'album \"Burnin\"'.\nIl brano, di stile new jack swing, fu il titolo principale dall'undicesimo album da solista di Patti LaBelle e vantava la presenza del rapper Big Daddy Kane. Il brano divenne un successo nella classifica R&amp;B, tanto da arrivare al numero 3 della chart USA Hot R&amp;B/Hip-Hop Songs.\nIl video della canzone fu girato all'Apollo Theater di New York e lo stesso B. D. Kane \u00e8 presente, indossando uno smoking. La canzone fu di aiuto all'album, il quale vinse il disco d'oro."}
{"id": "5023211", "revid": "1442080", "url": "https://it.wikipedia.org/wiki?curid=5023211", "title": "Torneo di Wimbledon 1976 - Singolare ragazzi", "text": "Heinz Guenthardt ha battuto in finale Peter Elter 6-4, 7-5."}
{"id": "5023212", "revid": "1305772", "url": "https://it.wikipedia.org/wiki?curid=5023212", "title": "Donker Mag", "text": "Donker Mag \u00e8 il terzo album in studio del gruppo musicale sudafricano Die Antwoord, pubblicato il 3 giugno 2014 dalla Zef Recordz."}
{"id": "5023213", "revid": "155634", "url": "https://it.wikipedia.org/wiki?curid=5023213", "title": "Torneo di Wimbledon 1976 - Singolare ragazze", "text": "Nata\u0161a \u010cmyreva ha battuto in finale Marise Kruger 6-3, 2-6, 6-1."}
{"id": "5023214", "revid": "110157", "url": "https://it.wikipedia.org/wiki?curid=5023214", "title": "Hard Rope &amp; Silken Twine", "text": "Hard Rope &amp; Silken Twine \u00e8 l'ultimo album (del primo periodo) della The Incredible String Band (il gruppo si riformer\u00e0 alla fine degli anni novanta), pubblicato dalla Island Records nel marzo del 1974. Il disco fu registrato nel dicembre del 1973 al Sound Techniques ."}
{"id": "5023216", "revid": "287204", "url": "https://it.wikipedia.org/wiki?curid=5023216", "title": "Torneo di Wimbledon 1977 - Singolare ragazzi", "text": "Van Winitsky ha battuto in finale T. E. Teltscher 6-1, 1-6, 8-6."}
{"id": "5023222", "revid": "1442080", "url": "https://it.wikipedia.org/wiki?curid=5023222", "title": "Torneo di Wimbledon 1977 - Singolare ragazze", "text": "Lea Antonoplis ha battuto in finale Mareen Louie-Harper 7-5, 6-1."}
{"id": "5023224", "revid": "771649", "url": "https://it.wikipedia.org/wiki?curid=5023224", "title": "Archivio Generale di Simancas", "text": ""}
{"id": "5023226", "revid": "367445", "url": "https://it.wikipedia.org/wiki?curid=5023226", "title": "Lello Lombardi", "text": ""}
{"id": "5023227", "revid": "1442080", "url": "https://it.wikipedia.org/wiki?curid=5023227", "title": "Torneo di Wimbledon 1978 - Singolare ragazzi", "text": "Ivan Lendl ha battuto in finale Jeff Turpin 6-3, 6-4."}
{"id": "5023228", "revid": "287204", "url": "https://it.wikipedia.org/wiki?curid=5023228", "title": "Torneo di Wimbledon 1978 - Singolare ragazze", "text": "Tracy Austin ha battuto in finale Hana Mandl\u00edkov\u00e1 6-0, 3-6, 6-4."}
{"id": "5023229", "revid": "1728", "url": "https://it.wikipedia.org/wiki?curid=5023229", "title": "Gaetano Barbati", "text": "Biografia.\nFu una personalit\u00e0 di spicco della Curia arcivescovile napoletana della seconda met\u00e0 dell'Ottocento. Canonico della Cattedrale dal 17 aprile 1853, docente del seminario arcivescovile, latinista ed epigrafista insigne. Fu, inoltre, Regio Revisore dell'edizione napoletana de la \"Storia degli italiani\" di Cesare Cant\u00f9. Fu socio dell'Accademia Ercolanese, compose le epigrafi per le esequie di Ferdinando II.\nSecondo Raffaele de Cesare, nella sua attivit\u00e0 di revisore, dovendo valutare il \"Romeo e Giulietta\", che si doveva pubblicare da Tommaso Arabia nella traduzione di Giulio Carcano, \"immorale la scena appassionata del primo atto\" e la \"e la cancell\u00f2 addirittura quasi tutta\".\nFu il principale ideatore e realizzatore del Cimitero delle Fontanelle, l'ossario costruito a Napoli negli stessi anni in cui nella pianura padana venivano costruiti gli ossari del Risorgimento: \u201cIn un cimitero suburbano stavano ammonticellate umane ossa. Egli andava in quell'oscuro ritrovo di morte, ed andava con lui ed orava un generoso drappello, perch\u00e9 le anime degne di salire a Dio e trattenute a purificarsi nelle fiamme espiatrici volassero presto alla pace sempiterna\u201d.\nUna sua statua \u00e8 nella cosiddetta navata dei preti del Cimitero delle Fontanelle con la seguente epigrafe: \n\" In memoria \"\n\" del \"\n\" canonico Gaetano Barbati \"\n\" l'anno 1908 \"\n\" il canonico Francesco De Leo \"\n\" rappresentante del Cardinale \"\n\" il rettore Mariano Covella \"\n\" in perpetuo posero \""}
{"id": "5023235", "revid": "767487", "url": "https://it.wikipedia.org/wiki?curid=5023235", "title": "Y Parece Bobo", "text": "Y Parece Bobo \u00e8 un album di Tito Puente, pubblicato dalla Alegre Records nel 1963. Il disco fu registrato nel 1962."}
{"id": "5023236", "revid": "287204", "url": "https://it.wikipedia.org/wiki?curid=5023236", "title": "Torneo di Wimbledon 1979 - Singolare ragazzi", "text": "Ramesh Krishnan ha battuto in finale David Siegler 6-0, 6-2."}
{"id": "5023238", "revid": "486946", "url": "https://it.wikipedia.org/wiki?curid=5023238", "title": "Centro tecnico federale della Federazione Italiana Gioco Calcio", "text": ""}
{"id": "5023239", "revid": "767487", "url": "https://it.wikipedia.org/wiki?curid=5023239", "title": "Jeanne (film 1915)", "text": "Jeanne (\"Jane\") \u00e8 un film muto del 1915 diretto da Frank Lloyd. Basato su \"Jane\", lavoro teatrale di W.H. Lestocq e Harry Nicholls che era andato in scena in prima a Londra il 18 dicembre 1890, il film fu prodotto dalla compagnia di produzione di Oliver Morosco e venne distribuito dalla Paramount Pictures. Si ritiene che questo sia stato l'esordio sullo schermo per Charlotte Greenwood.\nTrama.\nPer ottenere di incrementare la rendita che gli viene data dallo zio, Charles Shackleton deve rinunciare alla sua vita da scapolo scapestrato, mettere la testa a posto e sposarsi. Cos\u00ec decide di chiedere la mano di Lucy Norton, ma il padre di lei non \u00e8 per niente d'accordo e si oppone a quel matrimonio. Ci\u00f2 nonostante, Charles dichiara allo zio di essersi sposato e incassa senza problemi il denaro della rendita. Un anno dopo, per\u00f2, lo zio annuncia una visita alla giovane coppia: Charles si mette alla disperata ricerca di una moglie fittizia da presentare allo zio e offre cinquecento dollari a Jane, la cameriera, per impersonare la falsa signora Shackleton. La giovane donna, segretamente sposata con il maggiordomo, accetta ma non ne fa parola al marito. La situazione provocher\u00e0 una serie di equivoci e di situazioni confuse, nonch\u00e9 la gelosia dell'ignaro maggiordomo. Lo zio, convinto che il nipote sia diventato padre, chiede a Jane di vedere il bambino; lei, per cavarsela in qualche modo, strappa a una lavandaia il suo piccolo e lo zio, che verr\u00e0 trovato insieme al neonato, sar\u00e0 denunciato per rapimento. Alla fine, Charles supplicher\u00e0 Lucy di accettare la sua proposta di matrimonio; la verit\u00e0 verr\u00e0 ristabilita e tutti saranno soddisfatti.\nProduzione.\nIl film fu prodotto dalla Oliver Morosco Photoplay Company, la piccola societ\u00e0 di produzione - attiva nella seconda met\u00e0 degli anni dieci - di Oliver Morosco, famoso produttore teatrale e proprietario di teatri.\nDistribuzione.\nIl copyright del film, richiesto dalla Oliver Morosco Photoplay, fu registrato il 15 novembre 1915 con il numero LP6997.&lt;br&gt;\nDistribuito dalla Paramount Pictures, il film usc\u00ec nelle sale cinematografiche statunitensi il 6 dicembre 1915. In Italia, fu distribuito dalla Marzetto con il titolo \"Jeanne\" con il visto di censura numero 12337 del dicembre 1916.\nCopia completa della pellicola viene conservata negli archivi della Library of Congress di Washington."}
{"id": "5023240", "revid": "1442080", "url": "https://it.wikipedia.org/wiki?curid=5023240", "title": "Torneo di Wimbledon 1979 - Singolare ragazze", "text": "Mary-Lou Piatek ha battuto in finale Alycia Moulton 6-1, 6-3."}
{"id": "5023247", "revid": "767487", "url": "https://it.wikipedia.org/wiki?curid=5023247", "title": "Isotiocianati", "text": "L'isotiocianato \u00e8 il gruppo funzionale -N=C=S, formato tramite la sostituzione dell'ossigeno nel gruppo isocianato con lo zolfo. Molti isotiocianati naturali sono prodotti dalla conversione enzimatica dei metaboliti glucosinolati. Questi isotiocianati naturali, come l'isotiocianato di allile, sono noti anche come oli di senape. Un isotiocianato artificiale, l'isotiocianato di fenile, viene utilizzato per il sequenziamento degli aminoacidi nella degradazione di Edman.\nSintesi e reazioni.\nIl metodo generale per la formazione di isotiocianati procede attraverso la reazione tra un'ammina primaria (per esempio anilina) e solfuro di carbonio in ammoniaca acquosa. Ci\u00f2 provoca la precipitazione del sale ditiocarbammato di ammonio, che viene poi trattato con nitrato di piombo per dare il corrispondente isotiocianato.\nUn altro metodo si basa su un cloruro di tosile che subisce una decomposizione mediata dai sali ditiocarbammati generati nel passaggio precedente."}
{"id": "5023255", "revid": "729019", "url": "https://it.wikipedia.org/wiki?curid=5023255", "title": "Battaglia dell'Afsluitdijk", "text": "La battaglia di Afsluitdijk fu un infruttuoso tentativo tedesco di prendere la diga di Afsluitdijk nel maggio 1940, durante la seconda guerra mondiale. Se i tedeschi fossero riusciti a prenderla, avrebbero potuto conquistare la provincia dell'Olanda Settentrionale da nord. Le truppe olandesi erano guidate dal capitano Christiaan Boers mentre i tedeschi dal generale Kurt Feldt.\nLa fortificazione e gli antefatti.\nI tedeschi invasero i Paesi Bassi il 10 maggio 1940, seguendo l'operazione Fall Gelb. Rapidamente attraversarono le due linee difensive, la Linea \"O\" e la Linea \"Q\", costruite dagli olandesi per difendere le loro tre province settentrionali.\nLa 1. Kavallerie-Division, che in seguito divenne la 24. Panzer-Division, conquist\u00f2 il 12 maggio l'ultima linea difensiva di fronte alla diga e si prepar\u00f2 all'assalto delle due linee casematte del Forte Kornwerderzand. La linea orientale doveva difendere proprio la parte est della diga mentre la linea occidentale, appena dietro, doveva difendere la retrovia della diga. In tutto erano state realizzate 17 casematte, con cannoni da 210\u00a0mm e 280\u00a0mm, e le tre casematte principali erano rinforzate con 3 m di cemento. I pi\u00f9 di 200 uomini a difesa della diga erano armati inoltre con 21 Schwarzlose, 3 cannoni da 50\u00a0mm e un cannone navale da 50\u00a0mm. Difese simili erano posizionate all'altra estremit\u00e0 della diga.\nLa battaglia.\nAd inizio di maggio del 1940, due sezioni di fanteria, 70 uomini in tutto, furono inviati alla diga per prevenire uno sbarco tedesco oltre la visuale delle fortezze difensive. I tedeschi vennero ben presto a sapere di queste unit\u00e0 e sette caccia della Luftwaffe mitragliarono le postazioni olandesi. Un soldato e due civili furono uccisi mentre altri dieci civili rimasero feriti. Dopo questo attacco, i fanti furono richiamati al forte Kornwerderzand.\nFino al 12 maggio, i tedeschi non tentarono mai di prendere il forte. Tuttavia, quella sera tre soldati tedeschi furono inviati in avanscoperta per vedere se il forte era stato abbandonato. I tre furono bloccati dal fuoco delle mitragliatrici che ne uccisero due mentre il terzo riusc\u00ec a fuggire. I tedeschi decisero cos\u00ec di catturare il forte, pianificando di lanciare un attacco aereo, seguito da un bombardamento con gli obici e poi da un assalto di circa 500 uomini.\nI tedeschi per\u00f2 non erano a conoscenza della presenza di tre cannoni antiaerei e quattro mitragliatrici pesanti contraerei, giunti quella notte stessa. Il giorno seguente, i piloti tedeschi, che prima avevano attaccato gli olandesi da incontrastati, si ritrovarono sotto il fuoco pesante. I tedeschi inviarono 62 aerei a bombardare che sganciarono bombe sul forte in cinque ondate durante le quali quattro aerei furono abbattuti e finirono in mare. Segu\u00ec poi un'ora di bombardamento pesante con gli obici ma che ebbe scarsi effetti sulle fortificazioni olandesi.\nTerminato il bombardamento d'artiglieria, i tedeschi avanzarono lungo la stretta diga. Il capitano Boers attese finch\u00e9 non si avvicinarono fino ad 800 m, poi ordin\u00f2 ai mitraglieri di aprire il fuoco, rendendo difficile ai tedeschi anche la ritirata. La maggior parte dei soldati tedeschi tent\u00f2 di nascondersi mentre qualcuno prov\u00f2 ad avanzare. Per un'ora e venti minuti i tedeschi rimasero sotto il fuoco nemico e gli ultimi poterono ritirarsi solo quando gli olandesi cessarono il fuoco. Durante la notte successiva Boers ordin\u00f2 che fossero posizionate delle luci e dei fari in modo che i tedeschi non potessero attaccare a sorpresa.\nAlle prime luci del 14 maggio, i tedeschi bombardarono ancora una volta la diga con l'artiglieria ma questa volta gli olandesi risposero con i tre cannoni da 150\u00a0mm della cannoniera Hr. Ms. \"Johan Maurits van Nassau\", posizionata a 18\u00a0km dalla costa, nel Mare dei Wadden, sparando in base alle indicazioni che giungevano dal Forte. Dopo circa un'ora entrambi gli schieramenti cessarono il fuoco e si concluse cos\u00ec la battaglia.\nLe vittime.\nI civili del luogo affermarono che centinaia di tedeschi furono uccisi e che la diga era colma di corpi. I tedeschi riportarono invece che solo due uomini rimasero uccisi il giorno dodici di maggio mentre tre il giorno seguente. Ufficialmente vi furono venticinque feriti tra i tedeschi. Gli olandesi invece subirono una sola perdita, durante il primo attacco aereo, e due durante il seguente bombardamento mentre maneggiavano con un cannone contraereo. Il primo attacco della Luftwaffe caus\u00f2 inoltre due morti e dieci feriti tra i civili.\nLe conseguenze.\nIl Forte rimase in mano agli olandesi fino alla resa delle forze armate dei Paesi Bassi, il 15 maggio 1940. Boers disse ai suoi uomini che avevano combattuto come leoni ma che, in altre parti del paese, le difese avevano ceduto. Infine si arrese con i suoi uomini ai tedeschi."}
{"id": "5023285", "revid": "298055", "url": "https://it.wikipedia.org/wiki?curid=5023285", "title": "Nella (L'onore e il rispetto)", "text": ""}
{"id": "5023330", "revid": "298055", "url": "https://it.wikipedia.org/wiki?curid=5023330", "title": "Ren\u00e8 Rolla", "text": ""}
{"id": "5023335", "revid": "599013", "url": "https://it.wikipedia.org/wiki?curid=5023335", "title": "Banu Azd", "text": "I Ban\u016b Azd (in Arabo \ufe91\ufee7\ufeee \u0623\u0632\u062f) furono un'antica trib\u00f9 araba della Penisola araba.\nStoria.\nI Ban\u016b Azd facevano parte di una grande confederazione tribale, le cui due principali ramificazioni occupavano l'Asir a ovest e l'Oman a est.\nGli Azd pretendevano di avere un'origine yemenita e di essere quindi qahtanidi).&lt;br&gt;\nVivendo in Yemen, essi subirono i catastrofici danni causati dal progressivo collasso della diga di Ma'rib, che aveva irrigato generosamente i loro terreni produttivi. Quando la diga croll\u00f2 nel 570, gli Azd dovettero abbandonare i loro fertili territori, ormai destinati a desertificarsi, per dirigersi in luoghi meno problematici sotto il profilo agricolo ed economico.\nSi convertirono nel 631 all'Islam, quando Maometto era ancora in vita e parteciparono dal 634 alle grandi conquiste islamiche del Vicino Oriente.&lt;br&gt;\nMolti di loro s'insediarono a Ba\u1e63ra (attuale Iraq) e nel pi\u00f9 lontano Khorasan (Persia).\nAlcuni clan azditi rimasero invece in Arabia e subirono l'ascesa e il successivo lento declino del Kharigismo di tendenza ibadita. Gli Azd riuscirono comunque a sopravvivere e dal XVIII secolo hanno espresso la famiglia dinastica dell'\u0100l B\u016b Sa\u02bf\u012bd\u012b.&lt;br&gt;\nI sultani di Masqat e di Zanzibar, i cui rappresentanti sono ancora oggi sultani dell'Oman, sono discendenti degli Azd."}
{"id": "5023343", "revid": "767487", "url": "https://it.wikipedia.org/wiki?curid=5023343", "title": "Senza uscita", "text": "Senza uscita (\"Not Safe for Work\") \u00e8 un film del 2014 diretto da Joe Johnston.\nIl film \u00e8 un thriller con protagonisti Max Minghella e JJ Feild.\nTrama.\nTom Miller \u00e8 impiegato in una grande azienda. Un giorno viene licenziato, ma proprio quando \u00e8 in procinto di abbandonare l'edificio dove ha lavorato per l'ultima volta, un misterioso killer fa irruzione ed inizia a dargli la caccia.\nTom \u00e8 costretto a barricarsi nel palazzo, nascondendosi e cercando anche di mettere al riparo gli altri dipendenti rimasti intrappolati con lui.\nCol passare delle ore per\u00f2 l'uomo inizia a scoprire diversi segreti relativi alla sua ex azienda."}
{"id": "5023345", "revid": "1305772", "url": "https://it.wikipedia.org/wiki?curid=5023345", "title": "Assedio di Taranto", "text": ""}
{"id": "5023347", "revid": "991694", "url": "https://it.wikipedia.org/wiki?curid=5023347", "title": "Isotiocianato", "text": ""}
{"id": "5023355", "revid": "481666", "url": "https://it.wikipedia.org/wiki?curid=5023355", "title": "Herbert Standing", "text": "Biografia.\nAttore teatrale e cinematografico, \u00e8 stato il patriarca degli Standing, una nota famiglia di attori. Molti dei suoi numerosi figli, infatti, abbracciarono la carriera teatrale o quella cinematografica. Lui stesso fin\u00ec la carriera a Hollywood, apparendo in molte pellicole mute. Aveva iniziato a recitare a teatro nel 1867.\nTra i suoi figli, gli attori Guy Standing, Wyndham Standing, Percy Standing e Jack Standing. Era sposato con Emilie Brown."}
{"id": "5023369", "revid": "486946", "url": "https://it.wikipedia.org/wiki?curid=5023369", "title": "ANSF", "text": ""}
{"id": "5023373", "revid": "123035536", "url": "https://it.wikipedia.org/wiki?curid=5023373", "title": "Fiat Dual Clutch Transmission", "text": "Il Fiat Dual Clutch Transmission (DCT) \u00e8 un cambio a doppia frizione automatico a controllo elettronico, utilizzabile in modalit\u00e0 automatica o semiautomatica, sviluppato dall'azienda italiana Fiat Powertrain Tecnologies insieme alla Magneti Marelli e alla BorgWarner. Il cambio \u00e8 stato progettato per vetture a trazione anteriore e posteriore.\nViene prodotto dal 2009 in due versioni: C635 a 6 rapporti per motori fino a 350 Nm di coppia e C725 a 7 rapporti per motori fino a 250 Nm di coppia massima.\nDescrizione.\nProgettato dalla divisione Fiat Powertrain Technologies (all'epoca guidata da Francesco Cimmino) insieme alla Magneti Marelli e al gruppo BorgWarner, il DCT \u00e8 una trasmissione flessibile progettata con lo scopo di ottenere un cambio leggero e allo stesso tempo economico nella produzione. Infatti, la prima versione del cambio (codice DCT C635) condivide numerosi componenti con il cambio manuale di Fiat C635. Molto compatto, il DCT possiede tre alberi di trasmissione contenuti in una scatola di lega leggera, a sua volta divisa in due parti e con un supporto centrale a cuscinetti. Il differenziale \u00e8 stato posto pi\u00f9 vicino al motore, l'albero secondario superiore \u00e8 pi\u00f9 corto per favorire l'installazione sulle autovetture pi\u00f9 piccole e compatte; inoltre, \u00e8 presente un attuatore push-rod di tipo coassiale che aziona la frizione dedicata alle marce dispari; un sistema con cilindretto idraulico invece aziona le marce pari . Le due frizioni sono \"a secco\" e non in bagno d'olio.\nVersioni.\nC635 6 rapporti.\nTrattasi della prima versione entrata in produzione nel 2009 presso lo stabilimento FPT di Biella a Verrone questo sei rapporti \u00e8 in grado di essere adottato da vetture a motore trasversale e longitudinale fino ad una coppia massima di 350 Nm. Nelle autovetture a marchio Alfa Romeo il C635 dialoga con la centralina ed \u00e8 possibile modificare la gestione dei rapporti attraverso il selettore Alfa Romeo DNA.\nViene utilizzato da:\nC725 7 rapporti.\nIl C725 \u00e8 una versione a 7 rapporti sviluppata per motori fino a 250 Nm di coppia massima e destinata solo a vetture a trazione anteriore e motore trasversale e viene prodotto in Cina dalla joint-venture Fiat GAC. Due modelli dispongono attualmente di questa trasmissione, la Fiat Ottimo e la Fiat Viaggio, entrambe prodotte e vendute solo in Cina.\nDenominazione.\nOltre ai codici progettuali il gruppo Fiat assegna a questo tipo di trasmissione anche una denominazione commerciale per identificarlo all'interno dei listini di vendita dei vari modelli; l'Alfa Romeo lo identifica con la sigla TCT (Twin Clutch Transmission), la stessa Fiat a seconda dei mercati lo denomina DCT oppure DDCT ad esclusione del mercato americano dove viene denominato \"Euro Twin Clutch Transmission\" (ETCT). "}
{"id": "5023378", "revid": "767487", "url": "https://it.wikipedia.org/wiki?curid=5023378", "title": "Twickenham Ferry", "text": "Twickenham Ferry \u00e8 un cortometraggio muto del 1913. Non si conosce il nome del regista che non appare tra i credit del film. Fu l'esordio sullo schermo dell'attore teatrale Herbert Standing.\nProduzione.\nIl film fu prodotto dalla Reliance Film Company.\nDistribuzione.\nDistribuito dalla Mutual Film, il film - un cortometraggio in una bobina - usc\u00ec nelle sale cinematografiche statunitensi il 15 settembre 1913."}
{"id": "5023379", "revid": "66685542", "url": "https://it.wikipedia.org/wiki?curid=5023379", "title": "Alfa Romeo TCT", "text": ""}
{"id": "5023380", "revid": "124044920", "url": "https://it.wikipedia.org/wiki?curid=5023380", "title": "Solly Zuckerman, barone Zuckerman", "text": "Biografia.\nFu il secondo figlio e il primo maschio di Moses e Rebecca Zuckerman (nata Glaser). Entrambi i suoi genitori erano figli di immigranti ebrei.\nDurante la seconda guerra mondiale, dopo essere stato insegnante universitario presso il dipartimento di anatomia dell'Universit\u00e0 di Oxford, collabor\u00f2 con il Ministero della Sicurezza Nazionale. Studi\u00f2 l'effetto delle esplosioni delle bombe sul corpo umano ed applic\u00f2 le teorie alle tecniche di bombardamento dell'aviazione britannica prima in Africa settentrionale, poi sull'isola di Pantelleria e quindi, nel 1943, divenuto consigliere scientifico delle forze aeree, collabor\u00f2 alla pianificazione delle operazioni di bombardamento durante gli sbarchi alleati in Normandia e quindi a quella dei bombardamenti intensivi sul territorio tedesco."}
{"id": "5023381", "revid": "123320015", "url": "https://it.wikipedia.org/wiki?curid=5023381", "title": "Jean Wallace", "text": "Biografia.\nNata a Chicago da John T. Walasek e Mary A. Sharkey, Jean Wallace inizi\u00f2 giovanissima la carriera di modella e apparve per la prima volta sullo schermo all'et\u00e0 di diciassette anni nella commedia \"Le fanciulle delle follie\" (1941), prodotta dalla MGM, in cui fu impiegata in un ruolo non accreditato di \"Ziegfeld girl\". Bionda e appariscente, durante gli anni quaranta la Wallace non ebbe modo di dare una decisiva svolta alla propria carriera, ottenendo sporadici ruoli, come quello di Louisiana Belle in \"Il re della Louisiana\" (1941), una commedia con Bob Hope, di Poppy in \"Bagliore a mezzogiorno\" (1947), un dramma incentrato sulle vicende di un gruppo di piloti che effettuano il servizio postale aereo, e di Edna Wallace in \"L'uomo della Torre Eiffel\" (1949), con Burgess Meredith e Charles Laughton, poliziesco tratto dal romanzo \"La testa di un uomo\" di Georges Simenon, nel quale l'attrice recit\u00f2 con Franchot Tone, che aveva sposato nel 1941.\nIl matrimonio con Tone, dal quale nacquero due figli (Pascal Franchot e Thomas Jefferson), fu particolarmente tormentato per la Wallace, che durante questo periodo tent\u00f2 in due occasioni il suicidio, e si concluse nel 1948 con il divorzio. Nel 1950 l'attrice si rispos\u00f2 con James Randall ma questa nuova unione dur\u00f2 soltanto cinque mesi. \nLa svolta giunse per la Wallace nel 1951, quando spos\u00f2 in terze nozze l'attore Cornel Wilde, con cui apparve per la prima volta nell'avventura in costume \"La stella dell'India\" (1954), cui segu\u00ec il noir \"La polizia bussa alla porta\" (1955), nel ruolo della dark lady Susan Lowell, contesa dal gangster interpretato da Richard Conte e dall'investigatore impersonato da Cornel Wilde. Sempre nel 1955, la coppia apparve in un altro poliziesco, \"La paura bussa alla porta\", nel quale Wilde recit\u00f2 e di cui fu il regista. Da questo momento in poi, la carriera della Wallace fu indissolubilmente legata a quella di Wilde il quale, dopo aver creato una propria compagnia di produzione indipendente, la \"Theodora Productions\", realizz\u00f2 diversi film d'avventura e d'azione dei quali cur\u00f2 anche la regia, affidando alla moglie il ruolo di protagonista femminile. La prima di queste pellicole fu \"La curva del diavolo\" (1957), un dramma sulle corse automobilistiche, cui segu\u00ec l'avventura \"Maracaibo\" (1958), in cui recit\u00f2 anche Abbe Lane.\nLa Wallace e Wilde riapparvero insieme nel film in costume \"Ginevra e il cavaliere di re Art\u00f9\" (1963), interpretando i ruoli di Ginevra e di Lancillotto. La successiva collaborazione risale al 1967 nella pellicola di guerra \"Spiaggia rossa\", nel quale la Wallace apparve nelle sequenze in flashback nelle quali il marito (sempre Wilde), impegnato sul sanguinoso fronte bellico delle Filippine, rievoca con nostalgia la felicit\u00e0 familiare. L'attrice fu anche interprete della malinconica ballata che accompagna i titoli di testa del film. L'ultimo film interpretato dalla coppia fu anche quello con cui l'attrice diede il definitivo addio alle scene, \"\" (1970), una storia di fantascienza nella quale l'umanit\u00e0 \u00e8 in procinto di essere annientata da un virus letale, e un gruppo di coraggiosi tenta di raggiungere una fattoria nella quale sia ancora possibile coltivare grano non contaminato.\nIl matrimonio della Wallace con Wilde (da cui nel 1967 nacque un figlio, Cornel Jr.) si concluse nel 1980 con il divorzio. L'attrice mor\u00ec il 14 febbraio 1990 per un'emorragia gastrointestinale."}
{"id": "5023382", "revid": "1543377", "url": "https://it.wikipedia.org/wiki?curid=5023382", "title": "Century City", "text": "Century City \u00e8 un quartiere residenziale e commerciale che si trova nella Westside della citt\u00e0 di Los Angeles in California.\nConfina a nord-est con Beverly Hills, a sud-est ed a sud con il quartiere di Cheviot Hills, a sud-ovest e ad ovest con West Los Angeles ed a nord-ovest con Westwood.\nIl distretto, che copre una superficie di 712.000 m2, fu edificato sulle propriet\u00e0 che la 20th Century Fox utilizzava per la realizzazione dei propri film. \nIl primo edificio venne inaugurato nel 1963. \nSono presenti due scuole private e nessuna pubblica. Importanti per l'economia del quartiere sono lo shopping center, le business tower e gli studi della Fox.\nI 5.900 residenti sono composti da un grande percentuale di bianchi, di elevata et\u00e0, con un reddito elevato ed un'istruzione di grado elevato rispetto al resto della citt\u00e0.\nStoria.\nIl terreno su cui sorge \"Century City\" apparteneva a Tom Mix (1880-1940), cowboy attore che lo utilizzava come ranch.\nDivenne successivamente uno dei Backlot della \"20th Century Fox\", casa cinematografica che ancora oggi ha i suoi quartieri generali poco a sud-ovest.\nNel 1956 Spyros Skouras (1893-1971) l'allora presidente della \"20th Century Fox\" ed il nipote acquisito Edmond Herrscher decisero di riutilizzare il terreno per lo sviluppo immobiliare. L'anno seguente commissionarono alla Welton Becket Associates un piano per lo sviluppo dell'area.\nNel 1961 la Fox sub\u00ec una serie di costosi fiaschi culminati con lo sforzo finanziario dovuto alla costosa produzione del film Cleopatra. A causa di ci\u00f2 la Fox vendette 180 acri di terreno (0,73\u00a0km2) all'imprenditore edile William Zeckendorf ed alla \"Aluminum Co. of America\" (conosciuta anche come Alcoa) per una cifra di 300 milioni di dollari.\nHerrscher incoraggi\u00f2 lo zio ad investire il denaro appena incamerato ma Skouras rifiut\u00f2 uscendo cos\u00ec dal settore.\nI nuovi proprietari del terreno immaginarono Century City come \"una citt\u00e0 dentro alla citt\u00e0\".\nNel 1963 il primo edificio, il Gateway West Building venne completato. L'anno seguente l'architetto statunitense Minoru Yamasaki progett\u00f2 l'Hyatt Regency Century Plaza.\nCinque anni dopo, nel 1969, gli architetti Anthony J. Lumsden e C\u00e9sar Pelli progettarono il Century City Medical Plaza. \nParti dello shopping center, il Westfield Century City, si possono osservare nelle sequenze del film del 1967 della Fix A Guide for the Married Man oppure in Caprice dello stesso anno.\nLa \"Century City Plaza\" appare in varie scene del film della Fox del 1972, 1999 - Conquista della Terra."}
{"id": "5023383", "revid": "287204", "url": "https://it.wikipedia.org/wiki?curid=5023383", "title": "Filinna", "text": "Biografia.\nSecondo la testimonianza di Ateneo, che a sua volta cita Satiro di Callati, Filinna era originaria di Larissa, in Tessaglia. \u00c8 probabile, come lascia intendere Ateneo, che il matrimonio con Filippo II fosse motivato da un'alleanza dinastica, come avvenne per altre consorti: Nicesipoli, anch'essa tessala ed associata dallo storico di Naucrati alla stessa Filinna; Audata, principessa Illira; Fila, figlia del re di Elimea; Meda di Odessa, principessa tracia ed Olimpiade, figlia del re dell'Epiro.\nAteneo riporta il nome di Filinna al quarto posto nella lista delle mogli del re di Macedonia, successivamente a quello di Nicesipoli e prima di quello di Olimpiade anche se sappiamo che il matrimonio con quest'ultima avvenne prima di quello con Filinna.\nLe nozze tra il re di Macedonia e Filinna avvennero probabilmente tra il 358 ed il 357 a.C. Da lei Filippo II ebbe il figlio Filippo III Arrideo, successore del fratellastro Alessandro Magno sul trono di Macedonia assieme al figlio di quest'ultimo, Alessandro IV. Dato che Alessandro Magno, figlio di Filippo II e di Olimpiade, nacque nel 356 a.C., possiamo dedurre che Filippo III ed Alessandro Magno fossero praticamente coetanei, anche se non \u00e8 certo quale dei due fratellastri fosse il maggiore.\nPlutarco testimonia invece che Filinna era una donna di origini oscure, mentre Giustino riporta che era una ballerina (in latino, \"saltatrix\") e addirittura insinua che fosse una prostituta (in latino, \"scortum\"). Inoltre, Ateneo riporta un frammento di Tolomeo di Agesarco, che confermerebbe la sua professione di ballerina, e che si trattasse di un'amante, e non una moglie, del re macedone.\nGli storici moderni sono per\u00f2 orientati a considerare che le illazioni su Filina siano dovute ad una propaganda volta a screditarne il figlio Filippo III Arrideo, nel tentativo di evidenziare la sua illegittimit\u00e0 a sedere sul trono macedone. \u00c8 invece probabile che si trattasse di una nobildonna tessala, come sembra evidenziare Ateneo, quando associa i matrimoni con Filinna e Nicesipoli all'alleanza con la Tessaglia.\nLe fonti antiche non riportano altre notizie su Filinna, se non la probabile menzione di Plutarco che testimonia quanto Olimpiade, la moglie preferita da Filippo (almeno fino al matrimonio con Cleopatra Euridice), fosse gelosa della moglie tessala, anche se non sappiamo con certezza se lo storico di Cheronea si riferisse a Filinna (com'\u00e8 pi\u00f9 probabile visto che aveva un figlio maschio, coetaneo di Alessandro e suo potenziale rivale nella successione al trono) o a Nicesipoli."}
{"id": "5023390", "revid": "718884", "url": "https://it.wikipedia.org/wiki?curid=5023390", "title": "Honey Pie (brano musicale)", "text": ""}
{"id": "5023391", "revid": "329581", "url": "https://it.wikipedia.org/wiki?curid=5023391", "title": "Solly Zuckerman", "text": ""}
{"id": "5023395", "revid": "767487", "url": "https://it.wikipedia.org/wiki?curid=5023395", "title": "From Out of the Dregs", "text": "From Out of the Dregs \u00e8 un cortometraggio muto del 1914 diretto da Scott Sidney.\nProduzione.\nIl film fu prodotto dalla Kay-Bee Pictures.\nDistribuzione.\nDistribuito dalla Mutual Film, il film - un cortometraggio in due bobine - usc\u00ec nelle sale cinematografiche degli Stati Uniti il 12 giugno 1914. Non si conoscono copie ancora esistenti delle pellicola che si ritiene sia andata presumibilmente perduta."}
{"id": "5023433", "revid": "304744", "url": "https://it.wikipedia.org/wiki?curid=5023433", "title": "Doppia faccia", "text": ""}
{"id": "5023437", "revid": "767487", "url": "https://it.wikipedia.org/wiki?curid=5023437", "title": "Dangerous Curves (film 1924)", "text": "Dangerous Curves \u00e8 un cortometraggio muto del 1924 diretto da William Campbell\nProduzione.\nIl film fu prodotto dalla Fox Film Corporation (come Sunshine Comedies).\nDistribuzione.\nDistribuito dalla Fox Film Corporation, il film - un cortometraggio in due bobine - usc\u00ec nelle sale cinematografiche USA il 28 dicembre 1924."}
{"id": "5023439", "revid": "287204", "url": "https://it.wikipedia.org/wiki?curid=5023439", "title": "Marcin Kaminski", "text": ""}
{"id": "5023440", "revid": "481666", "url": "https://it.wikipedia.org/wiki?curid=5023440", "title": "William S. Campbell", "text": ""}
{"id": "5023455", "revid": "481666", "url": "https://it.wikipedia.org/wiki?curid=5023455", "title": "Famous Players-Lasky", "text": ""}
{"id": "5023463", "revid": "339392", "url": "https://it.wikipedia.org/wiki?curid=5023463", "title": "Sennett Bathing Beauties", "text": ""}
{"id": "5023465", "revid": "123221251", "url": "https://it.wikipedia.org/wiki?curid=5023465", "title": "Sabine Schmitz", "text": "Nota anche come Sabine Reck dopo il matrimonio, lavor\u00f2 per la BMW e per la Porsche, e divenne celebre anche per essere la pilota della BMW \"Ring Taxi\" sul circuito del N\u00fcrburgring Nordschleife.\nBiografia.\nNata nell'albergo e ristorante posseduto dalla famiglia Schmitz, Sabine e le sue due sorelle pi\u00f9 grandi sono cresciute nell'\"Hotel am Tiergarten\" a N\u00fcrburg all'interno del N\u00fcrburgring Nordschleife. Sabine \u00e8 stata istruita come proprietaria di alberghi e Sommelier. Durante il primo matrimonio, durato fino al 2000, ha vissuto a Pulheim e successivamente fino al 2003 ha posseduto un bar/ristorante, sempre a N\u00fcrburg, chiamato Fuchsr\u00f6hre. Nel 2004 ha ottenuto il brevetto da pilota di elicottero.\nDopo aver guidato occasionalmente l'auto di famiglia al N\u00fcrburgring, lei e le sue due sorelle hanno iniziato a correre, ma solo Sabine ha continuato e ha ottenuto vittorie. Sabine ha vinto la Rundstrecken Challenge N\u00fcrburgring (CHC) e la Veranstaltergemeinschaft Langstreckenpokal N\u00fcrburgring (VLN) compresa la endurance della VLN nel 1998 ed \u00e8 la prima donna a vincere la 24 Ore del N\u00fcrburgring, evento avvenuto nel 1996 e ripetuto nel 1997 con una BMW M3 e il co-pilota Johannes Scheid. Nel 2006 ha guidato, insieme a Klaus Abbelen, la Porsche 997 #97 alla VLN endurance series nel team \"Land Motorsport\". Nel 2008 fin\u00ec terza alla 24 ore del N\u00fcrburgring, battuta solo dai vincitori del 2006 e del 2007.\nN\u00fcrburgring.\nSabine \u00e8 diventata popolare soprattutto per la guida della BMW M5 \"Ring Taxi\" lungo i 20,8km del N\u00fcrburgring Nordschleife. Secondo le sue stime ha effettuato oltre 30.000 giri di pista, aumentando di 1200 circa ogni anno. La sua familiarit\u00e0 col circuito le \u00e8 valso il titolo di \"Regina del N\u00fcrburgring\" e di \"tassista pi\u00f9 veloce del mondo\". Le sue parti preferite del circuito sono la \"Schwedenkreuz\" e la \"Fuchsr\u00f6hre\".\nLa sua azienda \"Sabine Schmitz Motorsport\" offre formazione dei conducenti e un servizio di \"Ring Taxi\", Sabine ha cessato quest'ultima attivit\u00e0 nel 2011. Claudia H\u00fcrtgen \u00e8 la sua principale rivale, la quale ha vinto il campionato VLN del 2006 e ha ottenuto pole e vittoria durante la terza gara del VLN del 2008 con una BMW Z4.\nCarriera televisiva.\nGrazie alla sua popolarit\u00e0 come \"il pilota pi\u00f9 veloce di taxi del mondo\" e al suo carisma, Sabine \u00e8 diventata un'occasionale commentatrice del motorsport. Dal settembre 2006, Sabine ha co-condotto un programma di automobilismo chiamato \"D motor\" su DMAX. Tra le sue apparizioni pi\u00f9 note, quelle sulla BBC a \"Top Gear\" sulla BBC a partire dal 2002, quando Jeremy Clarkson ha fatto un giro attorno al N\u00fcrburgring nel \"Ring Taxi\".\nNel dicembre 2004 Sabine \u00e8 comparsa nuovamente a \"Top Gear\" Clarkson. In questa occasione, Sabine ha fatto un giro con al N\u00fcrburgring Nordschleife con una Jaguar S-Type, segnando un tempo di 9 minuti 12 secondi e battendo Jeremy Clarkson per 47 secondi. Nella successiva apparizione a \"Top Gear\" ha guidato un Ford Transit diesel sullo stesso circuito, con un tempo finale di 10 minuti e 8 secondi. \nUn'altra apparizione a \"Top Gear\" \u00e8 stata per ritirare il premio dei Top Gear Award 2005 di \"Miglior tedesco\".\nNel 2007 \u00e8 apparsa nel DVD \"Supercar Showdown\" di Jeremy Clarkson, guidando una Audi R8 contro una Porsche 911 GT3 guidata da The Stig, il quale ha vinto la sfida. Sabine \u00e8 apparsa nuovamente a \"Top Gear\" per la sfida tra la versione tedesca e quella originale britannica del programma. \n\u00c8 apparsa anche nella 22\u00aa stagione di \"Fifth Gear\" per aiutare l'ex pilota di F1 e la co-presentatrice dello spettacolo Tiff Needell in una gara tra una Porsche 911 Carrera S e una BMW M6 in una serie di test tra cui gare di drift e di corsa al tempo.\nMorte.\nAffetta da tumore dal 2017, \u00e8 deceduta il 16 marzo 2021."}
{"id": "5023467", "revid": "1897726", "url": "https://it.wikipedia.org/wiki?curid=5023467", "title": "Chrysler Neon", "text": "La Neon \u00e8 un'autovettura compact prodotta dalla Chrysler dal 1993 al 2005. Negli Stati Uniti venne commercializzata con marchio Plymouth e Dodge, mentre in Messico, Europa, Canada ed in altri mercati con marchio Chrysler. Ha sostituito la Dodge Shadow, le Plymouth Sundance/Duster e le Dodge/Plymouth Colt. La versione a due porte ha invece sostituito la Plymouth Laser. \nLa prima serie (1995-1999).\nLa prima generazione del modello era disponibile in versione berlina quattro porte e coup\u00e9 due porte. I motori disponibili dei quattro cilindri in linea da 2 L di cilindrata che differivano dal tipo di distribuzione. La versione monoalbero erogava 132 CV di potenza e 175 N\u2022m di coppia, mentre quella bialbero sviluppava 150 CV e 180 N\u2022m. Il cambio era manuale a cinque rapporti oppure automatico a tre marce. \nLa seconda serie (2000\u20132005).\nQuesta generazione del modello fu disponibile solo in versione berlina quattro porte. I motori offerti erano due quattro cilindri in linea che avevano una cilindrata, rispettivamente, di 1,6 L e 2 L. Il cambio era manuale a cinque rapporti oppure automatico a tre o quattro marce.\nLa nuova generazione era pi\u00f9 avanzata e sofisticata della prima. Fu migliorata anche l'abitabilit\u00e0. Nel 2001 usc\u00ec di produzione la versione della Neon con marchio Plymouth. Quest'ultimo, infatti, nell'anno citato fu soppresso. \nIl riutilizzo del nome.\nA poco pi\u00f9 di 10 anni di distanza dal 23 settembre 2005, giorno in cui usc\u00ec dalla fabbrica di Belvidere l'ultimo esemplare di Neon, FCA decide di rilanciare la vettura, sulla base della compatta italo-turca Fiat Tipo, (nella versione originaria cd. Sed\u00e0n o Fiat Tipo 4 Door), non apportandovi alcuna modifica (cd. \"rebadging:\" stessa vettura, marchi diversi) se non nella calandra recante la caratteristica croce che contraddistingue il marchio Dodge. L'autovettura (Fiat Tipo 4D) \u00e8 commercializzata come nuovo Dodge Neon solo nel mercato messicano (in tre allestimenti: SE, SXT ed SXT+) e negli Emirati Arabi Uniti."}
{"id": "5023469", "revid": "126257", "url": "https://it.wikipedia.org/wiki?curid=5023469", "title": "Dodge Neon", "text": ""}
{"id": "5023470", "revid": "126257", "url": "https://it.wikipedia.org/wiki?curid=5023470", "title": "Plymouth Neon", "text": ""}
{"id": "5023473", "revid": "984922", "url": "https://it.wikipedia.org/wiki?curid=5023473", "title": "Harry Williams (compositore)", "text": "Una delle sue prime canzoni, scritta nel 1905 con Egbert Van Alstyne, fu la famosa \"In the Shade of the Old Apple Tree\".\nA Hollywood, Williams gir\u00f2 oltre venti film come regista e collabor\u00f2 spesso con Mack Sennett alla Keystone."}
{"id": "5023476", "revid": "481666", "url": "https://it.wikipedia.org/wiki?curid=5023476", "title": "Harry H. Williams", "text": ""}
{"id": "5023492", "revid": "767487", "url": "https://it.wikipedia.org/wiki?curid=5023492", "title": "Bucking Society", "text": "Bucking Society \u00e8 un cortometraggio muto del 1916 diretto da Harry Williams e William Campbell.\nProduzione.\nIl film fu prodotto dalla Keystone Film Company.\nDistribuzione.\nDistribuito dalla Triangle Distributing, il film - un cortometraggio in due bobine - usc\u00ec nelle sale cinematografiche statunitensi il 16 aprile 1916.\nNon si conoscono copie ancora esistenti della pellicola che viene considerata presumibilmente perduta."}
{"id": "5023493", "revid": "110157", "url": "https://it.wikipedia.org/wiki?curid=5023493", "title": "Euroleague Basketball 2014-2015", "text": "LEurolega di pallacanestro 2014-2015 (chiamata per il 5\u00ba anno \"Turkish Airlines Euroleague\" per motivi di sponsorizzazione) \u00e8 stata la 15\u00aa edizione del massimo campionato tra club europei organizzato dall'ULEB. Considerando anche le edizioni di Coppa dei Campioni, precedentemente organizzate dalla FIBA Europe, si \u00e8 trattata della 58\u00aa edizione della massima competizione cestistica europea per club.Il trofeo \u00e8 stato conquistato dal Real Madrid (al 9\u00ba titolo di Campione d'Europa) nella Final Four disputata dal 15 al 17 maggio al Palacio de Deportes di Madrid.\nSorteggio.\nIl sorteggio per i gruppi della stagione regolare si \u00e8 svolto il 10 luglio 2014 a Barcellona. Le squadre sono state suddivise in sei urne secondo l'ordine della classifica ULEB. La squadra proveniente dal turno preliminare \u00e8 stata inserita nella sesta urna.\nTurno preliminare.\nIl sorteggio per il tabellone del turno preliminare si \u00e8 svolto il 10 luglio 2014 a Barcellona.\nIl torneo di qualificazione si \u00e8 disputato a Ostenda dal 23 al 26 settembre 2014.\nRegular season.\nLe prime quattro classificate di ciascun gruppo si qualificano per la \"Top 16\".\nLe 8 squadre eliminate vengono retrocesse nella \"Last 32\" di ULEB Eurocup.\nTop 16.\nLe 16 squadre qualificate sono divise in due gironi di 8 in base alle posizioni conseguite nella \"Regular Season\" (senza sorteggio). Si affrontano secondo il classico formato Round-robin con gare di andata e ritorno per un totale di 14 giornate. Le prime quattro classificate di ogni girone ottengono la qualificazione ai Play-off.\nPlay-off.\nLe serie sono al meglio delle 5 partite, secondo il formato 2-2-1: ovvero le gare 1, 2 e 5 si giocano in casa delle teste di serie (prime e seconde classificate della Top 16). La squadra che si aggiudicher\u00e0 tre gare si qualificher\u00e0 per la Final Four\nFinal Four.\nLe \"Final Four\" si sono svolte al Palacio de Deportes di Madrid dal 15 al 17 maggio 2015."}
{"id": "5023499", "revid": "125998817", "url": "https://it.wikipedia.org/wiki?curid=5023499", "title": "Permeametro", "text": "Il permeametro \u00e8 uno strumento utilizzato in geotecnica per misurare il coefficiente di permeabilit\u00e0 di un terreno; il principio di funzionamento varia a seconda che si abbia un terreno a grana grossa (permeametro a carico costante) o a grana fine (permeametro a carico variabile).\nPermeametro a carico costante.\nUn campione di terreno a grana grossa (K&gt;10-6 m/s) \u00e8 posto in un contenitore a sezione costante e ricoperto da uno strato d'acqua di spessore invariabile, mentre inferiormente \u00e8 messo a contatto con un recipiente contenente acqua fino ad un certo livello, in cui \u00e8 posta una luce.\nL'acqua che filtra nel terreno cade nel recipiente e provoca una fuoriuscita della stessa dalla luce; il volume formula_1 raccolto in un intervallo di tempo formula_2 \u00e8 pari a:\nda cui:\nessendo A l'area della sezione trasversale del campione.\nDalla legge di Darcy: \nche combinata con la relazione precedente fornisce il coefficiente di permeabilit\u00e0 del terreno:\nPermeametro a carico variabile.\nQuesto tipo di prova \u00e8 utilizzato per terreni con K&lt;10-6; il campione nel contenitore \u00e8 collegato inferiormente ad un piccolo tubo ad U (di sezione a) contenente acqua fino ad un certo livello h0, mentre superiormente \u00e8 ricoperto da uno strato d'acqua fino ad un certo livello h1&lt;h0, in corrispondenza del quale \u00e8 posta una luce (per mantenere il livello costante).\nDurante la prova si valuta il tempo impiegato dall'acqua nel tubo a raggiungere il livello h1.\nLa velocit\u00e0 di abbassamento del livello nel tubo \u00e8 :\nonde la portata in ingresso nel campione \u00e8\nLa differenza tra h0 e h1 rappresenta anche la differenza di carico totale tra la base e la sommit\u00e0 del campione, perci\u00f2 dalla legge di Darcy: \nLa condizione di continuit\u00e0 impone:\novvero:\nL'equazione differenziale ottenuta pu\u00f2 essere risolta per separazione delle variabili tra i limiti (h0, h1) e (0, t1):\nda cui:\nFattori che influenzano la prova di permeabilit\u00e0.\nLa prova di permeabilit\u00e0 dovrebbe essere effettuata ad una temperatura standard di 20 \u00b0C, variando, con la temperatura, la viscosit\u00e0 ed il peso specifico dell'acqua. Inoltre, la difficolt\u00e0 di utilizzare provini indisturbati e realmente rappresentativi delle condizioni del terreno in situ, porta ad ottenere risultati spesso differenti da quelli reali."}
{"id": "5023520", "revid": "28592", "url": "https://it.wikipedia.org/wiki?curid=5023520", "title": "Grotte Vicine", "text": ""}
{"id": "5023521", "revid": "729019", "url": "https://it.wikipedia.org/wiki?curid=5023521", "title": "Associazione Sportiva Biellese 1958-1959", "text": "Questa voce raccoglie le informazioni riguardanti l'Associazione Sportiva Biellese nelle competizioni ufficiali della stagione 1958-1959."}
{"id": "5023524", "revid": "287204", "url": "https://it.wikipedia.org/wiki?curid=5023524", "title": "Unit\u00e0 periferica di Giannina", "text": ""}
{"id": "5023525", "revid": "287204", "url": "https://it.wikipedia.org/wiki?curid=5023525", "title": "Torrente Rovasenda", "text": ""}
{"id": "5023526", "revid": "287204", "url": "https://it.wikipedia.org/wiki?curid=5023526", "title": "Torrente Cervaro", "text": ""}
{"id": "5023527", "revid": "287204", "url": "https://it.wikipedia.org/wiki?curid=5023527", "title": "Torrente Bondione", "text": ""}
{"id": "5023528", "revid": "287204", "url": "https://it.wikipedia.org/wiki?curid=5023528", "title": "Fiume Fine", "text": ""}
{"id": "5023529", "revid": "83531", "url": "https://it.wikipedia.org/wiki?curid=5023529", "title": "Gruppo Sportivo Carbosarda 1958-1959", "text": "Questa voce raccoglie le informazioni riguardanti il Gruppo Sportivo Carbosarda nelle competizioni ufficiali della stagione 1958-1959."}
{"id": "5023530", "revid": "287204", "url": "https://it.wikipedia.org/wiki?curid=5023530", "title": "Gare vinte per modello nel mondiale rally", "text": ""}
{"id": "5023534", "revid": "1117982", "url": "https://it.wikipedia.org/wiki?curid=5023534", "title": "Eudemo di Cipro", "text": "Biografia.\nScarse le notizie sulla sua vita: elemento di rilievo \u00e8 costituito dalla sua amicizia con Aristotele, quando entrambi frequentavano l'Accademia platonica.\nDiogene Laerzio attesta che Aristotele avrebbe composto un dialogo consolatorio l'\"Eudemo\" per la sua morte, che Plutarco associa alla spedizione di Dione per liberare Siracusa dal tiranno Dionisio il giovane dopo il secondo fallimento del tentativo politico di Platone. L'impresa di Dione vide la partecipazione di politici e filosofi tra i quali, afferma Plutarco,\nUlteriore testimonianza troviamo in Cicerone, che afferma che Aristotele racconta come il suo amico Eudemo, viaggiando verso la Macedonia si ammal\u00f2 in Tessaglia nella citt\u00e0 di Fere, dove spadroneggiava il crudele tiranno Alessandro. Sul punto di morire Eudemo ebbe la visione in un sogno di un giovane che gli predisse che sarebbe guarito, che il tiranno sarebbe morto e che egli, dopo cinque anni, sarebbe tornato in patria. \nLe prime due profezie si avverarono subito mentre la terza sembr\u00f2 non realizzarsi: infatti Eudemo, che, come detto, si trovava in Sicilia al seguito di Dione, mor\u00ec in battaglia presso Siracusa.\nQuesto avvenimento in realt\u00e0 andava interpretato a conferma della profezia in quanto, secondo il pensiero platonico inizialmente condiviso dal giovane Aristotele, con la morte del corpo l'anima di Eudemo pot\u00e9 tornare nella patria \"ideale\". ."}
{"id": "5023535", "revid": "279320", "url": "https://it.wikipedia.org/wiki?curid=5023535", "title": "Vale Tudo Japan", "text": ""}
{"id": "5023542", "revid": "767487", "url": "https://it.wikipedia.org/wiki?curid=5023542", "title": "Associazione Sportiva Casale F.B.C. 1958-1959", "text": "Questa voce raccoglie le informazioni riguardanti l'Associazione Sportiva Casale F.B.C. nelle competizioni ufficiali della stagione 1958-1959."}
{"id": "5023548", "revid": "19933", "url": "https://it.wikipedia.org/wiki?curid=5023548", "title": "Alce Macchiato", "text": ""}
{"id": "5023555", "revid": "339392", "url": "https://it.wikipedia.org/wiki?curid=5023555", "title": "Alternativa alla religione cattolica", "text": ""}
{"id": "5023557", "revid": "19933", "url": "https://it.wikipedia.org/wiki?curid=5023557", "title": "Alce Chiazzato", "text": ""}
{"id": "5023560", "revid": "19933", "url": "https://it.wikipedia.org/wiki?curid=5023560", "title": "Coda Macchiata", "text": ""}
{"id": "5023561", "revid": "599013", "url": "https://it.wikipedia.org/wiki?curid=5023561", "title": "Cattedrale dei Santi Cirillo e Metodio (Tetovo)", "text": "La cattedrale dei Santi Cirillo e Metodio (in macedone: \u0426\u0440\u043a\u0432\u0430 \u041a\u0438\u0440\u0438\u043b \u0438 \u041c\u0435\u0442\u043e\u0434\u0438) \u00e8 la cattedrale ortodossa di Tetovo, in Macedonia del Nord, ed \u00e8 sede dell'eparchia di Tetovo-Gostivar.\nStoria.\nLa chiesa una basilica \u00e8 a tre navate. L'iniziatore della costruzione \u00e8 stato il reverendo Michael (Michael Martinovski), sacerdote noto come il protettore dei cristiani ortodossi dalle autorit\u00e0 ottomane. A quel tempo, come vicario del vescovo, riusc\u00ec ad ottenere da Costantinopoli l'approvazione per la costruzione della chiesa il 21 novembre del 1902. La costruzione ha avuto inizio nel 1903. La chiesa \u00e8 stata completata nel 1918 e consacrata il 12 giugno del 1925.\nNel 1963 un terremoto ha causato gravi danni alla struttura della chiesa e la cupola \u00e8 stata danneggiata, richiedendo un immediato restauro. Nel 1989 un'ulteriore opera di ricostruzione e restauro della chiesa, conclusasi nel 1991, ha riguardata il rifacimento del tetto, il restauro dei dipinti e interventi inerenti alla pavimentazione."}
{"id": "5023562", "revid": "599013", "url": "https://it.wikipedia.org/wiki?curid=5023562", "title": "Arne Haslie", "text": "Carriera.\nClub.\nHaslie vest\u00ec la maglia del V\u00e5lerengen dal 1968 al 1979: in questo periodo, totalizz\u00f2 98 presenze e 7 reti in campionato. Nel 1980 si trasfer\u00ec al Lyn Oslo. Esord\u00ec in squadra in data 8 maggio, in occasione del pareggio a reti inviolate sul campo dello Skeid. Il 24 agosto realizz\u00f2 la prima rete, nella vittoria per 0-2 in casa del Fredrikstad.\nNazionale.\nConta 2 presenze per la . Debutt\u00f2 il 3 ottobre 1972, schierato titolare nella sconfitta per 1-3 contro i ."}
{"id": "5023565", "revid": "767487", "url": "https://it.wikipedia.org/wiki?curid=5023565", "title": "Ghiaccio blu (film)", "text": "Ghiaccio Blu (\"Blue Ice\") \u00e8 un film del 1992 diretto da Russell Mulcahy e interpretato da Michael Caine e Sean Young. Il film \u00e8 basato su una serie di romanzi di spionaggio dello scrittore britannico Ted Allbeury, come in particolare si denota dal protagonista, Harry Anders, formalmente ispirato al personaggio di Tad Anders, che compare nei romanzi \"Snowball\", \"Palomino Blonde\" e \"The Judas Factor\".\nTrama.\nL'ex agente segreto Harry Anders \u00e8 costretto ad abbandonare la nuova vita che intendeva condurre nel Jazz Club di cui \u00e8 proprietario, per rientrare in scena e immergersi nuovamente nel mondo dello spionaggio e del traffico d'armi. A spingerlo verso una simile risoluzione \u00e8 la bella Stacy Mansford, moglie dell'ambasciatore americano, con la quale Harry intraprende una movimentata relazione. Allo stesso tempo, soccombendo alle suppliche di Stacy, si mette sulle tracce del suo ex amante, scomparso dopo averle dettato al telefono strane sigle. Il veterano Harry Anders per risolvere il caso fa leva sulle conoscenze acquisite in servizio a Scotland Yard, ma da sole certo non bastano per sopperire a un frenetico precipitare degli eventi, che trasforma una semplice caccia all'uomo in una vera e propria sfida per la sopravvivenza."}
{"id": "5023572", "revid": "11959", "url": "https://it.wikipedia.org/wiki?curid=5023572", "title": "W.M. Watt", "text": ""}
{"id": "5023574", "revid": "109634635", "url": "https://it.wikipedia.org/wiki?curid=5023574", "title": "Bilal Ag Acherif", "text": "Biografia.\nIl 26 giugno 2012 viene ferito durante gli scontri tra le truppe del Movimento Nazionale di Liberazione dell'Azawad e il movimento islamista Movimento per l'Unicit\u00e0 e il Jihad nell'Africa Occidentale. Secondo il portavoce del MNLA, viene poi portato in Burkina Faso per curarsi.\nIl 23 novembre 2012, Bilal Ag Acherif viene ricevuto a Parigi da diversi diplomatici francesi, nel febbraio del 2014 \u00e8 stato ricevuto in Marocco dal Re Muhammad VI. Poi chiede alla comunit\u00e0 internazionale un sostegno materiale per la lotta contro i terroristi islamisti AQMI e MUJAO."}
{"id": "5023580", "revid": "74801", "url": "https://it.wikipedia.org/wiki?curid=5023580", "title": "Ernest Monnington Bowden", "text": "Biografia.\nErnest Monnington Bowden visse al 35 di \"Bedford Place\", Londra, W.C. Il suo primo brevetto (\"English Patent 25,325\" e \"U.S. Pat. No. 609,570\") fu ottenuto nel 1896. La principale caratteristica del cavo Bowden \u00e8 la flessibilit\u00e0 del tubo che contiene un cavo fatto da pi\u00f9 trefoli che pu\u00f2 scorrere rispetto alla guaina che lo contiene, trasmettendo il moto, senza bisogno di pulegge, giunzioni o rinvii. Il cavo fu ideato per i freni delle biciclette. Il \"Bowden Brake\" fu ben accolto nel mondo ciclistico dell'epoca. Sir Frank Bowden, 1st Baronet, il fondatore della Raleigh Bicycle Company fu in passato indicato come l'inventore del cavo Bowden, usato al posto delle barre rigide per i freni delle sue biciclette nel 1902. Questa pu\u00f2 essere la ragione dell'attribuzione dell'invenzione del cavo, che ancora oggi \u00e8 argomento di disputa."}
{"id": "5023583", "revid": "882198", "url": "https://it.wikipedia.org/wiki?curid=5023583", "title": "Cavo Bowden", "text": ""}
{"id": "5023584", "revid": "729019", "url": "https://it.wikipedia.org/wiki?curid=5023584", "title": "Porta di Amsterdam", "text": "La Porta di Amsterdam, o in olandese \"Amsterdamse Poort\" \u00e8 una porta medievale della citt\u00e0 di Haarlem, nei Paesi Bassi.\n\u00c8 l'unica porta rimasta delle dodici originali, e unica testimonianza delle difese medievali cittadine.\nStoria e descrizione.\nVenne eretta nel 1335 durante il primo ampliamento della citt\u00e0 che inglob\u00f2 una vasta area sul fiume Spaarne. Si presentava come un massiccio torrione quadrato con due torricelle ottagonali ai lati. Fino al XVII secolo la Porta, detta \"Spaarnwouderpoort\" era utilizzata per il traffico via terra verso oriente, in direzione Spaarnwoude, sulla strada ora chiamata \"Oude weg\", Vecchia strada. Nel 1631-32 venne scavato il primo canale navigabile d'Olanda, l\"'Haarlemmertrekvaart\", che accorci\u00f2 notevolmente la via acquatica fra Haarlem e Amsterdam, che prima passava attraverso l'IJ. Grazie a questo canale, ora era possibile andare e tornare ad Amsterdam in giornata. Il canale divenne cos\u00ec popolare da divenire il principale collegamento con la capitale. La porta venne ampliata con un avancorpo a torrette rotonde a copertura conica e ribattezzata col nome di \"Amsterdamse Poort\".\nSecondo la tradizione vi venne custodito l'archivio cittadino durante l'assedio spagnolo della Guerra degli ottant'anni, e la porta fu l'unica difesa cittadina a resistere all'attacco senza subire danni significativi.\nNel 1865 il consiglio cittadino volle demolire la porta per permettere la costruzione di un nuovo e pi\u00f9 grande ponte, ma la mancanza di fondi fece arenare il progetto. Nel 1867 venne demolita la \"Papentoren\", una torre-polveriera, e le munizioni l\u00ec contenute trovarono spazio nella porta di Amsterdam. Finalmente nel 1869 venne costruito il ponte di fronte alla porta, e nel 1874 le munizioni vennero trasferite fuori citt\u00e0.\nSolo nel 1889 venne definitivamente abolito il progetto di distruzione della porta, e venne previsto un restauro da parte dell'architetto J. Leijh.\nNel 1960 la porta fu dichiarato monumento nazionale e nel 1985 si provvide a una sua completa ristrutturazione."}
{"id": "5023585", "revid": "80030", "url": "https://it.wikipedia.org/wiki?curid=5023585", "title": "Amsterdamse Poort", "text": ""}
{"id": "5023586", "revid": "1305772", "url": "https://it.wikipedia.org/wiki?curid=5023586", "title": "Bowden", "text": "Geografia.\n\"Australia:\"\n\"Canada:\"\n\"Inghilterra:\"\n\"Scozia:\"\n\"USA:\""}
{"id": "5023588", "revid": "838137", "url": "https://it.wikipedia.org/wiki?curid=5023588", "title": "Marco Zanni", "text": "Biografia.\nSi \u00e8 laureato in economia aziendale presso l'Universit\u00e0 Bocconi, con un master conseguito presso l\"ESADE Business School\" di Barcellona. Terminati gli studi, \u00e8 stato assunto dalla banca d'investimento Banca IMI del gruppo Intesa SanPaolo.\nL'11 settembre del 2006 ha salvato due bambini che stavano annegando nel lago d\u2019Iseo. Per questo gesto ha ricevuto la medaglia di Bronzo al merito civile.\nAttivit\u00e0 politica.\nAlle elezioni europee del 2014 \u00e8 stato eletto europarlamentare per il Movimento 5 Stelle con preferenze nella circoscrizione Italia nord-occidentale.\nMembro del gruppo Europa della Libert\u00e0 e della Democrazia Diretta (EFDD), diventa titolare nelle commissioni Affari economici e monetari (ECON) e Bilancio (BUDG). \u00c8 il primo firmatario della mozione di censura contro la Commissione Juncker dopo lo scandalo Luxleaks. Diventa membro della commissione speciale TAXE (e successivamente di TAXE2), nata proprio su pressione di alcuni gruppi parlamentari dopo lo scandalo.\nL'11 gennaio 2017, a seguito del tentativo del Movimento 5 Stelle di aderire al gruppo ALDE, decide di lasciare il partito e il gruppo EFDD, entrando come indipendente nel gruppo Europa delle Nazioni e della Libert\u00e0 (ENF). Successivamente, il 15 maggio 2018, aderisce alla Lega di Matteo Salvini e l'11 marzo 2019 ne viene nominato responsabile Esteri.\nZanni \u00e8 candidato alle Elezioni europee del 2019 con la Lega nella circoscrizione Nord-Ovest venendo eletto con 18.019 voti.\nIl 13 giugno 2019 viene eletto presidente di Identit\u00e0 e Democrazia, neonato gruppo europeo di cui fa parte la delegazione della Lega. Dopo alcune trattative con il PPE, il 16 luglio Zanni annuncia il voto contrario degli eurodeputati leghisti alla candidata Ursula von der Leyen come nuova presidente della Commissione europea.\nIl 1\u00ba aprile 2021 accompagna Matteo Salvini a Budapest per discutere la creazione di una piattaforma europea comune con il partito del primo ministro ungherese Viktor Orban e del primo ministro polacco Mateusz Morawiecki.\nPosizioni politiche.\nDal 2014 evidenzia i limiti e gli squilibri dell\u2019unione economica e monetaria a partire dal Trattato di Maastricht. La critica si concentra sulle asimmetrie e sulla disparit\u00e0 generata dalla legislazione europea, in particolare attraverso regole fiscali stringenti che non prevedono meccanismi sostenibili di riequilibrio tra Paesi. Ha organizzato un ciclo di convegni critici sull'Unione Europea presso il Parlamento europeo con esponenti accademici nazionali e internazionali.\nHa chiesto pi\u00f9 volte la revisione del patto di stabilit\u00e0 e il ripensamento dei vincoli di bilancio, condannando l'austerit\u00e0 post-crisi del 2011.\nHa denunciato le distorsioni dell'Unione Bancaria in particolare la disparit\u00e0 di trattamento, da parte delle autorit\u00e0 europee di vigilanza, tra i crediti deteriorati e le esposizioni in derivati e in titoli illiquidi.\nProfondo sostenitore dell'alleanza con gli Stati Uniti, ha criticato pi\u00f9 volte l'eccessiva penetrazione cinese nell'economia italiana ed europea.\nDal dicembre 2020 ha sollecitato la Commissione Europea guidata da Ursula von der Leyen a fare chiarezza sulla strategia vaccinale dell'Unione Europea, evidenziando le falle nell'approvvigionamento di vaccini anti-covid.\nVita privata.\n\u00c8 sposato, con un figlio."}
{"id": "5023589", "revid": "287204", "url": "https://it.wikipedia.org/wiki?curid=5023589", "title": "Safwan b. Umayya", "text": "Appartenente al clan dei B. Juma\u1e25 dei Quraysh, era figlio di Umayya ibn Khalaf, uno dei leader della trib\u00f9 meccana, che mor\u00ec da pagano a Badr.\nSpos\u00f2 N\u0101jiya bint al-Wal\u012bd ibn al-Mugh\u012bra, una delle figlie di al-Wal\u012bd ibn al-Mugh\u012bra e sorella di Kh\u0101lid.\nAb\u016b Fak\u012bh (o Fukayh) era uno schiavo di \u1e62afw\u0101n ibn Umayya che, quando abbracci\u00f2 l'Islam, fu sottoposto ad angherie e violenze dal suo padrone. Quando Ab\u016b Bakr venne a sapere di questi maltrattamenti riusc\u00ec a farsi vendere da \u1e62afw\u0101n lo schiavo e lo liber\u00f2, facendolo quindi diventare un suo \"mawl\u0101\".\nCospir\u00f2 insieme a suo zio paterno \u02bfUmayr b. Wahb al-Juma\u1e25\u012b per uccidere Maometto, promettendogli di \"pagargli tutti i debiti e di mantenergli la famiglia in caso di morte\".\n\u1e62afw\u0101n b. Umayya prese parte alla battaglia di Badr, in cui suo padre trov\u00f2 la morte ed egli stesso si salv\u00f2 fuggendo.\nParentele.\nIl cugino paterno di \u1e62afw\u0101n era Wahb b. \u02bfUmayr, figlio di \u02bfUmayr b. Wahb.\nLa moglie N\u0101jiya si convert\u00ec all'Islam prima di suo marito, dopo la conquista di Mecca del 630. \u1e62afw\u0101n b. Umayya in quell'occasione prese nuovamente la fuga per rifugiarsi a Gedda ma Maometto incaric\u00f2 Wahb ibn \u02bfUmayr d'inseguirlo, con il suo mantello in segno di salvacondotto e di perdono. \u1e62afw\u0101n pertanto si present\u00f2 a Maometto, diventandone intimo collaboratore, bench\u00e9 egli non si convertisse esplicitamente (a norma di \"Shar\u012b\u02bfa\") fin dopo la vittoria musulmana di \u1e24unayn e la resa di \u1e6c\u0101\u02beif.\nSuo figlio \u02bfAbd All\u0101h mor\u00ec a La Mecca, combattendo per la causa di \u02bfAbd All\u0101h b. al-Zubayr."}
{"id": "5023596", "revid": "11959", "url": "https://it.wikipedia.org/wiki?curid=5023596", "title": "Salman al-Farsi", "text": ""}
{"id": "5023601", "revid": "1355461", "url": "https://it.wikipedia.org/wiki?curid=5023601", "title": "Enrico Pescatore", "text": "Identit\u00e0.\nNoto con molti nomi, fra i quali spicca \"Enrico Pescatore\", ma anche \"Enrico di Malta\", \"Enrico de Castro\". Nelle fonti il suo nome appare riportato per la prima volta il 22 settembre 1203 in un atto notarile genovese come \"Henricus, comes de Malta\", ovvero \"Enrico, Conte di Malta\". Sull'anno e il luogo della sua nascita e sui suoi primi anni non si sa niente, ma \u00e8 pressoch\u00e9 certo che discendesse dall'influente famiglia nobile genovese de Castro Vezzano (da cui ebbero origine gli Enrici (gli Enrico). In tedesco, \u00e8 noto come \"Heinrich, Graf von Malta\". Il soprannome \"Pescatore\" si riferisce probabilmente alla sua attivit\u00e0 di corsaro e si tratta presumibilmente di un'invenzione dei nemici veneziani da lui danneggiati.\nBiografia.\nIl titolo di conte di Malta, durante il regno degli svevi, era assegnato ai genovesi. Genova aveva infatti aiutato gli svevi nella conquista della Sicilia al fine di ottenere vantaggi per il proprio commercio nel Mediterraneo. Enrico VI di Svevia nomin\u00f2 conte di Malta e ammiraglio il genovese Guglielmo Grasso, suocero di Enrico. Peire Vidal, celebre trovatore provenzale, soggiorn\u00f2 a corte dal 1205 al 1206.\nEnrico comincia dunque la carriera militando al soldo del regno di Sicilia. Eredita il titolo di ammiraglio dal suocero Guglielmo Grasso, il quale aveva alle spalle una lunga carriera da corsaro. Nell'agosto del 1204 i pisani occuparono Siracusa. I genovesi si prepararono immediatamente a conquistare la citt\u00e0, in quanto era stata loro concessa dall'imperatore Federico Barbarossa. Il corsaro ebbe il comando di venti navi e di molte galee; Enrico cattur\u00f2 due potenti navi ai danni di Ranieri di Manente, che era giunto in soccorso dei pisani. Il Pescatore entr\u00f2 nel porto ed assedi\u00f2 Siracusa e dopo sette giorni, ottenne il controllo della citt\u00e0 con l'importante aiuto di Alamanno da Costa, che divent\u00f2 conte di Siracusa.\nL'anno successivo il Pescatore dovette intervenire contro i pisani Ranieri di Manente e Paganello di Porcaria, che con dieci navi e dodici galee assediavano Siracusa tentando di riprenderla. Assediato alla difesa della citt\u00e0 era Alamanno da Costa. Il Pescatore giunse a Messina con quattro galee e vi trov\u00f2 due galee genovesi di ritorno dall'Oriente; si colleg\u00f2 inoltre con Guglielmo il Porco e le sue sedici galee: messa assieme una piccola flotta, mossero alla volta di Siracusa. I due genovesi vinsero i pisani e conquistarono loro sette galee. L'esercito pisano di terra dovette darsi alla fuga.\nRivolse quindi, nel 1206, la sua attenzione alla conquista dell'isola di Creta, acquistata recentemente da Venezia. Venezia fatic\u00f2 non poco per impadronirsi dell'isola di Creta, e dovette a lungo combattere contro il corsaro genovese conte di Malta, aiutato per un certo periodo anche dai locali cretesi.\nCon una grossa nave e due galee, fornite di pi\u00f9 di duecento fanti, viene inizialmente respinto dai veneziani. Genova invia in suo soccorso Arnaldo Baldovino. Forte dunque di navi, marinai, soldati ed una grande quantit\u00e0 di denaro al fine di assoldare un piccolo esercito di cavalieri, il Pescatore assale Creta con cinque navi e ben ventiquattro galee; mette in fuga le truppe di Ranieri Dandolo con l'aiuto degli abitanti di La Canea, e ne viene fatto signore. Fa ricostruire le mura della capitale Candia e fortifica le difese costiere dell'isola commissionando la costruzione di ben quattordici castelli.\nLa reazione della Serenissima non si fece attendere. Nel 1207 l'ammiraglio veneziano Ranieri Dandolo si assicur\u00f2 il possesso di Corf\u00f9, di Corone e di Modone. Il Pescatore assieme con i cretesi attacc\u00f2 il Dandolo e lo sconfisse: le fonti veneziane riportano che fu il Dandolo a catturare il Pescatore, tuttavia, al contrario, fu il Pescatore a catturare il Dandolo, che morir\u00e0 poco tempo dopo essendo stato ferito da una freccia nel combattimento. In ogni caso, il Pescatore viene presto sconfitto pi\u00f9 volte e, subito dopo, \u00e8 attaccato ad Candia. I veneziani espugnarono uno ad uno i castelli fatti edificare dal Pescatore nell'isola. Il Pescatore si riduce all'estrema difesa nel castello di Paleocastro, che sar\u00e0 conquistato dai veneziani l'anno successivo. I genovesi sono costretti a lasciare l'isola.\nNon datosi per vinto, chiese a Genova un prestito forzoso per poter riprendere l'isola: in cambio promise un fondaco e un quartiere ai genovesi in tutte le citt\u00e0 di Creta, l'esenzione da tutte le imposte ed un tributo annuo: dichiar\u00f2, infine, nel caso non avesse avuto figli maschi, Genova sua erede per il possesso dell'isola. Tent\u00f2 infine di assalire nei pressi dell'isola due navi veneziane cariche di merce: ne fu, invece, assalito. Catturato, venne portato prigioniero a Venezia. L'impresa del Pescatore di conquistare Creta e tenerla per s\u00e9, e quindi, indirettamente, per Genova, non soltanto era clamorosamente fallita, ma aveva anche fatto s\u00ec che l'isola venisse inserita definitivamente nell'impero veneziano.\nI genovesi, una volta liberato durante una tregua fra Venezia e Genova nel 1212, lo minacciarono delle pi\u00f9 dure sanzioni nel caso in cui non avesse posto fine agli attacchi ai veneziani. La pace tra le due repubbliche marinare fu stipulata l'11 maggio 1218. Si ritir\u00f2 nel suo piccolo regno di Malta dove a un punto fu nominato grande ammiraglio di Sicilia. Grazie al suo buon operato la marina siciliana acquist\u00f2 molto rapidamente efficienza. Nel contempo ottenne il permesso dall'imperatore di coniare moneta a Malta. Enrico si un\u00ec in seconde nozze con una nobile veneziana della famiglia dei Basei, che aveva avuto un ruolo di primo piano nella riconquista veneziana dell'isola di Creta.\nRaggiunse nel 1218 l'imperatore Federico II di Svevia, nello stesso periodo in cui veniva firmata la pace tra Genova e Venezia. Dimostr\u00f2 un buon talento diplomatico; Federico II concesse il rinnovo dei privilegi ed esent\u00f2 i genovesi dalle tasse a dalle imposte nel Regno di Sicilia.\nPart\u00ec nel 1221 per la quinta crociata a capo di una flotta di quaranta galee. Si port\u00f2 a Damietta, minacciata dagli infedeli. Non intervenne in soccorso dei crociati, per cui la citt\u00e0 viene riconquistata dai nemici. Federico II, adirato, gli confisc\u00f2 il titolo maltese. Gli \"Annali genovesi\" motivano invece la privazione della contea con lo scarso zelo con il quale il Pescatore avrebbe combattuto i saraceni siciliani ribelli. Ottenne tuttavia la restituzione della sua contea due anni dopo, poich\u00e9, fondamentalmente, l'imperatore poneva fiducia nel genovese, da cui dipendeva la sicurezza della costa della Sicilia orientale.\nNel 1229 il Pescatore fu occupato a combattere nella Crociata contro Federico II tra i ranghi imperiali. In particolare ricevette l'incarico di assediare la filopapale Gaeta, missione che per\u00f2 non ebbe successo: l'imperatore dovette rinnovare i rimproveri al genovese ma dovette riconoscere la difficolt\u00e0 nella creazione di una flotta sufficientemente potente.\nNicolosio, uno dei suoi tre figli, \u00e8 riportato nel 1232 come conte di Malta: \u00e8 probabile che il Pescatore fosse morto, in circostanze ignote, poco prima di questa data, probabilmente nel 1230."}
{"id": "5023603", "revid": "767487", "url": "https://it.wikipedia.org/wiki?curid=5023603", "title": "Matth\u00edas Hallgr\u00edmsson", "text": "\u00c8 ottavo per numero di reti segnate con l'Islanda.\nCarriera.\nClub.\nHallgr\u00edmsson ha giocato oltre che in patria, in Svezia per: \u00cdA, Halmia e Valur. \u00c8 stato capocannoniere dell'\u00darvalsdeild nel 1969 e nel 1975.\nNazionale.\nHa segnato 11 goal in 45 presenze con la maglia della nazionale. 4 di queste sono state segnate nelle qualificazioni ai campionati mondiali."}
{"id": "5023604", "revid": "287204", "url": "https://it.wikipedia.org/wiki?curid=5023604", "title": "Libertas Brindisi 1955-1956", "text": "La Libertas Brindisi 1955-1956, prende parte al campionato italiano di Serie B, girone D a 8 squadre. Chiude la stagione regolare al secondo posto con 9V 1N 4P, 833 punti segnati e 747 subiti.\nStoria &amp; Roster.\nLilli Pisani e Osvaldo De Blasi lasciano la Libertas per le altre squadre minori di Brindisi mentre Mario Pavone ritorna a Taranto sempre nelle file della Libertas, saranno rimpiazzati dai giovani juniores Gianni Antonucci, Antonio Melone, Riccardo Salvemini e dai fratelli Fazzina. Migliore marcatore della stagione sar\u00e0 Elio Pentassuglia con 265 p. in 14 partite, seguito da Gianni Donativi con 245 p."}
{"id": "5023607", "revid": "767487", "url": "https://it.wikipedia.org/wiki?curid=5023607", "title": "Blue Bird K3", "text": "Il Blue Bird K3 \u00e8 un idroplano da record. Pilotato da Malcolm Campbell, tra il 1937 e il 1938 stabil\u00ec per tre volte di seguito il record assoluto di velocit\u00e0 sull'acqua.\nProgettazione e costruzione.\nNel 1935, stabilito il nono ed ultimo record di velocit\u00e0 su terra, e diventato il primo uomo a superare le 300 mph, Malcolm Campbell decise di dedicarsi al record di velocit\u00e0 sull'acqua, in quel momento dominato dallo statunitense Gar Wood, che col suo \"Miss America X\" era diventato il primo uomo a superare i 200 km/h su acqua. Campbell commission\u00f2 a Fred Cooper, della Sanders-Roe, un piccolo idroplano motorizzato con un Rolls-Royce R. Nella fase di progetto fu consultato anche Reid Railton, che aveva lavorato alla progettazione delle ultime automobili da record di Campbell.\nLo stesso tipo di motore era stato impiegato da altre due imbarcazioni da record, il \"Miss England II\" di Henry Segrave e il \"Miss England III\" di Kaye Don. Dei tre motori impiegati nel progetto, uno proveniva da un'automobile da record dello stesso Campbell. Al contrario del plurimotore \"Miss America X\", il \"Blue Bird K3\" fu progettato per essere il pi\u00f9 compatto possibile. Era infatti lungo soli 7 m, contro i quasi 12 m del \"Miss America X\". Da progetto sarebbe stato in grado di raggiungere le 130 mph.\nI motoscafi da record di costruzione britannica erano caratterizzati dalla posizione dei loro motori, installati sempre pi\u00f9 a poppa possibile. Gar Wood era contrario a questa soluzione, e all'epoca lo fece notare a Segrave. Sul \"Blue Bird K3\" tale soluzione fu ancora estremizzata, la stretta carlinga centrale sovrastava lo specchio di poppa. Questa distribuzione di peso cos\u00ec arretrata, favorevole sulla carte, portava ad un comportamento particolare in fase di partenza e alle basse velocit\u00e0, con l'idroplano che sembrava affondare a poppa.\nIl nome.\nCome tutti i veicoli, sia da record che da competizione, impiegati da Campbell, l'idroplano adottava il nome \"Blue Bird\". Il nome derivava dall'opera teatrale \"L'uccellino azzurro\", nel Regno Unito rappresentata col titolo \"The Blue bird\", a cui Campbell assistette nel 1912 e dal quale fu molto impressionato.\nLa sigla \"K3\" derivava invece dal Lloyd's unlimited rating, sistema di numerazione applicato alle imbarcazioni britanniche che tentavano la conquista del record di velocit\u00e0. Le imbarcazioni cos\u00ec numerate riportavano sulla prua un cerchio, diviso a met\u00e0 da una linea. Nella parte superiore era disegnato il simbolo dell'infinito, formula_1, in quella inferiore era presente la lettera \"K\" seguita da un numero progressivo.\nPrimi tentativi.\nI primi tentativi furono effettuati a Loch Lomond, in Scozia. Nel giugno 1937, durante il primo tentativo, raggiunte le 70 mph (112,63 km/h) l'imbarcazione inizi\u00f2 a slittare letteralmente sull'acqua. Durante la seconda corsa Campbell venne invece sbalzato fuori dal Blue Bird K3, che si ribalt\u00f2; Campbell attribu\u00ec il problema al cavo di trasmissione troppo lento, al timone troppo piccolo e al fatto che la superficie del lago fosse agitata. Un fattore che non prese in considerazione fu l'eccessiva leggerezza dell'imbarcazione, problema sollevato da Wood, che aveva definito il \"Blue Bird K3\" una \"barchetta di carta\", e che sosteneva che la barca britannica poteva andare bene sul dritto, ma alla prima svolta veloce si sarebbe ribaltata.\nNelle prove successive, problemi di surriscaldamento e le condizioni instabili della superficie del lago impedirono il superamento delle 90 mph.\nI record.\nIl meccanico di Campbell, Leo Villa, era di origini italiane e si ricordava di come i laghi nel Nord Italia avessero superfici calme, in quanto le alte montagne che li circondavano impedivano ai venti di colpire la superficie. \nVilla fu cos\u00ec inviato in ricognizione sul Lago Maggiore, che si dimostr\u00f2 ideale per tentare il record. Il team di Campbell si spost\u00f2 quindi sul versante svizzero del lago, dove la popolazione locale si dimostr\u00f2 entusiasta del progetto e offr\u00ec aiuto ai britannici.\nIl motore, un R37, present\u00f2 nuovamente problemi di surriscaldamento, tanto che fu rimandato alla Rolls-Royce per le riparazioni. Villa mont\u00f2 il motore di riserva, un R39, adottando un raffreddamento ad acqua modificato, che avrebbe dovuto risolvere i problemi. Con questa soluzione Campbell avrebbe pilotato il \"Blue Bird K3\" privo della coda.\nIl 1\u00ba settembre 1937, sul Lago Maggiore, Campbell stabil\u00ec il nuovo record di velocit\u00e0, con una media di 126,32 mph, battendo il record che Wood deteneva da 5 anni.\nIl giorno successivo Campbell fece un nuovo tentativo, migliorando il suo record e portandolo a 129,5 mph.\nPer superare i 130 mph, velocit\u00e0 massima di progetto, occorse un altro anno. Campbell voleva alzare il proprio record in quanto riteneva ci fosse troppo poco margine tra il suo e il precedente record di Wood. Il 17 agosto 1938, sul Lago di Hallwil, in Svizzera, Campbell batt\u00e9 il suo precedente record, con una media di 130,86 mph (210,59 km/h).\nIdroplano a tre punti.\nNonostante l'ottenimento del record, Campbell era ancora insoddisfatto del piccolo margine (6 mph) rispetto al record di Wood. Il \"Blue Bird K3\" era un idroplano a gradino singolo, come quello dei \"Miss England\". Questo teneva una met\u00e0 dello scafo sopra la superficie dell'acqua, riducendo l'attrito. Una nuova idea, proveniente dagli Stati Uniti, era l'idroplano a tre punti, dove la parte anteriore dello scafo era dotata di due sponson, cos\u00ec che ad alta velocit\u00e0 lo scafo toccava l'acqua solo coi due sponson e con l'elica. Questo riduce l'area di contatto con l'acqua, e quindi l'attrito. Non fu possibile convertire il \"Blue Bird K3\" secondo questa soluzione, quindi Campbell inizi\u00f2 a lavorare su un idroplano completamente nuovo, il \"Blue Bird K4\", sul quale avrebbe impiegato lo stesso motore.\nRestauro.\nEntrato a far parte della Foulkes Halbard collection nel 1988, l'anno successivo \u00e8 iniziato il restauro dell'idroplano, che ha riportato il \"Blue Bird K3\" in condizione di poter navigare"}
{"id": "5023608", "revid": "767487", "url": "https://it.wikipedia.org/wiki?curid=5023608", "title": "Mario Farrugia", "text": "Carriera.\nNazionale.\nHa collezionato 12 presenze con la propria Nazionale."}
{"id": "5023610", "revid": "6923", "url": "https://it.wikipedia.org/wiki?curid=5023610", "title": "Frank Bowden", "text": "Biografia.\nBowden (Sir Frank Bowden, 1st Baronet) nacque nel Devon e fece fortuna a Hong Kong negli anni settanta dell'Ottocento. Quando torn\u00f2 in Inghilterra fu gravemente malato e il medico gli diede sei mesi di vita.\nBowden compr\u00f2 una bicicletta su indicazione del medico, in un piccolo negozio di \"Raleigh Street\" a Nottingham, tenuto da Messrs Woodhead, Angois ed Ellis. Fu cos\u00ec impressionato dal riacquisto della salute che decise di comprare la fabbrica negozio nel 1887-88. Venivano prodotte tre biciclette a settimana. Tre anni pi\u00f9 tardi la fabbrica si trasfer\u00ec in un sito pi\u00f9 grande, un palazzo nella \"Russell Street\". Il nome dell'azienda divenne \"Raleigh Cycles\". Nel 1896 fu il pi\u00f9 grande costruttore di biciclette del mondo nella sede di \"Faraday Road\" a Nottingham. Visse a The Ropewalk, sempre a Nottingham.\nSvilupp\u00f2 anche la Sturmey Archer Gears.\nScrisse \"Cycling for Health and Points For Cyclists\" nel 1913. \nNel 1915 divenne baronetto della citt\u00e0 di Nottingham. Divenne socio della Royal Geographical Society e \"Justice of the Peace\".\nVisse pi\u00f9 tardi a Thame Park, Oxfordshire, dimora di 100 stanze prima monastero cistercense.\nMorte.\nSir Frank mor\u00ec il 21 aprile 1921, all'et\u00e0 di 73 anni, e gli succedette il figlio Harold Bowden che guid\u00f2 la Raleigh per i successivi 17 anni divenendo presidente della \"British Cycle and Motor-Cycle Manufacturers and Trader Union\". Lady Bowden mor\u00ec nel 1937.\nVita privata.\nBowden spos\u00f2 Amelia Frances, ereditiera americana e figlia del colonnello Alexander Houston, della California, il 17 settembre 1879. I due ebbero sei figli: Helen, Winifred, Caroline, Sylvia, Harold e Claud."}
{"id": "5023611", "revid": "599013", "url": "https://it.wikipedia.org/wiki?curid=5023611", "title": "Dennis Mizzi", "text": "Carriera.\nNazionale.\nHa collezionato 12 presenze con la propria Nazionale."}
{"id": "5023615", "revid": "57342", "url": "https://it.wikipedia.org/wiki?curid=5023615", "title": "Festa di San Rocco (Palmi)", "text": ""}
{"id": "5023617", "revid": "57342", "url": "https://it.wikipedia.org/wiki?curid=5023617", "title": "Multiplayer", "text": ""}
{"id": "5023619", "revid": "599013", "url": "https://it.wikipedia.org/wiki?curid=5023619", "title": "Constantino Consiglio", "text": "Carriera.\nNazionale.\nHa collezionato 11 presenze con la propria Nazionale."}
{"id": "5023621", "revid": "111433", "url": "https://it.wikipedia.org/wiki?curid=5023621", "title": "Casato di Harthacnut", "text": ""}
{"id": "5023623", "revid": "729019", "url": "https://it.wikipedia.org/wiki?curid=5023623", "title": "Richard James Oglesby", "text": "Prest\u00f2 servizio nella guerra messicano-statunitense e fu maggior generale dello Union Army durante la guerra di secessione americana. Prest\u00f2 servizio anche nella legislatura dell'Illinois. Negli ultimi tempi della guerra di secessione fu eletto 14\u00ba governatore dell'Illinois venendo poi rieletto per tre volte. Fu anche senatore per l'Illinois. La citt\u00e0 di Oglesby (Illinois) prende il nome da lui.\nGiovent\u00f9.\nOglesby nacque a Floydsburg nella contea di Oldham (Kentucky). Rimase orfano e si trasfer\u00ec a vivere dallo zio a Decatur nel 1832, dove lavor\u00f2 come fattore, cordaio e falegname.\nGuerra messicano-statunitense.\nQuando scoppi\u00f2 la guerra messicano-statunitense si arruol\u00f2 come tenente nella compagnia C, 4\u00ba reggimento volontari di fanteria partecipando alle battaglie di Veracruz e Cerro Gordo \"dove il suo reggimento quasi cattur\u00f2 il presidente generale messicano Santa Anna, ma dovette accontentarsi della sua gamba di legno e di 20\u00a0000 in oro\".\nPotrebbe aver partecipato alla prima partita di baseball mai giocata fuori dagli Stati Uniti d'America alla fine di aprile 1847, pochi giorni dopo la battaglia di Cerro Gordo, \"con la gamba di legno rubata (dal 4\u00ba reggimento Illinois) al generale Santa Anna\".\nFu tolto dal servizio volontario nel maggio 1847.\n1848-1860.\nStudi\u00f2 alla scuola di diritto di Louisville nel 1848, ma si trasfer\u00ec in California per la corsa all'oro nel 1849 dove cerc\u00f2 fortuna. Dopo due anni di viaggio in Europa torn\u00f2 in Illinois nel 1851, unendosi al neonato partito Repubblicano e concorrendo con successo per il Congresso nel 1858 e venendo eletto al Senato dell'Illinois nel 1860.\nGuerra di secessione americana.\nAllo scoppio della guerra di secessione Oglesby fu nominato colonnello dell'8\u00ba reggimento volontario di fanteria dell'Illinois il 25 aprile 1861, e subito gli fu assegnato il comando della 1\u00aa brigata , 1\u00aa divisione distretto di Cairo, dipartimento del Missouri, agli ordini di Ulysses Simpson Grant. Fu un ottimo comandante, soprannominato dai suoi uomini \"Zio Dick\". Comand\u00f2 la propria brigata nelle battaglie di Fort Henry e Fort Donelson e poco dopo fu promosso generale di brigata (21 marzo 1862). Comand\u00f2 la 2\u00aa brigata, 2\u00aa divisione, Armata del Tennessee, durante l'assedio di Corinth. Fu gravemente ferito al torace ed alla schiena nella battaglia di Corinth dell'ottobre 1862.\nOglesby fu promosso maggior generale il 29 novembre e, dopo un periodo di ricovero, comand\u00f2 l'ala sinistra del XVI Corpo dell'Armata del Tennessee in Tennessee occidentale e Mississippi settentrionale dall'aprile al luglio 1863. Diede le dimissioni il 26 maggio 1864 per candidarsi a governatore col partito Repubblicano.\nSi trovava nella stanza della Petersen House dove il 15 aprile 1865 mor\u00ec il presidente Abraham Lincoln.\nPolitica in Illinois.\nOglesby fu eletto da un'ampia maggioranza e fu governatore dell'Illinois dal 1865 al 1869. Durante il suo mandato sostenne la necessit\u00e0 di un miglioramento nella cura dei malati mentali e di altri gruppi di cittadini disabili. Firm\u00f2 l'ampliamento dell'ospedale statale che ne triplic\u00f2 la dimensione. Dopo la fine del suo mandato fece l'avvocato fino al 1872 quando accett\u00f2 una nuova candidatura a governatore, salvo rinunciare subito dopo all'incarico ottenuto in cambio di un seggio al Senato. Rimase senatore dal 1873 al 1878. Nel 1884 fu rieletto governatore per la terza volta diventando il primo uomo in Illinois ad esserlo per tre mandati. Alla fine del terzo mandato cerc\u00f2 invano di farsi rieleggere al Senato. Pass\u00f2 gli ultimi anni lontano dalla vita pubblica e mor\u00ec nella sua propriet\u00e0 di \"Oglehurst\" ad Elkhart (Illinois). Venne sepolto nel cimitero locale. Nel Lincoln Park di Chicago c'\u00e8 una statua in suo onore.\nIl figlio John Gillett Oglesby fu per due volte tenente governatore dell'Illinois."}
{"id": "5023624", "revid": "19933", "url": "https://it.wikipedia.org/wiki?curid=5023624", "title": "Richard J. Oglesby", "text": ""}
{"id": "5023628", "revid": "599013", "url": "https://it.wikipedia.org/wiki?curid=5023628", "title": "Denis Cauchi", "text": "Carriera.\nNazionale.\nHa collezionato 10 presenze con la propria Nazionale."}
{"id": "5023636", "revid": "599013", "url": "https://it.wikipedia.org/wiki?curid=5023636", "title": "Joe Zarb", "text": "Carriera.\nNazionale.\nHa collezionato 10 presenze con la propria Nazionale."}
{"id": "5023637", "revid": "318922", "url": "https://it.wikipedia.org/wiki?curid=5023637", "title": "Joseph Zarb", "text": ""}
{"id": "5023643", "revid": "767487", "url": "https://it.wikipedia.org/wiki?curid=5023643", "title": "Cleavon Frendo", "text": "Carriera.\nNazionale.\nHa collezionato 9 presenze con la propria Nazionale."}
{"id": "5023644", "revid": "124970398", "url": "https://it.wikipedia.org/wiki?curid=5023644", "title": "Gerd Baltus", "text": "Biografia.\nAttivo principalmente in campo televisivo e teatrale, ha partecipato a oltre 170 differenti produzioni tra cinema e tv, a partire dalla fine degli anni cinquanta.\nTra i suoi ruoli pi\u00f9 noti, figurano, tra l'altro, quello del tenente Beckerath nel film \"L'incesto\" (1965), quello di Gerhard Lorentz nella serie televisiva \"Lorentz e figli\" (1998), quello del signor Bardusch nella serie televisiva \"Al di qua del paradiso\" (1989-1990), quello del signor Hohlbein nella serie televisiva \"Buongiorno professore!\" (1996), quello di Konrad Bach nella serie televisiva \"Zwei M\u00e4nner am Herd\" (1999-2001). Si ricorda inoltre la sua partecipazione straordinaria in vari episodi di serie televisive, quali \"L'ispettore Derrick\", \"Il commissario K\u00f6ster\" e \"Tatort\".\n\u00c8 stato il marito dell'attrice Brigitte Rohkohl."}
{"id": "5023652", "revid": "767487", "url": "https://it.wikipedia.org/wiki?curid=5023652", "title": "Bartolomeo de Mutiis", "text": "Biografia.\nDella sua giovinezza non si sa praticamente nulla. Membro dei Mozzi, una delle tre casate che detenevano la contea di Cesana in seno alla Serenissima, si pu\u00f2 ritenerlo originario dell'ampia zona compresa tra la Laguna Veneta e il Bellunese passando per il Trevigiano, tutte regioni in cui la sua famiglia \u00e8 attestata tra il Cinquecento e il Seicento.\nForse entr\u00f2 nella corte degli Asburgo tramite il veneziano Pietro Antonio Bianco, alla guida della loro cappella musicale tra il 1595 e il 1611; sappiamo infatti che quest'ultimo si rec\u00f2 spesso nella citt\u00e0 natale per assumere nuovi musicisti, visto la politica controriformistica degli arciduchi che preferivano la componente italiana.\nDi lui, in ogni caso, si hanno notizie solo a partire dal 1\u00ba aprile 1604 quando a Graz fu nominato cappellano e tenore di Ferdinando d'Asburgo. L'anno successivo risulta al seguito della sorella di questi, Costanza, mentre si recava in Polonia per sposare re Sigismondo III. Si interess\u00f2 di commerci, infatti \u00e8 datata 1609 una supplica in cui chiedeva un lasciapassare per esportare carni e cereali senza dazio. Nel 1611 fu incaricato da Ferdinando di recare un regalo di nozze (una coppa) al commediografo Paolo Veraldo, mentre nel 1611 accompagn\u00f2 lo stesso arciduca a Vienna in occasione del matrimonio tra l'imperatore Mattia e Anna del Tirolo. \nProbabilmente fu elemosiniere per Massimiliano Ernesto d'Asburgo, fratello di Ferdinando, il quale risulta committente e dedicatario le sue \"Musiche a una, doi e tre voci per cantare e sonare con chitaroni, overo con altri istromenti di corpo\" (Venezia, 1613).\nNel 1615 furono inseriti due suoi mottetti a due voci e basso continuo (\"Confige timore tuo\", \"Quemadmodum desiderat cervus\") nel \"Parnassus musicus Ferdinandaeus\", una ricca raccolta musicale - contiene, tra gli altri, brani di Claudio Monteverdi - curata da Giovanni Battista Bonometti e dedicata all'arciduca (Venezia, 1615).\nMorto nel 1623, due anni dopo fu concessa una donazione in denaro al fratello Giovanni in riconoscenza dei suoi meriti.\n\"Musiche a una, doi e tre voci\".\nLe \"Musiche\" del de Mutiis appartengono a un nuovo genere a voce sola e a tema profano, le prime di questo tipo a comparire in una corte transalpina. Si notano tuttavia delle vicinanze con la vocalit\u00e0 monodica diffusa in altre citt\u00e0 austriache, come le \"Musiche da camera e chiesa\" (1612) di Francesco Rasi, compositore attivo a Salisburgo. \nNotevole la vicinanza a Giulio Caccini e alle sue \"Nuove musiche\" (1602), opera di cui imit\u00f2 non solo lo stile ma anche il titolo e la strutturazione, con l'alternanza di madrigali e arie strofiche, cui si aggiungono vari brani a voce sola, duetti e terzetti. Altro elemento in comune \u00e8 l'uso del chitarrone o di un altro strumento \u00abdi corpo\u00bb come basso continuo per l'accompagnamento della voce. I testi sono perfettamente in linea con le tendenze dell'epoca poich\u00e9 attingono, tra l'altro, dalle poesie Giovan Battista Marino, Battista Guarini, Girolamo Casoni, Annibale Pocaterra, Angelo Grillo e Gabriello Chiabrera.\nCome in Caccini, le \"Musiche\" si caratteristizzano per passaggi e figurazioni che richiedono una notevole agilit\u00e0 da parte dell'esecutore, nonch\u00e9 un canto espressivo. Duetti e terzetti hanno la duttilit\u00e0 della monodia e concedono spazio a spunti solistici. Le parti polifoniche, invece, presentano un'eufonia piana e un moderato ricorso alla dissonanza.\nLa raccolta include anche \"Non \u00e8 di gentil core\", unica composizione pervenutaci di Francesco degli Atti, musico di camera dell'arciduca dal 1609."}
{"id": "5023661", "revid": "91792", "url": "https://it.wikipedia.org/wiki?curid=5023661", "title": "Chiesa di San Francesco d'Assisi al Fopponino", "text": "La chiesa di San Francesco d'Assisi al Fopponino \u00e8 una chiesa parrocchiale di moderna costruzione che si trova a Milano in via Paolo Giovio, nei pressi di piazzale Aquileia, nel territorio del Decanato di Porta Vercellina. Terminata nel 1964 su disegno dell'architetto Gio Ponti, sorge su un'area precedentemente occupata dal Fopponino di Porta Vercellina, cimitero aperto nell'anno 1576 durante la grande peste di San Carlo e soppresso nel 1895.\nStoria.\nLa storia di questo edificio \u00e8 strettamente legata al vecchio fopponino il cui ricordo \u00e8 infatti mantenuto nella dedica e la cui vecchia chiesetta secentesca dei \"Santi Giovanni e Carlo\" o \"Giovannino alla Paglia\" non era pi\u00f9 sufficiente a servire i numerosi abitanti della zona. Per questo motivo nel luglio del 1959 venne commissionata, nell'ambito del programma Ventidue chiese per ventidue concili contenuto nel Concilio Vaticano II, l'erezione di una nuova parrocchiale il cui primo progetto, che non ebbe per\u00f2 seguito, venne affidato all'architetto Giovanni Muzio.\nLa progettazione della nuova chiesa venne quindi affidata nel 1961 al celeberrimo architetto Gio Ponti, gi\u00e0 autore del Grattacielo Pirelli di Milano nel 1960 e di cui infatti si possono trovare numerose citazioni stilistiche anche nella nuova chiesa. L'opera di insieme, edificio e arredo liturgico, venne realizzata in stretta collaborazione con la Scuola Beato Angelico e don Marco Melzi, amico di Gio Ponti.\nLa costruzione ha pianta esagonale asimmetrica e facciata sulla via Paolo Giovio e risulta stretta fra le facciate di altri due edifici religiosi attigui anch'essi opera del Ponti e che creano una sorta di palcoscenico aperto sulla medesima via. Nella facciata sono ricavate otto aperture, o finestre, a forma di diamante allungato verticalmente attraverso le quali si vede il cielo e che conferiscono leggerezza alla facciata intera. La medesima forma di diamante viene riproposta in tre ampie aperture centrali, poste sopra l'ingresso, decorate da vetrate realizzate negli anni '70 dal pittore Cristoforo De Amicis.\nL'ampia rampa di accesso che porta all'ingresso anticipa quanto verr\u00e0 poi realizzato anche nella chiesa dell'Ospedale San Carlo di Milano del 1966.\nMolte le opere d'arte contenute nella chiesa: in particolare \u00e8 da segnalare la grande pala absidale del pittore Francesco Tabusso dal titolo \"Il Cantico delle Creature\". La tela, la pi\u00f9 grande pala d'altare del \u2018900 di dimensioni di 12x8 metri, fu realizzata in due parti come le pagine aperte di un libro. Il grande bosco e l'acqua che scorre fanno da contorno alle figure di San Francesco e Santa Chiara. L'opera sar\u00e0 completata successivamente con 8 trittici che a partire dalla parete sinistra e lungo tutto il perimetro della chiesa illustrano con episodi della vita di San Francesco il testo della Preghiera semplice, attribuita al Santo di Assisi. Alla Chiesa di San Francesco viene donato nel 1978, dopo essere stato esposto nel '76 alla Galleria Gian Ferrari, il \"Presepe degli artisti\" che Tabusso realizza insieme a Gloria Argeles, Giacomo Soffiantino, Francesco Casorati, Nino Aimone, Giorgio Ramella, Riccardo Cordero e Bruno Grassi."}
{"id": "5023665", "revid": "1964823", "url": "https://it.wikipedia.org/wiki?curid=5023665", "title": "Montpellier H\u00e9rault Sport Club 2014-2015", "text": "Questa voce raccoglie le informazioni riguardanti il Montpellier H\u00e9rault Sport Club nelle competizioni ufficiali della stagione 2014-2015.\nStagione.\nLa stagione 2014-2015 del Montpellier \u00e8 la 33\u00aa stagione del club in Ligue 1. Rolland Courbis viene riconfermato come allenatore.\nMaglie e sponsor.\nLo sponsor tecnico per la stagione 2014-2015 \u00e8 Nike, mentre lo sponsor ufficiale \u00e8 Dyneff. La prima maglia \u00e8 blu e arancione, calzoncini blu e calzettoni arancione. La seconda maglia \u00e8 bianca, calzoncini arancioni e calzettoni bianchi.\nOrganigramma societario.\nArea direttiva\nArea organizzativa\nArea comunicazione\nArea marketing\nArea tecnica\nArea sanitaria\nCalciomercato.\nSessione estiva \"(dal 10/6 all'1/9)\".\nIn questa finestra trasferimenti troviamo l'acquisto dell'attaccante dell'Evian K\u00e9vin B\u00e9rigaud e del difensore ex AC Ajaccio Paul Lasne\nStatistiche.\n\"Aggiornate al 7 febbraio 2015\""}
{"id": "5023670", "revid": "57342", "url": "https://it.wikipedia.org/wiki?curid=5023670", "title": "Festa di San Sebastiano ad Acireale", "text": ""}
{"id": "5023672", "revid": "62748", "url": "https://it.wikipedia.org/wiki?curid=5023672", "title": "Faro di Cordouan", "text": "Il faro di Cordouan \u00e8 un faro francese situato a 7 chilometri di distanza dalla costa sul plateau de Cordouan, alla foce della Gironda, estuario formato dalla confluenza della Garonna e della Dordogna nell'Oceano Atlantico. Dal 2021 \u00e8 entrato a far parte dei patrimoni dell'umanit\u00e0 dell'UNESCO."}
{"id": "5023674", "revid": "57342", "url": "https://it.wikipedia.org/wiki?curid=5023674", "title": "Festa di San Firmino", "text": ""}
{"id": "5023678", "revid": "57342", "url": "https://it.wikipedia.org/wiki?curid=5023678", "title": "Festa di San Sisto", "text": ""}
{"id": "5023686", "revid": "22475", "url": "https://it.wikipedia.org/wiki?curid=5023686", "title": "Aperture Science", "text": ""}
{"id": "5023689", "revid": "110157", "url": "https://it.wikipedia.org/wiki?curid=5023689", "title": "The Girlicious Tour", "text": "The Girlicious Tour \u00e8 stata la prima e unica tourn\u00e9e intrapresa tra il 2008 e il 2009 dal gruppo musicale statunitense femminile Girlicious, a sostegno del loro primo album di studio \"Girlicious\" (2008).\nInformazioni sul tour.\nIl tour port\u00f2 il gruppo in giro per molte citt\u00e0 del Canada in tre tappe differenti:\nGli artisti che accompagnarono il gruppo nelle varie date del \"The Girlicious Tour\" furono: Danny Fernandes, che apr\u00ec diversi concerti, Rosette che apr\u00ec una delle date di Vancouver ed Elise Estrada che apr\u00ec uno dei concerti a Winnipeg.\nLe Girlicious tennero due concerti lo stesso giorno a Yellowknife, Prince Albert e a Sarnia.\nScaletta del tour.\nLa seguente scaletta non porta le modifiche effettuate durante lo svolgimento del tour stesso."}
{"id": "5023693", "revid": "339392", "url": "https://it.wikipedia.org/wiki?curid=5023693", "title": "Castello di Bevilacqua", "text": ""}
{"id": "5023695", "revid": "767487", "url": "https://it.wikipedia.org/wiki?curid=5023695", "title": "Chatham Dockyard", "text": "I cantieri navali Chatham Dockyard, si trovano alla foce del fiume Medway tra Chatham e Gillingham, nel Kent, Regno Unito, sono tra i pi\u00f9 antichi del paese. La loro origine risale al periodo successivo alla Riforma, quando le relazioni della Gran Bretagna col resto d'Europa peggiorarono e si resero necessarie nuove difese. Nel corso della sua storia i cantieri hanno costruito oltre 500 imbarcazioni per la Royal Navy. Al massimo della sua attivit\u00e0 ha occupato oltre 10.000 persone su una superficie di 1,6 chilometri quadrati. I cantieri chiusero nel 1984 e una parte \u00e8 adesso aperta al pubblico."}
{"id": "5023702", "revid": "57342", "url": "https://it.wikipedia.org/wiki?curid=5023702", "title": "Giro Rosa 2014", "text": "Il Giro Rosa 2014, venticinquesima edizione del Giro d'Italia femminile, si svolse tra il 4 e il 13 luglio 2014 su un percorso di 953\u00a0km suddivisi in nove tappe. Fu vinto dall'olandese Marianne Vos, davanti alle compagne di squadra Pauline Ferrand-Pr\u00e9vot e Anna van der Breggen, con il tempo di 25h12'07\".\nPercorso.\nIl percorso misura 953,05 chilometri, suddivisi in nove tappe pi\u00f9 un prologo a cronometro. La corsa parte da Caserta, per concludersi nove giorni dopo al Santuario della Madonna del Ghisallo.\nSquadre e corridori partecipanti.\nPartecipano alla competizione 20 squadre, tutte di categoria UCI Women's, per un totale di 160 cicliste iscritte."}
{"id": "5023713", "revid": "767487", "url": "https://it.wikipedia.org/wiki?curid=5023713", "title": "Consorzio Promovetro Murano", "text": "Il Consorzio Promovetro Murano, \u00e8 un Consorzio nato per la promozione e la tutela del Vetro di Murano, con sede nell'Isola di Murano a Venezia, \u00e8 attualmente gestore del marchio della Regione Veneto Vetro Artistico\u00ae Murano.\nIl Consorzio.\nIl Consorzio \u00e8 nato nel 1985, da un gruppo di imprese artigiane attive nella produzione di vetro artistico di Murano. Annovera tra i suoi soci Confartigianato Venezia e Confindustria Venezia, le due principali associazioni di categoria del settore vetro. Attualmente rappresenta una cinquantina di aziende produttrici di vetro artistico. Fin dall'inizio l'obiettivo prioritario del Consorzio Promovetro \u00e8 stata la valorizzazione dell'immagine del vetro artistico di Murano con lo scopo di conservare e difendere la sua arte millenaria, valorizzando nel mondo questo importante patrimonio culturale.\nIl Marchio Vetro Artistico\u00ae Murano.\n\u00c8 un marchio collettivo istituito per legge e certifica che i prodotti sono realizzati nell'isola di Murano. Il marchio Vetro Artistico\u00ae Murano, disegnato da Diego Lazzarini, nasce ad opera della Regione del Veneto con la legge n.70 del 23 dicembre 1994. Ne viene affidata la gestione al Consorzio Promovetro Murano nel dicembre del 2001, con l'obiettivo di tutelare uno dei simboli del Made in Italy nel mondo. Il bollino riproduce il logo del marchio Vetro Artistico\u00ae Murano e pu\u00f2 essere rosso oppure blu a seconda del tipo di lavorazione. In alto \u00e8 riportato il codice identificativo dell'azienda produttrice e deve essere apposto su una parte in vetro dell'oggetto."}
{"id": "5023716", "revid": "767487", "url": "https://it.wikipedia.org/wiki?curid=5023716", "title": "Creswell Crags", "text": "Creswell Crags \u00e8 un canyon calcareo del Regno Unito, situato sul confine tra le contee del Derbyshire e del Nottinghamshire, in prossimit\u00e0 dei villaggi di Creswell, Whitwell ed Elmton. Le falesie sono punteggiate di grotte (tra cui alcune ornate) abitate durante il periodo dell'ultima glaciazione. Il sito ha dato il nome a una cultura del Paleolitico: il Creswelliano."}
{"id": "5023718", "revid": "83531", "url": "https://it.wikipedia.org/wiki?curid=5023718", "title": "Associazione Calcio Forl\u00ec 1958-1959", "text": "Questa voce raccoglie le informazioni riguardanti l'Associazione Calcio Forl\u00ec nelle competizioni ufficiali della stagione 1958-1959.\nStagione.\nNella stagione 1958-1959 il Forl\u00ec disputa il girone A del campionato di Serie C, un torneo con 21 squadre e quindi 40 giornate e 2 riposi, con 40 punti si piazza in undicesima posizione, il torneo prevede una sola promozione e nessuna retrocessione per allargamento dei quadri. L'Ozo Mantova, che con il Siena ha vinto il torneo con 58 punti, \u00e8 stato promosso in Serie B avendo vinto (1-0) lo spareggio con i toscani.\nIl Forl\u00ec assapora di nuovo la Serie C dopo sei anni di IV Serie, in citt\u00e0 si riaccende l'interesse per il calcio. Nuovo presidente il dinamico Franco Cappelli con alle spalle un gruppo di imprenditori in sostituzione della societ\u00e0 guidata da Antonio Gramellini. Sulla panchina il giovane allenatore forlivese ed ex giocatore biancorosso Leo Zavatti. La squadra neopromossa viene rinforzata con gli arrivi dal Lanerossi Vicenza di Giusto Lodi e Giuseppe Gagliardi, dal portiere Silvano Piancastelli proveniente dall'Empoli, dall'ala Ugo Trabattoni dal Milan e dal centravanti Sergio Merlini proveniente dal Verona. Dopo un avvio stentato, con un solo punto in quattro partite, la squadra biancorossa inizia a offrire buone prestazioni, sino a diventare la rivelazione del torneo, ottenendo una posizione a met\u00e0 classifica, ben oltre l'obiettivo iniziale. Miglior marcatore Giusto Lodi con 7 reti, ma si \u00e8 distinto pi\u00f9 di tutti Giuseppe Gagliardi, per continuit\u00e0 di rendimento e brillantezza di gioco, e pensare che era giunto sotto San Mercuriale come giocatore da recuperare."}
{"id": "5023727", "revid": "298055", "url": "https://it.wikipedia.org/wiki?curid=5023727", "title": "Dunedin sound", "text": "Il dunedin sound \u00e8 un genere musicale originato in Nuova Zelanda, nella citt\u00e0 universitaria di Dunedin alla fine degli anni settanta. Caratterizzato dall'uso dello stile jingle-jangle nel suonare chitarra e bassi e dall'uso di tastiere; l'uso di tecniche di registrazione domestiche fornisce al genere un sound lo-fi.\nStoria.\nL'origine del dunedin sound pu\u00f2 essere fatta risalire alla nascita del punk rock in Nuova Zelanda alla fine del 1970. Diverso dal punk di Auckland \u2013 influenzato da band punk quali gli inglesi Buzzcocks e gli The Enemy (pi\u00f9 tardi noti come Toy Love ) e The Same (poi The Chills ) \u2013 il genere dunedin si presenta pi\u00f9 psichedelico nell'esecuzione della chitarra ed \u00e8 influenzato da band protopunk come The Velvet Underground, The Stooges e anche da band degli anni sessanta come Beatles e Byrds.\nSicuramente la met\u00e0 degli anni '80 fu il tempo d'oro di tale genere esso \u00e8 riuscito a sopravvivere ai nostri giorni.Ne sono testimonianza l'esibizione di varie band del dunedin sound a Dunedin nel 2000 (dove si sono esibiti Clean, Chills, Dead C, Renderes, Verlaines, Snapper e Alastair Galbraith) e la diffusione nella San Francisco Bay e in Internet del dunedin sound grazie alla stazione radio californiana KFCC 87.6 FM"}
{"id": "5023728", "revid": "1543377", "url": "https://it.wikipedia.org/wiki?curid=5023728", "title": "Grotta di Gorham", "text": "La grotta di Gorham si trova a Gibilterra. Deve il suo nome al capitano britannico che la scopr\u00ec nel 1907. L'intero contesto in cui \u00e8 collocata la grotta \u00e8 un sito importante per i ritrovamenti di archeologia preistorica e paleontologia avvenuti a partire dal XIX secolo.\nFrequentazione neanderthaliana.\nNel 1848, nel vicino sito di Forbes' Quarry, vi fu il secondo ritrovamento, in ordine di tempo, di un cranio di Uomo di Neanderthal, dopo quelli avvenuti delle Grotte Schmerling a Engis, in Belgio.\nAlcune ricerche condotte dal 1999 al 2005 suggerirebbero una frequentazione dei Neanderthaliani tra -28\u00a0000 e -24\u00a0000 anni, dunque con una lunga coabitazione con Homo sapiens, geograficamente presente dai - 32\u00a0000 anni. Questi risultati, peraltro, sono fermamente criticati da Joao Zilhao, dell'universit\u00e0 di Bristol, secondo cui la data di estinzione dei Neanderthaliani andrebbe spostata all'indietro a -37\u00a0000 anni.\nIncisioni rupestri.\nNel mese di luglio 2012 vi fu trovata un'incisione rupestre di natura simbolica, composta da otto linee profondamente scavate nella roccia, divise in due gruppi costituiti da tre incisioni lunghe, intersecati da due linee pi\u00f9 brevi. La composizione \u00e8 stata descritta come un manufatto di \"arte astratta\".\nSecondo Joaqu\u00edn Rodr\u00edguez-Vidal, dell'Universit\u00e0 di Huelva, il ritrovamento restituisce \"il primo esempio dimostrabile in modo diretto di un'opera astratta, realizzata con cura e regolarit\u00e0, che ha richiesto uno impegno prolungato e concentrato, che sia stata prodotta in una grotta\".\nL'opera consente di ripensare le capacit\u00e0 dei Neanderthal nella produzione simbolica e nella elaborazione ed espressione di un pensiero astratto."}
{"id": "5023733", "revid": "1305772", "url": "https://it.wikipedia.org/wiki?curid=5023733", "title": "Paula Cooper", "text": "Biografia.\nIl 14 maggio 1985, con altre tre ragazze (Denise Thomas, 14 anni, Karen Corder, 16 anni, e April Beverly, 15 anni), come lei tutte afroamericane e minorenni, accoltell\u00f2 a morte un'anziana insegnante di catechismo, Ruth Pelke, di 78 anni, colpendola 33 volte a scopo di rapina.\nPaula Cooper fu l'unica ad essere condannata alla pena di morte, mediante sedia elettrica. In virt\u00f9 della giovane et\u00e0 e del contesto razziale, ci fu una mobilitazione internazionale per salvarle la vita, a cui aderirono papa Giovanni Paolo II, la comunit\u00e0 di Sant'Egidio, Nessuno tocchi Caino e Amnesty International. Per NTC, gruppo del Partito Radicale contro la pena capitale, furono molto attivi i militanti Ivan Novelli e Paolo Pietrosanti. Nel 1988 la Corte suprema proib\u00ec la pena capitale ai minori di 16 anni al momento del crimine, e la decisione fu ripresa dalla Corte suprema dell'Indiana, che commut\u00f2 la pena in ergastolo, poi in 60 anni di carcere. Il nipote della vittima, Bill, inizialmente favorevole alla pena di morte per l'assassina di sua nonna, cambi\u00f2 idea dopo una conversione religiosa, chiedendo la grazia e divenendo abolizionista. Dopo 26 anni circa di prigione, la Cooper fu scarcerata sulla parola il 17 giugno 2013.\nIn anni successivi al caso, ci sar\u00e0 l'abolizione della pena di morte ai minorenni, in quanto giudicata contraria all'VIII emendamento della Costituzione degli Stati Uniti d'America, che proibisce pene inusitate e crudeli.\nIl 27 maggio 2015 fu trovata morta all'et\u00e0 di 45 anni a Indianapolis dalla polizia che ha parlato di possibile suicidio."}
{"id": "5023743", "revid": "1917458", "url": "https://it.wikipedia.org/wiki?curid=5023743", "title": "Apriscatole", "text": "Un apriscatole \u00e8 un utensile da cucina che serve per aprire le lattine metalliche quando non hanno un sistema di apertura facile.\nEsistono numerose variet\u00e0 di apriscatole sia manuali che elettrici. Si trova spesso incorporato nel coltellino svizzero.\nStoria.\nLe prime lattine comparvero nel 1810, ma ci vollero 50 anni prima che apparissero gli apriscatole, queste presentavano un metallo piuttosto spesso e richiedevano un bel po' di sforzo per aprirle. L'apparizione di lattine pi\u00f9 sottili permise l'apparizione dell'apriscatole.\nIl primo brevetto dell'apriscatole fu dell'americano Ezra Warner di Waterbury (Connecticut). Ulteriori modelli furono introdotti da William Lyman nel 1870 e nel 1925 dalla Star Can Company di San Francisco (California). Il primo apriscatole elettrico apparve nel 1931."}
{"id": "5023747", "revid": "436907", "url": "https://it.wikipedia.org/wiki?curid=5023747", "title": "Best Of (Epica)", "text": "Best Of \u00e8 la seconda raccolta del gruppo musicale olandese Epica, pubblicato l'11 ottobre 2013 dalla Nuclear Blast.\nDescrizione.\nPubblicato esclusivamente per il download digitale, \"Best Of\" contiene 15 brani tratti dalle pubblicazioni del gruppo sotto la Nuclear Blast, ovvero i tre album in studio \"The Divine Conspiracy\" (2007), \"Design Your Universe\" (2009) e \"Requiem for the Indifferent\" (2012) e l'album dal vivo \"The Classical Conspiracy - Live in Miskolc, Hungary\" (2009)."}
{"id": "5023750", "revid": "670021", "url": "https://it.wikipedia.org/wiki?curid=5023750", "title": "Duomo di Naumburg", "text": " \nIl duomo dei Santi Pietro e Paolo (in tedesco: \"Dom St. Peter und Paul\") \u00e8 il duomo della citt\u00e0 tedesca di Naumburg, in Sassonia-Anhalt. Fino alla Riforma protestante era sede episcopale cattolica, poi Nicolas von Amsdorf nel 1542 vi instaur\u00f2 il culto luterano e tutt'oggi \u00e8 la principale chiesa luterana-evangelica della citt\u00e0.\n Lo stile \u00e8 tardo romanico sassone, mentre il coro occidentale, datato XIII secolo, \u00e8 in stile gotico. Il duomo \u00e8 conosciuto perch\u00e9 vi sono varie statue risalenti alla met\u00e0 del Duecento, tra cui quella di Uta di Naumburg, opera del maestro di Naumburg.\nIl duomo \u00e8 inserito nell'itinerario Culturale del Consiglio d'Europa \"Transromanica\".\nStoria.\nL'antica cattedrale.\nFu nel 1028 che il papa Giovanni XIX concesse il diritto al nuovo villaggio di Naumburg, costruito all'inizio del secolo attorno ad una roccaforte ai marchesati di Misnia, di accedere al rango di sede episcopale, fino allora solo di Zeitz. La costruzione della nuova cattedrale inizi\u00f2 qualche mese dopo, ad est della collegiata di Santa Maria. Venne consacrata nel 1044 dal vescovo Hunold di Merseburg e disposta sotto il patrocinio di San Pietro e di San Paolo. Il primo edificio, pi\u00f9 piccolo dell'attuale, era a tre navate a forma di croce e di struttura basilicale. Due torri furono costruite ad est, a 7\u00a0m dall'attuale pontile-tramezzo gotico. Una piccola abside venne costruita tra le due torri, servendo da coro, al di sotto di una cripta. Le torri furono cintate da un muro ad ovest, dissimulando cos\u00ec il coro. Il portale principale si trovava a sud.\nLa cattedrale romanica.\nFu sotto l'episcopato (1206-1242) di Engelhard di Naumburg che cominciarono nel 1210 i lavori della nuova cattedrale in stile tardo-romanico. La navata fu costruita per prima, poi la costruzione prosegu\u00ec ad ovest dell'edificio. Il coro \u00e8 stato costruito ad oriente, preceduto da un transetto e di un crocevia, al di sotto dei quali si trova una nuova cripta in tre parti. La consacrazione ebbe luogo il 29 giugno 1242, giugno di festa dei santi patroni.\nIl coro gotico.\nVerso il 1250 il marchese Enrico l'Illustre dispose la costruzione di un coro supplementare ad ovest della cattedrale. \u00c8 in un primitivo stile gotico e in pianta rettangolare con sei volte, ma il lato occidentale termina in un poligono di 5/8, illuminato da cinque finestre appuntite, dal quale emerge una torre da cui si pu\u00f2 vedere la citt\u00e0 di Mei\u00dfen. Si accede al poligono da quattro alti passaggi.\nIl coro occidentale \u00e8 fermato da un pontile-tramezzo che lo separa dalla navata. \u00c8 decorato da bassorilievi che rappresentano la Passione di Cristo e la Crocifissione. Il loro stile s'ispira allo statuario delle cattedrali di Noyon, di Reims e di Amiens, alle quali il maestro di Naumburg collabor\u00f2. \nLo stesso maestro realizz\u00f2 anche le sculture dell'esterno del Duomo, dodici statue dei fondatori e dei protettori della cattedrale. Celebre \u00e8 quella della marchesa Uta, rappresentazione del gotico tedesco, che ispir\u00f2 Walt Disney per il personaggio della perfida Grimilde nella fiaba \"Biancaneve\"."}
{"id": "5023768", "revid": "469589", "url": "https://it.wikipedia.org/wiki?curid=5023768", "title": "Castello di Schwetzingen", "text": "Il castello di Schwetzingen (in tedesco \"Schloss Schwetzingen\") \u00e8 un'antica residenza principesca di Carlo III Filippo del Palatinato e Carlo Teodoro di Baviera situata in Germania, nella citt\u00e0 di Schwetzingen, Baden-W\u00fcrttemberg.\n&lt;br&gt;"}
{"id": "5023769", "revid": "848247", "url": "https://it.wikipedia.org/wiki?curid=5023769", "title": "Corso Vercelli", "text": "Corso Vercelli \u00e8 un'importante arteria di comunicazione nella zona nord di Torino, che unisce il Lungo Dora, dal Ponte Carpanini, con la rotonda davanti alla Stazione Stura e corso Giulio Cesare, con uno sviluppo di 4,8 km.\nTracciato.\nIl corso parte da Lungo Dora Napoli ed attraversa i seguenti quartieri: \nNel suo percorso incrocia corso Brescia-corso Emilia, corso Novara-corso Vigevano (all'altezza di piazza Crispi), via Sempione-via Gottardo, via Nicola Porpora, piazza Conti di Rebaudengo, quindi scavalca il fiume Stura di Lanzo con il ponte denominato Vittorio Amedeo II, sfiora l'inizio del quartiere Falchera e il Villaggio SNIA, e termina sulla piazza della stazione Stura e degli ex stabilimenti Iveco e Viberti; di qui prosegue cambiando denominazione in corso Romania verso Settimo Torinese.\nStoria.\nIl corso segue il tracciato dell'antica \"Strada Reale d'italia\", che alla met\u00e0 del XIX secolo collegava il capoluogo piemontese con la citt\u00e0 di Vercelli.\nNel 1853, con la costruzione della prima cinta daziaria, fu edificato nello spazio corrispondente all'attuale Piazza Crispi, attraversata dal corso stesso, il casello daziario che, per volumi di traffico e dazi riscossi, sar\u00e0 uno dei pi\u00f9 importanti e trafficati della citt\u00e0.\nLa piazza, su cui sorgevano i due edifici contrapposti degli uffici del dazio e del corpo di guardia, verr\u00e0 denominata \"della barriera\" e questo nome verr\u00e0 poi esteso a tutto il quartiere che sorger\u00e0 intorno, denominato quindi Barriera di Milano.\nIl corso assunse ben presto, con lo sviluppo edilizio circostante, caratteristiche spiccatamente commerciali, con il susseguirsi di negozi, esercizi pubblici, trattorie, specialmente nel primo ventennio del secolo XX.\nFondamentale per lo sviluppo della zona fu la nascita e la crescita delle Officine Grandi Motori, con la necessit\u00e0 di manodopera che spinse all'immigrazione nelle zone circostanti un grande numero di famiglie, provenienti prima da tutto il Piemonte e successivamente dal Triveneto e dall'Italia meridionale.\nCascina Marchesa.\nL'edificio che ospita i servizi della Circoscrizione e la biblioteca trae origine da un'antica cascina a porticato, indicata nella seconda met\u00e0 del XVII secolo come \"La Florita\" dal nome della proprietaria, la Marchesa Cristina Carlotta Fleury Biandrate di San Giorgio, e in seguito chiamata \"Marchesa\".\nSuccessivamente, alla fine del XVIII secolo, divenne propriet\u00e0 della Contessa Coardi di Carpeneto, Marchesa di Murialdo.\nPesantemente danneggiata dai bombardamenti del 13 luglio 1943, fu sottoposta ad abbattimenti e demolizioni progressive negli anni '60 e durante i primi anni '70.\nDopo un lungo periodo di progressivo degrado e di uso come rimessa e deposito di automezzi, essa venne definitivamente acquistata nel 1978 e successivamente ristrutturata dal Comune di Torino.La biblioteca \"Cascina Marchesa\" \u00e8 stata inaugurata nel gennaio 1981.\nSviluppi futuri.\nTutta la zona nord del corso \u00e8 interessata dal progetto del Comune di Torino denominato \"Variante 200\" che dovrebbe ridisegnare l'assetto urbanistico, viario e dei trasporti nel prossimo futuro, collegando la zona alla Stazione di Torino Rebaudengo Fossata, in fase di definitiva ultimazione nel 2020-2021."}
{"id": "5023772", "revid": "247222", "url": "https://it.wikipedia.org/wiki?curid=5023772", "title": "Puzzi", "text": ""}
{"id": "5023790", "revid": "263989", "url": "https://it.wikipedia.org/wiki?curid=5023790", "title": "Hockey Club Thurgau", "text": ""}
{"id": "5023791", "revid": "92920", "url": "https://it.wikipedia.org/wiki?curid=5023791", "title": "CERH Champions League 1999-2000", "text": "La CERH Champions League 1999-2000 \u00e8 stata la 35\u00aa edizione della massima competizione europea di hockey su pista riservata alle squadre di club, la 4\u00aa con tale denominazione. Il torneo ha avuto inizio il 20 novembre 1999 e si \u00e8 concluso il 30 aprile 2000.\nIl titolo \u00e8 stato conquistato dal per la dodicesima volta nella sua storia.\nRisultati.\nFinal four.\nLe Final Four della manifestazione si sono disputate a Porto dal 29 al 30 aprile 2000."}
{"id": "5023802", "revid": "123185308", "url": "https://it.wikipedia.org/wiki?curid=5023802", "title": "Kenneth Foster", "text": "Biografia.\nAfroamericano con piccoli precedenti di furto, Foster \u00e8 stato condannato in Texas secondo la \"legge delle bande\" (\"law of parties\"), una legge che consente in particolari circostanze l'accusa di omicidio di primo grado anche per chi non lo ha commesso materialmente, n\u00e9 l'abbia premeditato, pianificato o voluto. Egli \u00e8 stato accusato di aver ucciso Michael LaHood Jr. nell'agosto 1996; quel giorno egli era alla guida di un'automobile dalla quale scese uno dei tre passeggeri che, senza che Foster fosse d'accordo o avesse manifestato intenzioni aggressive, rapin\u00f2 LaHood, uccidendolo poi con un colpo di pistola. \nL'esecutore materiale fu condannato all'ergastolo grazie ad un accordo di patteggiamento (\"plea bargaining\") con il procuratore. Foster venne invece condannato alla pena di morte nel 1997, da eseguirsi tramite iniezione letale. La condanna e l'esecuzione di Foster furono da subito contestate perch\u00e9 egli non aveva commesso materialmente il fatto, e fu considerato da molti un innocente, vittima di una legge assai controversa e del pregiudizio razziale.\nIn seguito alla forte pressione dell'opinione pubblica internazionale e interna (da parte di Amnesty International, Nessuno tocchi Caino, Texas Coalition to Abolish the Death Penalty, ecc.), il governatore del Texas Rick Perry, avuto parere vincolante dalla Commissione per la libert\u00e0 condizionata e la grazia dello Stato, ha commutato la condanna a morte in ergastolo senza condizionale, solo tre ore prima dell'esecuzione, che era prevista per il 30 agosto 2007 (il detenuto era gi\u00e0 stato trasferito nella struttura adibita, presso il carcere di Huntsville); \u00e8 stata l'unica condanna finora commutata in Texas dal 1976 ad opera di un governatore e \"in extremis\" (vi sono state commutazioni ad opera di tribunali).\nKenneth Foster, che nel frattempo si \u00e8 sposato, potr\u00e0 beneficiare della libert\u00e0 vigilata nel 2036 (in Texas la commissione pu\u00f2 concedere la grazia e la libert\u00e0 sulla parola anche agli ergastolani senza condizionale). Attualmente \u00e8 detenuto presso l'Unit\u00e0 di Robertson del Texas Department of Criminal Justice ed \u00e8 assegnato alla segregazione amministrativa della struttura. In questo penitenziario ha avuto la possibilit\u00e0 di incontrare la figlia (avuta da una relazione giovanile) e la moglie liberamente, senza il vetro divisorio del precedente carcere di Livingstone. I sostenitori della sua causa hanno anche chiesto che egli venga liberato anticipatamente con un nuovo provvedimento di grazia, vista la particolarit\u00e0 del caso ed il fatto che vi sono dubbi di costituzionalit\u00e0 riguardo alla \"legge delle bande\" come formulata in Texas."}
{"id": "5023820", "revid": "1020392", "url": "https://it.wikipedia.org/wiki?curid=5023820", "title": "Gialletto", "text": ""}
{"id": "5023821", "revid": "1573940", "url": "https://it.wikipedia.org/wiki?curid=5023821", "title": "Palazzo Querini (Cannaregio)", "text": "Palazzo Querini Papozze \u00e8 un edificio di Venezia sito nel sestiere di Cannaregio ed affacciato sul Canal Grande tra Palazzo Correr Contarini Zorzi e Palazzo Emo a San Leonardo.\nStoria.\nCostruito per la famiglia Querini, che ne mantennero la propriet\u00e0 sino al XIX secolo, oggi \u00e8 diviso in appartamenti. Edificato in origine in forme bizantine secondo gli stilemi della casa-fondaco, venne ristrutturato durante il periodo gotico e rinascimentale, per poi venir distrutto in parte il 21 ottobre 1815 da un incendio. Dopo questo evento, ne venne edificato un secondo, distante dalle forme del precedente.\nArchitettura.\nCaratterizzato da una facciata bianca molto estesa ma semplice e funzionale, questo palazzo \u00e8 contraddistinto dal succedersi di semplici aperture rettangolari e da un ampio giardino posteriore. Il fronte principale, nel complesso di scarsissimo valore architettonico e prospiciente il Canal Grande, \u00e8 costeggiato da una fondamenta privata: venne edificato dopo l'incendio del 1815, discostandosi con la sua serialit\u00e0 da ogni altro. Presenta quarantatr\u00e9 finestre e tre porte. Dell'antico edificio rimangono solo un pozzo nel cortile e un portico affacciato sul retro. Lo stemma dei Querini presente in facciata \u00e8 una copia moderna. Il grande giardino posteriore presenta tra le sue peculiarit\u00e0 un ponticello edificato durante l'Ottocento in uno stile ricco di richiami al gusto cinese, in conformit\u00e0 con la moda dell'epoca."}
{"id": "5023858", "revid": "287204", "url": "https://it.wikipedia.org/wiki?curid=5023858", "title": "Janusz Pekowski", "text": "Carriera.\nDopo aver giocato nell'Energetyk Pozna\u0144, intraprese la carriera da allenatore. In patria, guid\u00f2 il Lech Pozna\u0144, il Polonia Gda\u0144sk, il Widzew \u0141\u00f3d\u017a, l'Arka Gdynia e il Lechia Danzica.\nDal 1981 al 1982, fu l'allenatore degli svedesi del Degerfors. Nel 1984 divenne il tecnico dei norvegesi dell'Eik-T\u00f8nsberg. Nel 1985, fu ai greci del Panachaiki.\nNel 1995 torn\u00f2 in Polonia per allenare il Pogo\u0144 Stettino. Nel 1997 fu allo Stilon Gorz\u00f3w."}
{"id": "5023864", "revid": "767487", "url": "https://it.wikipedia.org/wiki?curid=5023864", "title": "Istituto della memoria audiovisiva ebraica", "text": "L'Istituto della memoria audiovisiva ebraica (IMAJ) \u00e8 un'associazione culturale senza scopo di lucro, fondata a Bruxelles nel 1984.\nLa Storia.\nBeatrice Godlewicz, insegnante, rileva la mancanza di riferimenti cinematografici europei relativi alla cultura ebraica. Decide, quindi, di creare un'associazione al fine di fornire alle scuole e agli insegnanti, film e informazioni sulla storia e la cultura ebraica. A poco a poco l'associazione raccoglie e indicizza un numero sempre maggiore di film e amplia il suo pubblico. IMAJ diventa un centro di documentazione specializzato per coloro che desiderano ampliare le loro conoscenze sul cinema ebraico, per chi \u00e8 curioso di sapere di pi\u00f9 sulla cultura ebraica o, semplicemente, per gli amanti della settima arte. Parallelamente IMAJ organizza eventi che mirano alla promozione di film vecchi e nuovi. I membri fondatori sono Georges Arthur baron Schnek, Paul Danblon, Simone Susskind, Gyora Glupczynski e Beatrice Godlewicz.\nObiettivi.\nIMAJ si pone come obiettivo primario quello di individuare e distribuire film sulla cultura e la storia ebraica. Elenca tutti i tipi di film, fiction, documentari, cortometraggi, ecc. Attualmente, IMAJ possiede un'importante banca dati in francese dedicata al cinema a tema ebraico. Oltre 5000 film sono indicizzati, di cui 2000 sono disponibili in prestito o in consultazione. Si tratta sia di film famosi che di film rari o meno conosciuti. Lo scopo di questo database \u00e8 di promuovere film in relazione con la storia e la vita ebraica. Attraverso ci\u00f2, IMAJ intende far scoprire ad un ampio pubblico i molteplici e vari aspetti del giudaismo. IMAJ collabora con altre associazioni ebraiche alla preservazione della memoria diffondendo film sulla Shoah, ma anche su altri genocidi e crimini contro l'umanit\u00e0. L'associazione desidera in questo modo lottare contro gli stereotipi, il negazionismo e l'antisemitismo. Inoltre, IMAJ \u00e8 anche uno spazio di riflessione sul cinema. L'associazione difende la libert\u00e0 di espressione, il pluralismo di opinioni e la nozione di interculturalit\u00e0. IMAJ, attraverso le sue azioni, intende creare un dialogo tra i cittadini per costruire punti di contatto tra le diverse comunit\u00e0.\nLe azioni.\nIMAJ organizza eventi cinematografici anteprime, festival, proiezioni con dibattiti e sostiene la produzione di film. Collabora, inoltre, anche ad altri eventi come esposizioni, presentazioni di libri, concerti, conferenze\u2026 Nel 1989, IMAJ realizza il suo primo festival intitolato \"Mieux vaut en rire\" sull'umorismo e il cinema ebraico. A partire dal 2010 il festival si intitoler\u00e0 Au fil(m) du temps. Ad ogni edizione il festival assegna un premio al miglior film ebraico o a tema ebraico. Questo premio, assegnato da una giuria professionale, \u00e8 stato nominato Georges Schnek in omaggio al presidente fondatore di IMAJ. Georges Arthur, baron Schnek \u00e8 stata una figura importante nella comunit\u00e0 ebraica del Belgio. IMAJ ha assegnato il premio a: \nIn seguito al loro festival, IMAJ ha prodotto con il sostegno della Cineteca della Comunit\u00e0 francese un DVD accompagnato da un libretto \"Le cin\u00e9ma de Vouz\u00f4tres.\" Questa produzione \u00e8 destinata ad essere una vetrina di film prodotti da registi belgi in connessione con la vita ebraica. IMAJ ha anche prodotto altri DVD su eventi a cui ha partecipato o organizzato.\nLe affiliazioni.\nIMAJ \u00e8 riconosciuta e finanziata dalla F\u00e9d\u00e9ration Wallonie-Bruxelles. \u00c8 anche sostenuta dalla Fondazione del giudaismo del Belgio. IMAJ \u00e8 stata riconosciuta come un centro accreditato dalla Cellule D\u00e9mocratie ou Barbarie della F\u00e9d\u00e9ration Wallonie-Bruxelles nel 2010 nell'ambito del decreto sulla trasmissione della memoria per le sue attivit\u00e0 sul tema della Shoah, del genocidio e dei crimini contro l'umanit\u00e0."}
{"id": "5023924", "revid": "228587", "url": "https://it.wikipedia.org/wiki?curid=5023924", "title": "Campionati europei di canottaggio 2014", "text": "I Campionati europei di canottaggio 2014 sono stati la 61\u00aa edizione della manifestazione. Si sono svolti tra il 30 maggio e il 1\u00ba giugno 2014 a Belgrado, in Serbia."}
{"id": "5023926", "revid": "1543377", "url": "https://it.wikipedia.org/wiki?curid=5023926", "title": "Episodi di Veep - Vicepresidente incompetente (seconda stagione)", "text": "La seconda stagione della serie televisiva Veep - Vicepresidente incompetente, composta da 10 episodi, \u00e8 stata trasmessa dal 14 aprile al 23 giugno 2013 sul canale via cavo statunitense HBO.\nIn Italia, la stagione \u00e8 andata in onda in prima visione sul canale satellitare Sky Atlantic dal 23 luglio al 6 agosto 2014."}
{"id": "5023927", "revid": "122377532", "url": "https://it.wikipedia.org/wiki?curid=5023927", "title": "Paolo Fossati", "text": "Biografia.\n\u00c8 stato studioso e critico d'arte, scrittore, dirigente della Giulio Einaudi Editore e docente universitario.\nNato ad Arezzo, si \u00e8 trasferito a Torino, dove si \u00e8 laureato in filologia romanza presso l'Universit\u00e0 degli Studi di Torino.\nNel 1965 ha iniziato a lavorare come storico dell'arte presso l'Unit\u00e0.\nAgli inizi degli anni settanta passa alla Giulio Einaudi Editore dove si \u00e8 occupato di letteratura, filosofia, psicoanalisi e storia.\nAutore di numerosi saggi, insieme a Giulio Bollati ha curato il coordinamento editoriale della Storia dell'arte italiana e della serie di libri Einaudi Letteratura che hanno essi stessi avviato.\n\u00c8 stato docente universitario con la cattedra di \"Metodologia della critica d'arte\" all'Universit\u00e0 di Bologna, insegn\u00f2 all'Universit\u00e0 Iuav di Venezia, al DAMS di Torino, oltre a tenere seminari alla Scuola normale superiore di Pisa.\nDal matrimonio con Eva Menzio del 1965, figlia del pittore Francesco Menzio e dalla quale si \u00e8 separato nel 1967, sono nati i figli Filippo e Caterina. \u00c8 morto a Torino il 26 ottobre 1998. Una selezione dei suoi scritti \u00e8 stata pubblicata nel 2009 da Bruno Mondadori in \"Paolo Fossati. La passione del critico. Scritti scelti sulle arti e la cultura del Novecento\"."}
{"id": "5023933", "revid": "974994", "url": "https://it.wikipedia.org/wiki?curid=5023933", "title": "Antonio Paliari", "text": "Attribuzione.\nAl Paliari (originario di Morcote = Morc\u00f2, Ticino (CH) \u00e8 stata attribuita la direzione del cantiere relativo alla costruzione della Basilica di San Giorgio Maggiore dopo la morte di Andrea Palladio: in particolare eresse la facciata, altrimenti attribuita erroneamente da Tommaso Temanza a Vincenzo Scamozzi. I primi a notare l'errore d'attribuzione furono Emmanuele Antonio Cicogna nelle \"Iscrizioni veneziane\" (volume IV) e l'abate Antonio Magrini nell'opera \"Le opere pubbliche e i palazzi privati di Andrea Palladio\": essi notarono che in alcun documento d'archivio del monastero appariva il nome dello Scamozzi, mentre pi\u00f9 volte era citato il Paliari. Un ipotetico documento che attesterebbe l'opera dello Scamozzi fu identificato da Temanza, ma mai pi\u00f9 ritrovato, e si pu\u00f2 quindi supporre secondo Zanotto non sia mai esistito. Nell'archivio \u00e8 presente invece un importante documento, attribuito al monaco \nFortunato Olmo: \nConsiderato che solo il Paliari si vede citato nelle carte d'archivio, che tanto minuziosamente elencavano i procedimenti che interessavano il cantiere, si pu\u00f2 credere che, in assenza d'altri nomi, fu egli a compiere l'intera fabbrica dopo la morte del Palladio. Tutte le collaborazioni sono segnalate: Alessio di Cecchin, tagliapietra veronese che dal 1597 in poi forn\u00ec le pietre, Giambattista Albanese, scultore vicentino che abitava a padova e scolp\u00ec cinque statue, Giulio dal Moro, veronese, che scolp\u00ec i busti dei dogi Tribuno Memmo e Sebastiano Ziani. Esistono altre prove contrarie al fatto che lo Scamozzi abbia realizzato la facciata, che si aggiungono al fatto che egli mai sia citato nei documenti: durante il periodo di attivit\u00e0 del cantiere fu occupato in altri luoghi: nel 1602 progett\u00f2 Palazzo Strozzi, nel 1604 e nel 1607 fu a Salisburgo, nel 1604 disegn\u00f2 a Gorizia i palazzi Attimis e Dalla Torre e a Cleves palazzo Hodorf."}
{"id": "5023938", "revid": "1543377", "url": "https://it.wikipedia.org/wiki?curid=5023938", "title": "Episodi di Veep - Vicepresidente incompetente (terza stagione)", "text": "La terza stagione della serie televisiva Veep - Vicepresidente incompetente, composta da 10 episodi, \u00e8 stata trasmessa dal 6 aprile all'8 giugno 2014 sul canale via cavo statunitense HBO.\nIn Italia, la stagione \u00e8 andata in onda in prima visione sul canale satellitare Sky Atlantic dal 7 ottobre al 4 novembre 2014."}
{"id": "5023942", "revid": "124123", "url": "https://it.wikipedia.org/wiki?curid=5023942", "title": "Jacopo Guberni", "text": "Attivo come proto dei Lidi al servizio della Serenissima Repubblica di Venezia e strettissimo collaboratore del Magistrato alle Acque dal quale fu creato all'inizio della sua carriera vice proto per elezione, fu tra i periti chiamati ad esprimere il loro parere circa la ristrutturazione del Palazzo Ducale di Venezia dopo l'incendio del 1577. "}
{"id": "5023946", "revid": "1543377", "url": "https://it.wikipedia.org/wiki?curid=5023946", "title": "Campionato europeo dei piccoli stati di pallavolo maschile 2015", "text": "Il campionato europeo dei piccoli stati di pallavolo maschile 2015 si \u00e8 svolto dal 19 al 21 giugno 2015 a Lussemburgo, in Lussemburgo: al torneo hanno partecipato quattro squadre nazionali europee di stati con meno di un milione di abitanti e la vittoria finale \u00e8 andata per la prima volta al Lussemburgo.\nQualificazioni.\nAl torneo hanno partecipato: la nazionale del paese ospitante e tre nazionali provenienti dai gironi di qualificazione.\nRegolamento.\nFormula.\nLe squadre hanno disputato un'unica fase con formula del girone all'italiana.\nCriteri di classifica.\nSe il risultato finale \u00e8 stato di 3-0 o 3-1 sono stati assegnati 3 punti alla squadra vincente e 0 a quella sconfitta, se il risultato finale \u00e8 stato di 3-2 sono stati assegnati 2 punti alla squadra vincente e 1 a quella sconfitta.\nL'ordine del posizionamento in classifica \u00e8 stato definito in base a:\nPodio.\nCampione.\nLussemburgo(Primo titolo)\nSecondo posto.\nCipro\nTerzo posto.\nScozia"}
{"id": "5023947", "revid": "1272592", "url": "https://it.wikipedia.org/wiki?curid=5023947", "title": "Caldania", "text": "Caldania (in croato Kaldanija) \u00e8 un insediamento istriano nel comune di Buie.\nOrigini del nome.\nProbabilmente il nome del borgo viene dalla famiglia che governava Capodistria, la famiglia Caldana.\nStoria.\nIl paese faceva parte del feudo di Castelvenere.\nA San Pietro di Montrino (\"Fratrija\") nel IX secolo venne fondato il monastero benedettino di San Pietro e San Nicola inserito nei possedimenti istriani del Patriarcato di Aquileia. Nel 1133 pass\u00f2 alle dipendenze del monastero di San Nicol\u00f2 al Lido di Venezia, ma a partire del XIV secolo inizi\u00f2 la sua decadenza. Nel 1770 anche qui subentrarono i frati francescani dediti soprattutto all'agricoltura. In seguito alla sua soppressione la chiesa, il monastero e gli altri edifici diventarono una borgata privata e dove trova posto un rinomato ristorante di specialit\u00e0 locali.\nL'insediamento nacque quando l'Istria faceva parte della Serenissima Repubblica di Venezia. Successivamente pass\u00f2 sotto il dominio austro-ungarico fino alla fine della prima guerra mondiale, tranne per un breve periodo nel quale fu parte del Regno d'Italia Napoleonico. Dopo la prima guerra mondiale Caldania entr\u00f2 a far parte dell'Italia.\nDopo la seconda guerra mondiale pass\u00f2 prima sotto al Territorio Libero di Trieste. Con l'annessione alla Jugoslavia fu coinvolto nell'esodo istriano. Dal 1991 Caldania appartiene alla Croazia."}
{"id": "5023948", "revid": "729019", "url": "https://it.wikipedia.org/wiki?curid=5023948", "title": "NatWest", "text": "National Westminster Bank, abbreviata in NatWest, \u00e8 una banca commerciale britannica, sussidiaria del 2000 del gruppo Royal Bank of Scotland.\nHa circa filiali in Gran Bretagna e in \u00c9ire e Irlanda del Nord opera tramite la sussidiaria Ulster Bank.\nStoria.\nLa \"National Westwinster Bank\" inizi\u00f2 ad operare il 1\u00ba gennaio 1970 dalla fusione di tre istituti precedenti: la \"National Provincial Bank\", la \"Westminster Bank\", e la \"District Bank\". Quest'ultima era stata fondata nel 1829 ed era stata rilevata dalla \"National Provincial Bank\" nel 1962, ma era stata autorizzata a lavorare sotto il proprio nome fino alla nascita della \"National Westminster Bank\".\nLe tre banche si fusero completamente nella nuova societ\u00e0. Rimasero invece societ\u00e0 autonome (sebbene controllate) la banca privata Coutts &amp; Co. (fondata nel 1692 e rilevata nel 1920 dalla \"National Provincial\"), la \"Ulster Bank\" (fondata nel 1836 e rilevata nel 1917 dalla \"Westminster\") e la \"Isle of Man Bank\" (fondata nel 1865 e rilevata nel 1961 dalla \"National Provincial\").\nDall'operazione risult\u00f2 la quinta pi\u00f9 grossa banca del mondo.\nLa \"National Westwinster Bank\" nel 1972 partecip\u00f2 alla creazione della \"Joint Credit Card Company\" (insieme alla \"Lloyds Bank\", alla \"Midland Bank\" e alla \"Williams &amp; Glyn's Bank\") che lanci\u00f2 la carta di credito Access (poi confluita nella MasterCard) e nel 1976 introduzze il bancomat \"Servicetill\".\nLa \"deregulation\" degli anni Ottanta spinse la banca ad entrare nel mercato degli strumenti finanziari e attraverso la propria merchant bank, \"County Bank\", nata nel 1965, acquis\u00ec varie societ\u00e0 di brokers di borsa e diede vita alla banca d'investimenti controllata \"County NatWest\".\nLa Banca si espanse internazionalmente, creando la \"National Westminster Bancorp\" negli Stati Uniti con una rete di 340 filiali in due stati, la \"National Westminster Bank of Canada\" e la \"NatWest Australia Bank\", nonch\u00e9 aprendo sedi in Europa e in Estremo Oriente \nNel 1982 l'agenzia di Francoforte si fuse con la \"Global Bank AG\" per dar vita alla \"Deutsche Westminster Bank\". Nel 1985 fu fondato il \"Banco NatWest Espa\u00f1a\", mentre nel 1988 fu creata la \"National Westminster Bank SA\" con le sei agenzie in territorio francese e monegasco.\nNel 1980 fu terminata la nuova sede centrale della Banca, la \"National Westminster Tower\" (oggi detta \"Tower 42\") nella City di Londra. Alta 183 m, \u00e8 stata il pi\u00f9 alto edificio della Gran Bretagna fino alla costruzione della Canary Wharf Tower dieci anni dopo.\nDurante gli anni Novanta la Banca vendette le filiali estere e si concentr\u00f2 sul mercato interno con il nuovo nome di \"NatWest Group\".\nNel 1993 la \"National Westminster Tower\" fu devastata dall'esplosione di una bomba collocata dalla Provisional IRA: la Banca si trasfer\u00ec e vendette l'edificio.\nNel 2000 la \"Royal Bank of Scotland\" prese il controllo della NatWest per mezzo una scalata ostile: fu la scalata pi\u00f9 rilevante della storia britannica. La \"National Westminster Bank\", che era stata la banca britannica pi\u00f9 redditizia, fu cancellata dal listino della London Stock Exchange e divenne, con le sue collegate, una societ\u00e0 del gruppo Royal Bank of Scotland. Di conseguenza il gruppo RBS divenne il secondo maggiore gruppo bancario in Europa (dopo la HSBC) e il quinto del mondo per capitalizzazione di borsa. NatWest ha conservato il proprio marchio e la propria licenza bancaria, ma molte funzioni sono state accentrate con quelle del gruppo."}
{"id": "5023949", "revid": "66691665", "url": "https://it.wikipedia.org/wiki?curid=5023949", "title": "National Westminster Bank", "text": ""}
{"id": "5023953", "revid": "247222", "url": "https://it.wikipedia.org/wiki?curid=5023953", "title": "I personaggi di Pippo Franco", "text": "I personaggi di Pippo Franco \u00e8 il primo album di Pippo Franco, pubblicato dall'etichetta discografica ARC su vinile a 33 giri nel 1968."}
{"id": "5023961", "revid": "339392", "url": "https://it.wikipedia.org/wiki?curid=5023961", "title": "Castello di Bevilacqua (Verona)", "text": ""}
{"id": "5023964", "revid": "1924342", "url": "https://it.wikipedia.org/wiki?curid=5023964", "title": "Snarky Puppy", "text": "Snarky Puppy \u00e8 una band jazz e fusion di Brooklyn guidata dal bassista, compositore, produttore Michael League. La band si \u00e8 formata a Denton in Texas nel 2004. La maggior parte dei membri attuali erano studenti della University of North Texas dove si sono conosciuti.\nIl loro primo successo avviene con la pubblicazione dell'album \"We Like It Here\"; registrato dal vivo nell'ottobre del 2013 nella citt\u00e0 di Utrecht e distribuito a febbraio del 2014, il disco debutta al primo posto delle classifiche jazz di iTunes. "}
{"id": "5023965", "revid": "177744", "url": "https://it.wikipedia.org/wiki?curid=5023965", "title": "Angelo Marc\u00f2", "text": "Attivo come architetto, o meglio come proto, nella citt\u00e0 di Venezia, \u00e8 ricordato come esercitante la sua professione nel 1567 in quella citt\u00e0. Divenuto piuttosto famoso, al seguito di Francesco Sansovino fu uno dei quindi architetti interpellati al riguardo della ristrutturazione del Palazzo Ducale di Venezia, colpito nel 1577 da un incendio. "}
{"id": "5023970", "revid": "1543377", "url": "https://it.wikipedia.org/wiki?curid=5023970", "title": "Qualificazioni al campionato europeo dei piccoli stati di pallavolo maschile 2015", "text": "Le qualificazioni al campionato europeo dei piccoli stati di pallavolo maschile 2015 si sono svolte dal 5 all'8 giugno 2014: al torneo hanno partecipato sette squadre nazionali europee di stati con meno di un milione di abitanti e tre si sono qualificate al campionato europeo dei piccoli stati 2015.\nRegolamento.\nFormula.\nLe squadre hanno disputato una fase a gironi con formula del girone all'italiana: le prime due classificate di ogni girone si sono qualificate per il campionato europeo dei piccoli stati 2015 (anche la nazionale del paese organizzatore, nonostante gi\u00e0 qualificata, ha partecipato alle qualificazioni: nel caso in cui questa si classifichi tra le prime due del proprio girone, nessun'altra nazionale \u00e8 ripescata).\nCriteri di classifica.\nSe il risultato finale \u00e8 stato di 3-0 o 3-1 sono stati assegnati 3 punti alla squadra vincente e 0 a quella sconfitta, se il risultato finale \u00e8 stato di 3-2 sono stati assegnati 2 punti alla squadra vincente e 1 a quella sconfitta.\nL'ordine del posizionamento in classifica \u00e8 stato definito in base a:"}
{"id": "5023972", "revid": "4239", "url": "https://it.wikipedia.org/wiki?curid=5023972", "title": "Clivus Victoriae", "text": "Il clivus Victoriae (clivo della Vittoria) era una strada di Roma antica che, come indica il nome (\"clivus\") aveva un percorso in salita.\nPartendo dal Velabro, saliva sul Palatino, costeggiando dapprima il lato occidentale e quindi quello settentrionale della collina, terminando infine nel \"clivus Palatinus\".\nNe restano diversi tratti pavimentati.\nOrigine del nome.\nQuesta strada prendeva il nome dal Tempio della Vittoria, che doveva sorgere nei suoi pressi.\nDescrizione del percorso.\nIl clivo capitolino iniziava probabilmente presso la \"Porta Romana\", un po' pi\u00f9 a sud della chiesa di San Teodoro al Palatino\nCon una pendenza relativamente costante, costeggia il lato occidentale del Palatino, fino al vertice settentrionale della collina prospiciente il Foro Romano, dove curvava bruscamente verso est. Questo tratto fu poi coperto dalle sostruzioni della \"Domus Tiberiana\" nell'espansione eseguita da Domiziano e Adriano (I-II secolo d.C.).\nQuindi confluiva nel \"clivus Palatinus\", che collegava la Via Sacra con la sommit\u00e0 del colle, di fronte alla \"Domus Flavia\".\nIn tutto il percorso si \u00e8 conservata la pavimentazione antica a basoli. \u00c8 probabile che la costruzione della \"Domus Tiberiana\" abbia comunque modificato il percorso originario del \"clivus\".\nUn probabile riferimento al rifacimento della pavimentazione di questa via in et\u00e0 sillana sembra essere presente in un'iscrizione rinvenuta nel Foro."}
{"id": "5023991", "revid": "80030", "url": "https://it.wikipedia.org/wiki?curid=5023991", "title": "Cattedrale di Lubecca", "text": ""}
{"id": "5023998", "revid": "1543377", "url": "https://it.wikipedia.org/wiki?curid=5023998", "title": "James Carpenter (astronomo)", "text": "Nel corso del 1860 svolse le prime osservazioni di spettri stellari all'osservatorio, sotto la direzione dell'Astronomo reale George Airy. Nel 1861-62 fu uno dei tre astronomi che riuscirono ad osservare il lato inferiore e oscuro degli anelli di Saturno; gli altri due astronomi erano William Wray e Otto Struve. \nNel 1871, l'ingegnere James Nasmyth collabor\u00f2 con James Carpenter per scrivere un libro sulla Luna dal titolo: \"The Moon: Considered as a Planet, a World, and a Satellite\". Nel libro apparivano fotografie scattate su modelli di gesso della superficie lunare e riprese con illuminazione da diverse angolazioni. Ne risultarono immagini della superficie lunare pi\u00f9 realistiche di quelle che si potevano ottenere dalle fotografie telescopiche di quel periodo. Gli autori ipotizzarono nel libro che i crateri lunari fossero di origine vulcanica, teoria rivelatasi in seguito errata.\nIl cratere lunare Carpenter \u00e8 stato dedicato congiuntamente a lui ed a Edwin Francis Carpenter."}
{"id": "5024004", "revid": "263989", "url": "https://it.wikipedia.org/wiki?curid=5024004", "title": "Codey Burky", "text": ""}
{"id": "5024007", "revid": "767487", "url": "https://it.wikipedia.org/wiki?curid=5024007", "title": "Associazione Calcio Fanfulla 1874 1983-1984", "text": "Questa voce raccoglie le informazioni riguardanti l'Associazione Calcio Fanfulla 1874 nelle competizioni ufficiali della stagione 1983-1984.\nStagione.\nLa stagione 1983-84 in C1 ha visto i bianconeri piazzarsi al diciassettesimo posto con 25 punti, retrocedendo subito dopo essere stati promossi."}
{"id": "5024008", "revid": "66692136", "url": "https://it.wikipedia.org/wiki?curid=5024008", "title": "Lo scannatoio", "text": ""}
{"id": "5024009", "revid": "47767", "url": "https://it.wikipedia.org/wiki?curid=5024009", "title": "Oberdan", "text": ""}
{"id": "5024010", "revid": "89688", "url": "https://it.wikipedia.org/wiki?curid=5024010", "title": "Ai oboete imasu ka", "text": ""}
{"id": "5024018", "revid": "3115", "url": "https://it.wikipedia.org/wiki?curid=5024018", "title": "Chiesa di San Silvestro (Ortovero)", "text": "La chiesa di San Silvestro \u00e8 un luogo di culto cattolico situato nel comune di Ortovero, in via alla Chiesa, in provincia di Savona. La chiesa \u00e8 sede della parrocchia omonima del vicariato di Albenga della diocesi di Albenga-Imperia.\nStoria e descrizione.\nEdificata al di fuori del centro storico di Ortovero, la parrocchiale \u00e8 citata per la prima volta in un documento del 1210. Risalente all'epoca medievale, di cui rimane una chiave di volta in pietra calcarea di forma circolare, raffigurante l'Agnus Dei, ma fu rimaneggiata nella prima met\u00e0 del Seicento.\nIl terremoto del 1887 nel ponente ligure provoc\u00f2 alcuni danni alla struttura che gi\u00e0 nel 1890 fu sottoposta ad una nuova opera di ingrandimento e restauro. Altri interventi si susseguiranno nel Novecento, tra gli anni settanta e ottanta del secolo.\nLa chiesa \u00e8 consta dall'altare maggiore - con ai lati busti di angeli e teste di cherubini - e quello laterale del Rosario, entrambe opere marmoree dello scultore genovese Pasquale Bocciardo che li realizz\u00f2 nel corso del XVIII secolo. Nel secondo altare \u00e8 collocata la statua della \"Madonna\", racchiusa in una cornice con le quindici tavolette riproducenti i misteri del Rosario. Un'altra effigie della\" Madonna col Bambino e angeli\" \u00e8 collocata sopra l'altare della Madonna del Carmelo. Risalente al XVI secolo \u00e8 il tabernacolo in ardesia.\nGli interni sono stati affrescati dal pittore Carlo Felice Dellepiane."}
{"id": "5024027", "revid": "1543377", "url": "https://it.wikipedia.org/wiki?curid=5024027", "title": "Wikipedia Zero", "text": "Wikipedia Zero \u00e8 stato un progetto creato dalla Wikimedia Foundation per fornire gratuitamente Wikipedia sui dispositivi mobili, in particolare nei paesi in via di sviluppo. Il programma \u00e8 terminato nel 2018.\nStoria.\nIl progetto \u00e8 stato lanciato nel 2012. Nel marzo 2013 ha ottenuto il riconoscimento \"SXSW Interactive Award for activism\". Alla chiusura, Wikipedia Zero era disponibile in 54 stati tramite 30 operatori telefonici. Segue un elenco dei paesi principali."}
{"id": "5024032", "revid": "392357", "url": "https://it.wikipedia.org/wiki?curid=5024032", "title": "Aniceta Frisetti", "text": "Biografia.\nFiglia di Giovanni e di Anna Lavista, il padre, appartenente ad una famiglia molto facoltosa, era stato anche in stretti rapporti d'affari con Giuseppe Francesco Agnelli, padre del primo sposo Edoardo. Aniceta partecip\u00f2, assieme ad altre nobildonne piemontesi della fine dell'800, al rilancio del bandera, creando la prima scuola-laboratorio di ricamo, con finalit\u00e0 artistiche ed umanitarie. \nSuccessivamente la scuola-laboratorio prese il nome di \"Scuola Bandera Piemontese Torino\" e fu diretta dalla contessa Sofia Cacherano di Bricherasio. Finanzi\u00f2 numerose societ\u00e0 culturali, come la prestigiosa \"Accademia di canto corale Stefano Tempia\" o assistenziali.\nRimasta vedova di Edoardo Agnelli nel 1871, spos\u00f2 in seconde nozze Luigi Lampugnani nel 1883\n\u00c8 sepolta nel Cimitero monumentale di Torino."}
{"id": "5024034", "revid": "767487", "url": "https://it.wikipedia.org/wiki?curid=5024034", "title": "Live Padova", "text": "Live Padova \u00e8 un album live del gruppo rap italiano Sangue Misto pubblicato nel 1995. Contiene i brani eseguiti durante il concerto a Padova nel 1995.\nIl disco.\nL'album, distribuito in musicassetta durante i concerti del gruppo di quel periodo, non fu registrato in maniera professionale, infatti la sua qualit\u00e0 sonora \u00e8 pi\u00f9 simile a quella di un bootleg.\nLa cassetta contiene canzoni tratte dall'album di debutto \"SxM\" (\"Cani sciolti\", \"Lo straniero\", \"Senti come suona\", \"La Porra\", \"Piglia male\", \"Clima di tensione\"), dal singolo \"Cani sciolti\" (\"Solo mono\"), dall'album di DJ Gruff \"Rapadopa\" (\"Tempo per l'azione\", \"La rapadopa\"), due freestyle con Ambassador e i Sud Sound System e una canzone che poi sar\u00e0 inclusa nel secondo album di Gruff, \"Zero Stress\" (\"Stammi lontano\")."}
{"id": "5024035", "revid": "124123", "url": "https://it.wikipedia.org/wiki?curid=5024035", "title": "Syl Apps Jr.", "text": "Nel corso della carriera ha giocato nel ruolo di centro nella National Hockey League. Suo padre era Syl Apps, gi\u00e0 capitano dei Toronto Maple Leafs.\nCarriera.\nIn occasione dell'NHL Amateur Draft 1964 Apps, allora giocatore dei Kingston Midgets, fu scelto in ventunesima posizione assoluta dai New York Rangers. Dopo un anno trascorso alla Universit\u00e0 di Princeton ritorn\u00f2 a giocare ad hockey nella OHA con la maglia dei Kingston Aces.\nDopo cinque anni dalla sua scelta al Draft Apps nella primavera del 1969 esord\u00ec da professionista nei playoff della American Hockey League con i Buffalo Bisons, farm team dei Rangers. Un anno pi\u00f9 tardi sempre con i Bisons vinse la Calder Cup, mentre con gli Omaha Knights conquist\u00f2 il titolo della Central Hockey League. Nella stagione 1970-71 esord\u00ec in NHL giocando 31 partite con i Rangers.\nNel gennaio del 1971 Apps fu ceduto ai Pittsburgh Penguins; nelle stagioni seguenti divent\u00f2 una delle stelle della franchigia. Fra il 1973 ed il 1976, Apps fu il centro della cosiddetta \"Century Line\" insieme all'ala sinistra Lowell MacDonald e a quella destra Jean Pronovost. Per tre stagioni fu il miglior marcatore della squadra e dopo aver dovuto saltare l'All-Star Game 1973 a causa di un infortunio al gomito fu convocato per giocare l'NHL All-Star Game del 1975, di cui fu nominato anche MVP. Fu il primo giocatore nella storia NHL a disputare l'All-Star Game dopo suo padre. Nella stagione 1975-76 raggiunse il massimo in carriera con 99 punti in 80 gare disputate in stagione regolare. In sei anni e mezzo di permanenza a Pittsburgh Apps totalizz\u00f2 oltre 500 presenze e punti, stabilendo molti record di franchigia.\nNel novembre del 1977 si trasfer\u00ec ai Los Angeles Kings, senza ritrovare per\u00f2 la condizione avuta nelle stagioni con i Penguins. Si ritir\u00f2 dall'hockey giocato a soli 32 anni di et\u00e0 a causa dei continui dolori all'inguine e ai tendini. "}
{"id": "5024062", "revid": "1573940", "url": "https://it.wikipedia.org/wiki?curid=5024062", "title": "Epidalea calamita", "text": "Il rospo calamita (Epidalea calamita ()) \u00e8 un anfibio appartenente alla famiglia Bufonidae, diffuso in Europa. \u00c8 l'unica specie del genere Epidalea .\nDescrizione.\nIl rospo calamita pu\u00f2 raggiungere i 6-7 cm di lunghezza e pesa in media circa 20 g. Questo rospo ha zampe pi\u00f9 lunghe di quelle di tanti altri rospi. Il corpo \u00e8 ricoperto da piccoli rigonfiamenti simili a verruche, e a met\u00e0 dorso \u00e8 presente una striscia di colore giallo. Ha l'iride, che circonda la pupilla nera, di colore giallastro.\nBiologia.\nComportamento.\nIl rospo calamita \u00e8 un animale notturno. Il maschio \u00e8 provvisto di un sacco vocale che usa durante la stagione degli amori. Scava in autunno una tana nel terreno sabbioso, in cui va in letargo per l'inverno. La sua durata della vita pu\u00f2 arrivare fino a 12 anni. La metamorfosi in rospo adulto avviene dopo 10 settimane.\nAlimentazione.\nIl rospo calamita preda vari invertebrati.\nRiproduzione.\nRaggiunge la maturit\u00e0 sessuale ai 2-3 anni. La femmina depone le uova (fino a 2600) in tarda primavera e nell'inizio dell'estate in pozze d'acqua temporanee. Nel mentre che la femmina depone ovature filiformi, il maschio le feconda aggrappandosi sopra di lei. Le uova si schiudono dopo 7-12 giorni, ma se fa freddo si schiudono pi\u00f9 tardi.\nDistribuzione e habitat.\nIl rospo calamita vive nelle brughiere e nelle zone sabbiose europee.\nStato di conservazione.\nIl rospo calamita \u00e8 considerato dalla IUCN una specie a rischio minimo d'estinzione (\"Least Concern\")."}
{"id": "5024065", "revid": "1498232", "url": "https://it.wikipedia.org/wiki?curid=5024065", "title": "Ginta Biku", "text": "Biografia.\nGinta \u00e8 nata a Kaunas, in Lituania, il 14 maggio, da madre lituana e padre sudafricano. In tenera et\u00e0 si trasferisce a Lugano, dove cresce e studia. Esordisce nel settore della moda all'et\u00e0 di dodici anni al quale fa seguito, nel 2007, l'inizio della sua carriera in ambito musicale. Ginta \u00e8 poliglotta e autrice per la testata Euronews Living per servizi giornalistici inerenti a cultura, arte e lifestyle.\nModa.\nGinta firma il primo contratto come modella e volto di Lee Jeans all'et\u00e0 di dodici anni. Mentre \u00e8 in et\u00e0 scolare firma un contratto con l'agenzia di moda Women a Milano e con Vipers Models a Parigi ed incomincia a lavorare per marchi internazionali, quali Lee Jeans e Blumarine. Collabora con Elite Model Management per eventi speciali legati alla musica e al concorso Elite Model Look International (Look of the Year). Nel 2002 \u00e8 vincitrice dei concorsi di bellezza Miss Teen Svizzera e Miss Muretto; in Italia \u00e8 la miss pi\u00f9 giovane nella storia del concorso e la prima miss svizzera.\nMusica.\nNel 2007, dopo aver terminato il liceo, decide di dedicarsi all'attivit\u00e0 musicale: studia ingegneria acustica e lavora per film, radio e a dischi musicali, mentre prepara il suo primo album. Presenta il suo singolo \"Unsaid\" al Festival di Castrocaro in Italia e vince il Premio della Critica nel 2010.\nNel 2012 firma un contratto con RAI1 come cantante alla domenica di Pippo Baudo. Lo stesso anno, Ginta firma un contratto discografico con Universal Music Group. Il suo primo singolo internazionale \u00e8 un remake della canzone francese \"Comment te dire adieu\", scritta da Serge Gainsbourg. Durante il Rock'n'Road Festival del 2013, riceve da Virgin Radio il premio \"Rising Star\". L'11 marzo 2014 si esibisce in piazza Duomo a Vilnius in occasione della festa della liberazione della Lituania, mentre nel giugno dello stesso anni \u00e8 scelta come giovane promessa al Coca-Cola Summer Festival organizzato da radio RTL 102.5.\nNel 2015 Ginta rappresenta la Svizzera nella finale del Festival Internazionale della Canzone in Russia New Wave (\"Novaya volna\"), patrocinata da Igor Krutoy, dove duetta con Timur Rodriguez. Nel 2016 Ginta prosegue il master in \"innovation and enterpreneurship\" nella Silicon Valley e collabora con il regista Ray Kay per il primo videoclip in realt\u00e0 virtuale. L'anno successivo, Ginta \u00e8 tra i finalisti al Die Gro\u00dfe Entscheidungsshow che seleziona il rappresentante della Svizzera all'Eurovision Song Contest 2017; in tale occasione presenta per la prima uno spettacolo in realt\u00e0 aumentata. \nNel 2018, dopo aver collaborato con le case discografiche Warner Music Chappel, EMI e Universal Music, passa all'etichetta Sony Music France e pubblica il singolo \"Mais Oui Mais Non\", il cui video \u00e8 premiato in diciassette film e music festival internazionali, tra cui il l\"'Accolade global award\" come miglior video.\nNel 2019 Ginta torna nella tv italiana su Canale 5 in veste di giudice del programma All Together Now, condotto da Michelle Hunziker e J-AX. Ginta canta la sigla del programma e registra due serie dello show musicale. \nNel 2020 Ginta inizia una nuova collaborazione con il produttore baltico di successo Leon Somov. Il loro primo singolo in comune esce il 7 febbraio ed entra subito nelle classifiche di iTunes e Spotify nella 69\u00aa posizione della classica New Music Friday.\nControversie.\nNel 2014 pi\u00f9 fonti di stampa riferiscono che l'artista sarebbe stata arrestata (forse in possesso di gioielli per un valore ingente) in relazione a indagini riguardanti possibili malversazioni finanziarie forse operate dall'ex consigliere comunale luganese Davide Enderlin, anche se non era implicata in tutti i filoni dell'inchiesta. In seguito lo Enderlin (secondo TicinoNews ex compagno della Biku), condannato in primo grado a 5 anni e 6 mesi di reclusione, sarebbe infine stato assolto in appello; l'artista, nel frattempo scarcerata si \u00e8 pi\u00f9 volte dichiarata estranea ai fatti."}
{"id": "5024067", "revid": "767487", "url": "https://it.wikipedia.org/wiki?curid=5024067", "title": "Associazione Calcio Fanfulla 1874 1984-1985", "text": "Questa voce raccoglie le informazioni riguardanti l'Associazione Calcio Fanfulla 1874 nelle competizioni ufficiali della stagione 1984-1985.\nStagione.\nNella stagione 1984-85 il Fanfulla ha disputato il girone B della Serie C2, in cui i bianconeri sono giunti al settimo posto in classifica a 35 punti."}
{"id": "5024078", "revid": "1310927", "url": "https://it.wikipedia.org/wiki?curid=5024078", "title": "Spartan League", "text": "La Spartan League \u00e8 stata una lega calcistica dilettantistica inglese disputata dalle squadre di Londra e delle contee adiacenti.\nStoria.\nLa lega fu creata nel 1907 insieme alla Isthmian League a cui parteciparono inizialmente sei club: Bromley, Dulwich Hamlet, Leytonstone, Nunhead, Shepherd's Bush e West Norwood. La seconda stagione vide l'approdo di altre cinque societ\u00e0 e in quella successiva la lega fu scissa in due Divisioni: Eastern e Western. Per la stagione 1909-1910, le due Divisioni cambiarono denominazione in A e B, prima del ritorno alla singola Divisione a partire dalla stagione 1910-1911.\nNel 1920 la lega, che ormai contava 20 club iscritti, istitu\u00ec nuovamente una seconda Divisione, mentre nel 1925, quando i club partecipanti raggiunsero le 41 unit\u00e0, la lega si presentava scissa in Division One e Division Two, quest'ultima a sua volta divisa in Division 2A e Division 2B, per un totale di tre Divisioni.\nQuesta struttura dur\u00f2 fino al 1928, quando l'aggiunta di un'ulteriore classe port\u00f2 la lega a presentarsi con la Division One e la Division Two entrambe divise in East e Western. Nella stagione successiva la struttura fu nuovamente modificata: venne creata la Premier Division, ovvero una sezione superiore alla Division One, la quale ritorn\u00f2 ad essere singola, mentre la Division Two non sub\u00ec variazioni. Questa struttura rimase in vigore fino alla seconda guerra mondiale.\nTre squadre di questa lega raggiunsero le semifinali di FA Amateur Cup, nonostante nessuna di queste sia riuscita a vincere la coppa: il Metropolitan Police nella stagione 1933-1934, il Maidenhead United nella stagione 1935-1936 e il Briggs Sport nella stagione 1953-1954.\nLa lega ripart\u00ec nel 1945 e fu divisa in tre Divisioni: Eastern, Central e Western. La stagione successiva, tuttavia, fu deciso di tornare nuovamente alla Divisione unica.\nNel 1975 la lega si fuse con la Metropolitan-London League, cambi\u00f2 nome in \"London Spartan League\" e venne strutturata in due Divisioni: Division One e Division Two. Nel 1977 le due Divisioni cambiarono nome in Premier Division e Senior Division. Nel 1987 la denominazione della lega torn\u00f2 quella originale. Dalla stagione 1987-1988 venne introdotta una Divisione intermedia, la Intermediate Division, che dal 1992 fu rinominata Division Two.\nNel 1997 prese vita la Spartan South Midlands Football League, nata dalla fusione fra la lega e la South Midlands League. La nuova lega inizialmente fu strutturata in questo modo: due Premier Division (North e South), una Senior Division e due Division One (North e South). Nel 1998 vennero abolite le sezioni geografiche e nel 2001 la Senior Division e la Division One furono rinominate rispettivamente Division One e Division Two."}
{"id": "5024080", "revid": "1310927", "url": "https://it.wikipedia.org/wiki?curid=5024080", "title": "UEFA Europa League 2014-2015 (qualificazioni)", "text": "Questa voce raccoglie un approfondimento sulle gare dei turni preliminari dell'edizione 2014-2015 della UEFA Europa League."}
{"id": "5024084", "revid": "709565", "url": "https://it.wikipedia.org/wiki?curid=5024084", "title": "Hywel Bennett", "text": "Biografia.\nGiovinezza.\nBennett nacque a Garnant, Carmarthenshire, Galles, figlio di Sarah Gwen (nata Lewis) e Gorden Bennett. Era il fratello dell'attore Alun Lewis, famoso per aver interpretato Vic Windsor in \"Valle di luna\". Bennett torn\u00f2 a Londra con la famiglia in tenera et\u00e0, e frequent\u00f2 la Sunnyhill School, Streatham, Henry Thornton Grammar School, Clapham e la Royal Academy of Dramatic Art.\nCarriera.\nBennett apparve in alcuni piccoli ruoli in serie televisive come \"Doctor Who\" e \"L'ispettore Regan\", e nei film \"The Virgin Soldiers\" (1969), \"Loot\" (1970) e \"Il complesso del trapianto\" (1971). Recit\u00f2 insieme all'attrice Hayley Mills in numerosi film, tra i quali \"Questo difficile amore\" (1966), \"I nervi a pezzi\" (1968) e \"Champagne per due dopo il funerale\" (1972).\nApparve in diverse parti principali in commedie televisive sceneggiate da Dennis Potter, tra cui \"Where the Buffalo Roam\" (1966), e in altre serie televisive come \"Pennies from Heaven\", \"Cold Lazarus\" , \"Shelley\", \"The Return of Shelley\" e \"Neverwhere\" (1996).\nVita privata.\nIl 17 gennaio 1970 Hywel Bennett spos\u00f2 la conduttrice Cathy McGowan, famosa per aver presentato negli anni '60 il rock show \"Ready Steady Go!\". Ebbero una figlia, Emma, e divorziarono nel 1988.\nEra il padrino di Crispian, primo figlio dell'attrice Hayley Mills."}
{"id": "5024086", "revid": "755885", "url": "https://it.wikipedia.org/wiki?curid=5024086", "title": "Splendida ostinazione", "text": "Splendida ostinazione \u00e8 un singolo del cantante italiano Marco Carta, il primo estratto dal quinto album in studio \"Come il mondo\" e pubblicato il 16 giugno 2014.\nIl brano.\nIl brano, prodotto dagli stessi autori e compositori, Daniele Coro e Federica Camba, \u00e8 in rotazione radiofonica dal 20 giugno 2014 e disponibile dal 16 giugno per il download digitale.\nVideo musicale.\nIl videoclip del brano entra in rotazione nei principali canali musicali TV dal 20 giugno 2014 ed \u00e8 stato diretto da Marco Salom.\nSuccesso commerciale.\nIl brano ad una settimana dalla pubblicazione, debutta alla 1\u00aa posizione della Top Singoli, posizione massima raggiunta da questo lavoro discografico. Il singolo mantiene nelle due settimane seguenti la 2\u00aa posizione mentre nelle successive due la 7\u00aa. Resta nella top 20 della Top Singoli per 11 settimane di seguito. Nel mese di luglio riceve la certificazione di disco d'oro per le oltre 15.000 copie vendute in digitale. Il 10 ottobre viene certificato disco di platino per le oltre 30.000 copie vendute in digitale.\n\"Splendida ostinazione\" risulta essere il 75\u00b0 brano pi\u00f9 venduto nel primo semestre del 2014 secondo la classifica di met\u00e0 anno stilata dalla FIMI e l'88\u00b0 brano pi\u00f9 venduto di tutto il 2014 sempre secondo la classifica di fine anno FIMI."}
{"id": "5024101", "revid": "1573940", "url": "https://it.wikipedia.org/wiki?curid=5024101", "title": "Black Africa Football Club", "text": "Il Black Africa Football Club \u00e8 una societ\u00e0 calcistica di Windhoek, capitale della Namibia. Milita nella massima divisione del campionato namibiano e ha sede a Katutura, a nord della citt\u00e0. Disputa le partite interne nello Stadio Sam Nujoma (25.500 posti), situato nella zona meridionale della capitale.\nIl Club \u00e8 noto anche con il nome di Lively Lions."}
{"id": "5024103", "revid": "66693356", "url": "https://it.wikipedia.org/wiki?curid=5024103", "title": "Mishn\u00e0", "text": ""}
{"id": "5024113", "revid": "767487", "url": "https://it.wikipedia.org/wiki?curid=5024113", "title": "High Hopes (serie televisiva)", "text": "High Hopes \u00e8 una sitcom realizzata in Galles, prodotta e diretta da Gareth Gwenlan per la BBC Wales e ambientata in una zona fittizia delle South Wales Valleys chiamata Cwm-Pen-\u00d4l (che \u00e8 il termine gallese per 'Backside Valley'). Protagonisti sono Margaret John nel ruolo della vedova widow Elsie Hepplewhite, Robert Blythe nel ruolo di suo figlio Richard Hepplewhite, Steven Meo nel ruolo di Hoffman e Oliver Wood in quello di Charlie. \nLa storia ruota intorno al figlio di Elsie, Richard (conosciuto come Fagin) e alla sua iniziativa imprenditoriale dubbia, assistita dai due ragazzi, che hanno tentato di rapinare la casa dei Hepplewhites nel primo episodio. \nL'episodio pilota venne trasmesso dalla BBC in tutto il Regno Unito il 1\u00ba aprile 1999, con lievi differenze riguardo al cast e alla trama.\nLa serie \u00e8 andata in onda dal 2002. La sesta e ultima stagione, composta da sei episodi, \u00e8 stato trasmessa dalla BBC1 Galles settimanalmente a partire da marted\u00ec 11 novembre 2008.\nUno speciale in tre parti intitolato \"Best Bits\" e mostranti scene della serie ed interviste con il cast \u00e8 stato trasmesso dalla BBC1 Wales dal 20 settembre al 4 ottobre 2009."}
{"id": "5024114", "revid": "2184720", "url": "https://it.wikipedia.org/wiki?curid=5024114", "title": "Baccal\u00e0 alla lucana", "text": "Il baccal\u00e0 alla lucana \u00e8 un piatto tipico della Basilicata, diffuso particolarmente nelle zone del comune di Avigliano, per questo noto anche come baccal\u00e0 all'aviglianese.\nStoria.\nIl baccal\u00e0 costitu\u00ec un alimento a base di pesce fondamentale per le popolazioni dell'entroterra lucano, essendo la zona collinare e lontana dal mare. Semplice da conservare e trasportare, fu un'ottima alternativa ai piatti a base di carne.\nPreparazione.\nIl baccal\u00e0 alla lucana viene preparato con l'aggiunta di peperoni cruschi e condito con olio e prezzemolo. Vi \u00e8 una variante meno diffusa fatta con peperoni sott'olio o sott'aceto.\nDiffusione.\nPiatto tipicamente natalizio, a esso \u00e8 dedicato la \"Sagra del Baccal\u00e0\" di Avigliano, organizzata annualmente nell'ultimo fine settimana di agosto, in cui si tengono anche spettacoli e degustazioni di altri prodotti locali."}
{"id": "5024131", "revid": "767487", "url": "https://it.wikipedia.org/wiki?curid=5024131", "title": "His Bitter Fate", "text": "His Bitter Fate \u00e8 un cortometraggio muto del 1917 diretto da Harry Williams.\nProduzione.\nIl film fu prodotto dalla Triangle Film Corporation.\nDistribuzione.\nDistribuito dalla Triangle Distributing, il film - un cortometraggio in una bobina - usc\u00ec nelle sale cinematografiche statunitensi il 24 giugno 1917."}
{"id": "5024132", "revid": "1846281", "url": "https://it.wikipedia.org/wiki?curid=5024132", "title": "FA Charity Shield 1913", "text": "Lo FA Charity Shield 1913, noto in italiano anche come Supercoppa d'Inghilterra 1913, \u00e8 stata la 6\u00aa edizione della Supercoppa d'Inghilterra.\nSi \u00e8 svolto il 6 ottobre 1913 al The Den di Londra tra i calciatori professionisti e calciatori dilettanti che giocano in club affiliati alla FA.\nA conquistare il titolo sono stati i Professionisti che hanno vinto per 7-2."}
{"id": "5024133", "revid": "205197", "url": "https://it.wikipedia.org/wiki?curid=5024133", "title": "Premier League 1911-1912 (Malta)", "text": ""}
{"id": "5024134", "revid": "1305772", "url": "https://it.wikipedia.org/wiki?curid=5024134", "title": "Dominique Green", "text": "Biografia.\nDominique Green nacque in una famiglia afroamericana poverissima; i genitori si separano subito e la madre soffr\u00ec a lungo di disturbi psichici. A 17 anni venne arrestato per un omicidio compiuto durante una rapina e accusato secondo la \"legge delle bande\" di complicit\u00e0 nel delitto, bench\u00e9 non ci sia prova che spar\u00f2 di persona, n\u00e9 che fosse presente alla rapina. Si dichiar\u00f2 subito innocente, anche se venne sottoposto a un interrogatorio senza che gli fosse concesso di vedere un avvocato. Gli altri partecipanti alla rapina lo accusarono in cambio del patteggiamento e l'assunzione di colpa, e vennero quasi subito liberati. L'avvocato d\u2019ufficio (dato che Green non poteva permettersene uno), quando gli venne affidato il caso, present\u00f2 in ritardo i documenti che potevano servire in sua difesa.\nAl processo, tenutosi nell\u2019agosto del 1993, circa un anno dopo l'arresto, venne condannato a morte, senza nessuna vera prova a suo carico, e venne trasferito nel braccio della morte di Ellis One Unit, a Huntsville in Texas. Qui cominci\u00f2 a disegnare, scrisse poesie (molte saranno pubblicate, prima e dopo la sua morte) e appelli, e riusc\u00ec a far mobilitare molte personalit\u00e0 innocentiste e abolizioniste in suo favore, tra cui Desmond Tutu. La Comunit\u00e0 di Sant'Egidio, in Italia, prese in carico il suo caso e cerc\u00f2 di farlo riaprire, oltre a sostenere finanziariamente e moralmente il detenuto, mentre l'ex giudice dell'Illinois Sheila Murphy si occup\u00f2 della difesa legale.\nGreen divenne un punto di riferimento anche per altri condannati, aiutando chi ne aveva bisogno, e la sorella afferm\u00f2 che era completamente cambiato caratterialmente, al punto che anche la famiglia della vittima chiese per lui la grazia o la commutazione della pena. Il figlio della vittima, avendo simpatia per Dominique, decise di stargli vicino ma non fu ammesso all'esecuzione per decisione dello Stato texano, perch\u00e9 si era detto contrario alla stessa (cos\u00ec avrebbe poi trascorso il tempo dell'esecuzione pregando nel giardino della prigione).\nIl governatore Rick Perry, la Commissione per la libert\u00e0 condizionata e la grazia e la Corte suprema del Texas rifiutarono fino all'ultimo di fermare l'esecuzione. Dominique Green venne quindi giustiziato tramite iniezione letale il 27 ottobre 2004; all'esecuzione fu presente anche la corrispondente di penna e amica italiana di Dominique, Barbara Bacci. Il corpo venne cremato e le sue ceneri vennero portate in Italia, in maniera clandestina vista la mancanza di autorizzazione, e sepolte in una struttura della Comunit\u00e0 di Sant'Egidio a Roma. Al suo nome \u00e8 stato intitolato un parco, nel quartiere Primavalle di Roma."}
{"id": "5024135", "revid": "205197", "url": "https://it.wikipedia.org/wiki?curid=5024135", "title": "Premier League 1913-1914 (Malta)", "text": ""}
{"id": "5024136", "revid": "205197", "url": "https://it.wikipedia.org/wiki?curid=5024136", "title": "Premier League 1914-1915 (Malta)", "text": ""}
{"id": "5024137", "revid": "205197", "url": "https://it.wikipedia.org/wiki?curid=5024137", "title": "Premier League 1916-1917 (Malta)", "text": ""}
{"id": "5024138", "revid": "228587", "url": "https://it.wikipedia.org/wiki?curid=5024138", "title": "Architetto del software", "text": "Si definisce architetto del software (dall'inglese \"Software Architect\") colui che nella progettazione dei sistemi informatici \u00e8 in grado di produrre una progettazione ad alto livello, includendo standard di codifiche, di ambienti e meccanismi d'automazione.\nIl concetto di architetto del software \u00e8 nato con l'utilizzo della programmazione orientata ad oggetti (OOP), a cavallo tra gli anni 90 e il 2000."}
{"id": "5024139", "revid": "205197", "url": "https://it.wikipedia.org/wiki?curid=5024139", "title": "Premier League 1912-1913 (Malta)", "text": ""}
{"id": "5024140", "revid": "205197", "url": "https://it.wikipedia.org/wiki?curid=5024140", "title": "Premier League 1909-1910 (Malta)", "text": ""}
{"id": "5024141", "revid": "124808", "url": "https://it.wikipedia.org/wiki?curid=5024141", "title": "Episodi di High Hopes", "text": ""}
{"id": "5024142", "revid": "72396", "url": "https://it.wikipedia.org/wiki?curid=5024142", "title": "Alberto Agazzani", "text": "Biografia.\nDopo aver frequentato la facolt\u00e0 di Facolt\u00e0 di Lettere e Filosofia (DAMS) presso l'Alma mater studiorum - Universit\u00e0 di Bologna, interrompendo rapidamente gli studi prima del conseguimento della laurea. Agazzani inizia la sua attivit\u00e0 nel 1986, limitandola prima alla critica musicale ed estendendola successivamente alla critica d'arte, prima, ed alla curatela d'arte, poi. Nel 1989 diviene un collaboratore del regista, scenografo e costumista Pier Luigi Pizzi, al seguito del quale lavorer\u00e0 nei teatri d'Europa (Teatro alla Scala di Milano, Teatro la Fenice di Venezia, Teatro comunale (Bologna), Teatro comunale (Firenze), Rossini Opera Festival di Pesaro, Opera di Parigi, Op\u00e9ra Bastille, ecc). Questa esperienza accanto ad uno dei massimi scenografi ed uomini di teatro del nostro tempo gli instiller\u00e0 un grande amore verso le arti visive, consentendogli di venire a contatto con grandi protagonisti della scena artistica parigina ed internazionale. Ritornato in Italia, a Firenze, nel 1990 e a Reggio Emilia nel 1992, Agazzani riprende, parallelamente all'attivit\u00e0 teatrale che lo vedr\u00e0 accanto a Pizzi fino al 1994, la sua attivit\u00e0 giornalistica su varie testate (La Voce di Reggio, \"L'Avanti!\", \"La Rinascita della Sinistra\", \"Il Domenicale\", \"Libero\"). Dal 2005 al 2006 \u00e8 stato, come tecnico, Consigliere culturale di Arcus (III Governo Berlusconi) e, successivamente, rappresentante del Ministero dell'Istruzione, dell'Universit\u00e0 e della Ricerca e Vicepresidente nei Consigli di amministrazione dell'Accademia di belle arti di Macerata (2009-2010) e dell'Accademia di belle arti di Bologna (2010-2013). Nel 2012 \u00e8 ideatore e promotore del progetto \"ARTquake\", che porter\u00e0 alla raccolta e alla successiva vendita di oltre 800 opere d'arte contemporanee provenienti da ogni parte del mondo ed il cui ricavato, , \u00e8 stato interamente devoluto a favore di tre comuni (Quistello nel mantovano, Rolo in provincia di Reggio Emilia e Cavezzo nel modenese) fortemente colpiti dal sisma. Nel 2013 \u00e8 Senior Curator del MACS - Museo Arte Contemporanea Sicilia. Sono oltre 300 le mostre da lui curate in spazi pubblici e privati in Italia ed all'estero e vastissima la sua attivit\u00e0 editoriale, con oltre 130 pubblicazioni tra cataloghi, saggi e monografie; numerose anche le sue conferenze e lezioni tenute in istituti ed universit\u00e0 italiane.\nNel 2009 \u00e8 stato insignito dalla Repubblica Francese del titolo di Chevalier des Arts et des Lettres e nel 2012 di quello di Officier des Arts et des Lettres per meriti culturali.\n\u00c8 stato curatore e commissario della I Biennale di Rimini, tenutasi negli spazi monumentali di Castel Sismondo a Rimini, nel 2009 con la mostra \"Contemplazioni. Bellezza e Tradizione del Nuovo nella pittura contemporanea italiana\" e nel 2010 con \"Confronto a dieci. Pittori e poeti in visioni contemporanee\", nella quale dieci fra i pi\u00f9 importanti protagonisti della scena pittorica italiana (fra i quali Piero Guccione, Sonia Alvarez, Alberto Sughi, Omar Galliani e Giovanni Manfredini) si confrontavano con altrettanti poeti (Sergio Zavoli, Rondoni, Brullo, Lauretano, Pontiggia, Mussapi ed altri) attorno al tema della visione rappresentata dal riminese e celeberrimo \"La visione di san Girolamo\" del Guercino.\nTra le pi\u00f9 importanti mostre realizzate vi sono le tre puntate di \"Antologia della figurazione contemporanea\" presso i Musei di Porta Romana a Milano (2006/2007) e \"Foemina. Il seno nell'arte e nella medicina\" per l'Istituto europeo di oncologia di Milano, oltre alle antologiche dedicate ad Agostino Arrivabene (2001), Ivan Theimer (2000 e 2003), Luciano Ventrone (2006 e 2008), Maurizio Bottoni (2005), Massimo Giannoni e molti altri. Nel 2009 ha curato, nel novero della 53 Biennale di Venezia, la prima presentazione pubblica dei \"disegni italiani\" al tempo attribuiti a Francis Bacon, poi \u2013 rivelatisi falsi \u2013 anche grazie al suo contributo, presso il Padiglione Arabo-Siriano a Palazzo Zenobio degli Armeni. Nel 1998 \u00e8 il primo in Italia a presentare il grande pittore norvegese Odd Nerdrum, che successivamente presenter\u00e0 nuovamente al Festival di Spoleto del 2003.\nTra gli artisti da lui scoperti e presentati figurano: Agostino Arrivabene, Nicola Nannini, Paolo Quaresima, Angelo Davoli, Carla Bedini, Fulvio Rinaldi, Gianluca Chiodi, David De Biasio, Roberto Ferri, Gonzalo Orquin, Giuseppe Gigli, Mauro Maugliani, Raffaele Minotto, Giuseppe Guindani, Silvio Porzionato, Alfio Giurato.\nVittima di un grave incidente stradale nel luglio 2015, aveva intrapreso un lungo e difficile percorso di riabilitazione. \u00c8 morto suicida nel novembre 2015, all'et\u00e0 di 48 anni."}
{"id": "5024143", "revid": "205197", "url": "https://it.wikipedia.org/wiki?curid=5024143", "title": "Premier League 1917-1918 (Malta)", "text": ""}
{"id": "5024144", "revid": "205197", "url": "https://it.wikipedia.org/wiki?curid=5024144", "title": "Premier League 1918-1919 (Malta)", "text": ""}
{"id": "5024145", "revid": "205197", "url": "https://it.wikipedia.org/wiki?curid=5024145", "title": "Premier League 1919-1920 (Malta)", "text": ""}
{"id": "5024146", "revid": "205197", "url": "https://it.wikipedia.org/wiki?curid=5024146", "title": "Premier League 1920-1921 (Malta)", "text": ""}
{"id": "5024147", "revid": "205197", "url": "https://it.wikipedia.org/wiki?curid=5024147", "title": "Premier League 1921-1922 (Malta)", "text": ""}
{"id": "5024148", "revid": "205197", "url": "https://it.wikipedia.org/wiki?curid=5024148", "title": "Premier League 1922-1923 (Malta)", "text": ""}
{"id": "5024149", "revid": "205197", "url": "https://it.wikipedia.org/wiki?curid=5024149", "title": "Premier League 1923-1924 (Malta)", "text": ""}
{"id": "5024161", "revid": "86599", "url": "https://it.wikipedia.org/wiki?curid=5024161", "title": "Martin van den Hove", "text": "Biografia.\nHortensius studi\u00f2 dal 1625 al 1627 presso l'Universit\u00e0 di Leida, allievo di Willebrord Snell e Isaac Beeckman. Dal 1628 fu assistente di Johan Philip Lansberg (grazie alla segnalazione di Beeckman) a Middelburg, aiutandolo a completare numerose opere di astronomia.\nNella prefazione alla traduzione latina di una rappresentazione popolare del sistema copernicano evidenzi\u00f2 le osservazioni di Lansberg contro Tycho Brahe; nel 1632 Peter Bartholin pubblic\u00f2 \"Apologia pro observationibus\" per controbattere tali osservazioni.\nDal 1634 Hortensius fu professore di matematica presso l\"'Athenaeum Illustre\" di Amsterdam, svolgendo come lezione d'ingresso il tema \"Dignit\u00e0 e necessit\u00e0 della matematica\".\nTenne anche lezioni di ottica (1635) e di navigazione, insegn\u00f2 la dottrina copernicana e fu membro di una commissione, che nel 1638 con Galileo Galilei, tratt\u00f2 dell'utilizzo delle lune di Giove per la definizione della longitudine. Nel 1639 divenne professore presso l'Universit\u00e0 di Leida, ma mor\u00ec poco dopo.\nFu corrispondente di molti importanti scienziati del suo tempo, quali Galilei, Ren\u00e9 Descartes, Marin Mersenne, Pierre Gassendi, Christiaan Huygens, Wilhelm Schickard und Nicolas-Claude Fabri de Peiresc.\nEgli si occup\u00f2 anche della deduzione delle dimensioni dei pianeti mediante l'osservazione astronomica.\nIl cratere Hortensius sulla superficie della Luna \u00e8 stato cos\u00ec denominato in suo onore."}
{"id": "5024163", "revid": "767487", "url": "https://it.wikipedia.org/wiki?curid=5024163", "title": "A Maiden's Trust", "text": "A Maiden's Trust \u00e8 un cortometraggio muto del 1917 diretto da Victor Heerman e da Harry Williams.\nProduzione.\nIl film fu prodotto dalla Keystone Film Company.\nDistribuzione.\nDistribuito dalla Triangle Distributing, il film - un cortometraggio in due bobine - usc\u00ec nelle sale cinematografiche statunitensi il 29 aprile 1917.\nNon si conoscono copie ancora esistenti della pellicola che viene considerata presumibilmente perduta."}
{"id": "5024166", "revid": "436907", "url": "https://it.wikipedia.org/wiki?curid=5024166", "title": "This Is the Time (Epica)", "text": "This Is the Time \u00e8 un singolo del gruppo musicale olandese Epica, pubblicato il 15 ottobre 2010 dalla Nuclear Blast.\nDescrizione.\nComposto musicalmente da Coen Janssen, Isaac Delahaye e da Mark Jansen (il quale ha curato anche il testo), \"This Is the Time\" nasce come una collaborazione tra gli Epica e il WWF e contiene la title track accompagnata da una versione di \"Unleashed\" registrata in duetto con Amanda Somerville e da una versione di \"Living a Lie\" (originariamente presente in \"The Divine Conspiracy\" del 2007) interpretata da Simone Simons."}
{"id": "5024172", "revid": "481666", "url": "https://it.wikipedia.org/wiki?curid=5024172", "title": "F.W. Jackman", "text": ""}
{"id": "5024179", "revid": "729019", "url": "https://it.wikipedia.org/wiki?curid=5024179", "title": "Area 40 di Brodmann", "text": "L'area 40 di Brodmann, o BA40 \u00e8 una regione del lobo parietale del cervello umano. La sua parte inferiore si trova nella regione della circonvoluzione sopramarginale, posta al confine posteriore della fessura laterale, nella parte inferiore del lobo parietale. \u00c8 delimitata approssimativamente dal solco intraparietale, il solco postcentrale inferiore, il solco subcentrale posteriore e il solco laterale. \u00c8 delimitata caudalmente dall'area angolare 39, rostralmente e dorsalmente dall'area postcentrale caudale 2, e ventralmente dall'area subcentrale 43 e l'area temporale superiore 22.\nLe sottoregioni del BA40, definite citoarchitettonicamente, sono: PF, PFcm, PFM, PFop, e PFT. L'area PF \u00e8 omologa all'area PF del macaco, e fa parte del sistema dei neuroni specchio, attivo negli esseri umani durante l'imitazione.\nLa circonvoluzione sopramarginale dell'area Brodmann 40 \u00e8 la regione nel lobo parietale inferiore coinvolta nella lettura sia per quanto riguarda il significato sia per la fonologia."}
{"id": "5024188", "revid": "1452073", "url": "https://it.wikipedia.org/wiki?curid=5024188", "title": "Sintesi della triptamina di Abramovitch-Shapiro", "text": "La sintesi della triptamina di Abramovitch-Shapiro (in inglese Abramovitch\u2013Shapiro tryptamine synthesis) \u00e8 una reazione organica per la sintesi delle triptamine."}
{"id": "5024189", "revid": "585241", "url": "https://it.wikipedia.org/wiki?curid=5024189", "title": "Architetto dei dati", "text": "L'architetto dei dati (dall'inglese \"Data Architect\") \u00e8 colui che nella progettazione dei sistemi informatici si occupa in prima persona dell'organizzazione dei dati in modo che si raggiungano gli obiettivi prefissati. L'architettura dati dovrebbe coprire le basi di dati, l'integrazione dei dati con altri sistemi e ci\u00f2 che i dati vogliono indicare (cosa significano, che rappresentano). Pu\u00f2 anche essere indicato come \"Data Modeler\", anche se questo ruolo coinvolge anche la progettazione di modelli di dati."}
{"id": "5024190", "revid": "666668", "url": "https://it.wikipedia.org/wiki?curid=5024190", "title": "Jordi Torr\u00e1s Badosa", "text": ""}
{"id": "5024191", "revid": "126040", "url": "https://it.wikipedia.org/wiki?curid=5024191", "title": "Data architect", "text": ""}
{"id": "5024192", "revid": "126040", "url": "https://it.wikipedia.org/wiki?curid=5024192", "title": "Software architect", "text": ""}
{"id": "5024194", "revid": "308552", "url": "https://it.wikipedia.org/wiki?curid=5024194", "title": "Massacro del Pottawatomie", "text": "Il massacro del Pottawatomie avvenne nella notte tra il 24 ed il 25 maggio 1856, durante la presidenza di Franklin Pierce. In reazione al saccheggio di Lawrence in Kansas operato dai militanti pro-schiavismo, John Brown ed un gruppo di coloni abolizionisti (alcuni dei membri dei Pottawatomie Rifles) uccisero cinque coloni a nord del Pottawatomie Creek nella contea di Franklin (Kansas). Fu uno dei molti sanguinosi episodi avvenuti in Kansas prima della guerra di secessione americana, divenuti noti come Bleeding Kansas (Kansas sanguinante). Il Bleeding Kansas fu dovuto in gran parte al compromesso del Missouri ed al Kansas-Nebraska Act.\nContesto storico.\nJohn Brown fu particolarmente influenzato dal saccheggio di Lawrence, nel quale un gruppo guidato dallo sceriffo distrusse le redazioni di due giornali abolizionisti, il Free State Hotel e la casa di Charles Robinson, comandante in capo della milizia e capo del governo abolizionista. Un giudice della Contea di Douglas aveva ordinato l'abbattimento dell'hotel perch\u00e9 \"era stato usato come una fortezza\" ed un \"arsenale\" nell'inverno precedente ed il \"sedizioso\" giornale era stato incriminato perch\u00e9 \"esortava il popolo a resistere ad ogni legge approvata\" dal governatore territoriale. La violenza contro gli abolizionisti fu accompagnata da celebrazioni sulla stampa schiavista, con scrittori come il Dr. John H. Stringfellow dello \"Squatter Sovereign\" che sosteneva che le milizie schiaviste \"erano determinate a respingere questa invasione settentrionale ed a rendere il Kansas uno Stato Schiavista; anche se i nostri fiumi saranno pieni del sangue delle loro vittime e le carcasse degli abolizionisti saranno tanto numerose da portare malattie ed epidemie, non verremo scoraggiati.\" Brown si infuri\u00f2 per la violenza delle milizie pro-schiavismo e da quello che vide come una reazione debole e codarda degli anti-schiavisti e dei coloni abolizionisti, che descrisse come codardi o peggio. Inoltre due giorni prima del massacro Brown venne a sapere del bastonatura dell'abolizionista Charles Sumner da parte di Preston Brooks sul pavimento del Congresso.\nAttacco.\nFu organizzata una compagnia di Free State (abolizionisti) guidata da John Brown Jr., a cui si un\u00ec una compagnia di Osawatomie. Il mattino del 22 maggio 1856 seppero del saccheggio di Lawrence e dell'arresto di Deitzler, Brown e Jenkins. Proseguirono comunque la marcia su Lawrence, non sapendo se il loro aiuto era ancora necessario, e si accamparono la notte nei pressi dell'Ottawa Creek. Rimasero nelle vicinanze fino al pomeriggio del 23 maggio quando decisero di tornare a casa.\nIl 23 maggio John Brown Sr. reclut\u00f2 un gruppo per una spedizione privata. Il capitano John Brown Jr. obiett\u00f2 al fatto che lasciassero la compagnia, ma capendo che il padre era ostinato accett\u00f2 la proposta, dicendogli di \"non fare niente di esagerato\". La compagnia era composta da John Brown, quattro dei suoi figli (Frederick, Owen, Salmon ed Oliver), Thomas Weiner e James Townsley, che fu convinto da John a trasportare nel proprio carro la comitiva fino a destinazione.\nSi accamparono quella notte tra due gole profonde sul limitare del bosco poco a destra della strada principale. Rimasero nascosti fino alla sera del 24 maggio. Al calare del buio il gruppo part\u00ec per la \"spedizione segreta\". Quella sera tardi si recarono a casa di James P. Doyle ordinando a lui ed ai due figli adulti William e Drury (ex cacciatori di schiavi) di andare con loro come prigionieri. Il figlio sedicenne di Doyle, John, non membro del gruppo schiavista Law and Order Party, fu risparmiato su richiesta della madre. I tre uomini furono scortati nella notte, dove Owen Brown ed uno dei suoi fratelli li uccisero con degli spadoni. John Brown Sr. non partecip\u00f2 all'accoltellamento ma spar\u00f2 un colpo alla testa a James Doyle quando era gi\u00e0 a terra per assicurarsi che fosse morto.\nBrown e la sua banda si recarono poi a casa di Allen Wilkinson ordinandogli di uscire. Fu sfregiato e pugnalato a morte da Henry Thompson e Theodore Winer, forse con l'aiuto dei figli di Brown. Da qui attraversarono il Pottawatomie e poco dopo mezzanotte giunsero alla capanna di James Harris. Harris aveva tre ospiti: John S. Wightman, Jerome Glanville e William Sherman, fratello di Henry Sherman (\"Dutch Henry\"), un militante attivista pro-schiavismo. Glanville ed Harris furono portati fuori per essere interrogati e gli fu chiesto se avessero minacciato dei coloni Free State, aiutato i Border Ruffian del Missouri o se avessero partecipato al saccheggio di Lawrence. Soddisfatti delle loro risposte gli uomini di Brown permisero a Glanville ed Harris di fare ritorno a casa. William Sherman fu condotto sulla riva del fiume e trafitto con la spada da Winer, Thompson e dai figli di Brown.\nAvendo scoperto alla capanna di Harris che \"Dutch Henry\", il principale obiettivo della spedizione, era lontano da casa nelle praterie, terminarono la spedizione e tornarono alla gola dove si erano accampati. Si riunirono alla compagnia Osawatomie la notte del 25 maggio.\nNei due anni che precedettero il massacro c'erano stati 8 omicidi nel territorio del Kansas legati alle politiche schiaviste, ma nessuno nei pressi del massacro. Brown uccise cinque persone in una sola notte ed il massacro fu la scintilla che fece scoppiare il periodo pi\u00f9 sanguinoso noto come \"Bleeding Kansas\", tre mesi di faide e battaglie in cui morirono 29 persone.\nDiscussione sul ruolo di Brown e sulle motivazioni.\nNel territorio del Kansas il coinvolgimento di Brown nel massacro non fu un segreto. Un comitato del Congresso statunitense investig\u00f2 i problemi ed identific\u00f2 Brown come il capo della spedizione. Nonostante questo, dopo l'assalto di John Brown ad Harpers Ferry la stampa abolizionista ne neg\u00f2 il coinvolgimento. L'autore della prima biografia di Brown (James Redpath, un giornalista che fu soprattutto un propagandista) neg\u00f2 la sua presenza negli omicidi. Solo dopo la dichiarazione del 1879 di James Townsley (che disse di essere stato obbligato da Brown a partecipare) costrinsero i sostenitori di Brown ad ammettere la verit\u00e0. Da allora cercarono di giustificare il massacro. Le giustificazioni andavano dalle provocazioni delle vittime alla vendetta per il fatto che avevano impiccato un free-state, dall'assassinio di un fratello di Brown all'omicidio di uno dei suoi figli o all'arresto di un altro, dall'incendio di un insediamento di free-state agli oltraggi subiti dalla moglie e dalle figlie di Brown. Queste scuse furono smentite una ad una: non ci fu nessuna impiccagione. Nonostante un uomo di nome Reese P. Brown fosse stato vittima di violenze il 19 gennaio 1856, non era parente di John Brown. La morte del figlio di Brown, l'arresto dell'altro e l'incendio di Osawatomie furono tutti in risposta (e non antecedenti) al massacro. La moglie e le figlie di Brown non entrarono mai in Kansas. Alla fine i sostenitori di Brown ammisero che il massacro era la risposta alle minacce di violenza dei pro-schiavisti. Considerando queste minacce come la causa scatenante del massacro Charles Robinson (free-state e primo governatore del Kansas) disse: \u201c\"Quando si seppe che tali minacce erano come un sacco di mirtilli a giugno, da entrambe le parti, in tutto il territorio, ed erano considerate di nessuna importanza, non fu pi\u00f9 possibile giustificare il massacro, minacce o meno... Se avessimo dovuto uccidere tutti coloro che in Kansas avevano fatto delle minacce non ci sarebbe pi\u00f9 stata gente per seppellire i morti\"\u201d.\nJohn Brown fu evasivo riguardo al suo ruolo nel massacro, anche dopo che fu condannato all'impiccagione per quanto fatto a Harpers Ferry e gli fu chiesto dell'incidente. Si dice che Brown abbia avvertito il gruppo partecipante dell'obiettivo della missione; secondo James Townsley, Brown ag\u00ec per \u201c\"spargere terrore nel cuore del partito pro-schiavisti\"\u201d."}
{"id": "5024213", "revid": "767487", "url": "https://it.wikipedia.org/wiki?curid=5024213", "title": "Frank Byron Jevons", "text": "Gi\u00e0 docente all'universit\u00e0 di Durham, fu rettore del collegio di Hatfield dal 1896 al 1923. Esperto di fenomenologia delle religioni, nel 1908 pubblic\u00f2 gli importanti \"Studi di religione comparativa\".\nLa sua ultima opera fu \"Politeismo\" (1916)."}
{"id": "5024214", "revid": "27723", "url": "https://it.wikipedia.org/wiki?curid=5024214", "title": "Stazione di Bagnacavallo", "text": "La stazione di Bagnacavallo \u00e8 una stazione ferroviaria posta sulla linea Castelbolognese-Ravenna. Serve il centro abitato di Bagnacavallo, in provincia di Ravenna. Attualmente \u00e8 controllata da RFI.\nMovimento.\nLa stazione \u00e8 servita da treni regionali svolti da Trenitalia Tper nell'ambito del contratto di servizio stipulato con la regione Emilia-Romagna.\nAl 2007, l'impianto risultava frequentato da un traffico giornaliero medio di circa 210 persone.\nA novembre 2019, la stazione risultava frequentata da un traffico giornaliero medio di circa 756 persone (365 saliti + 391 discesi).\nServizi.\nLa stazione \u00e8 classificata da RFI nella categoria \"bronze\".\n\u00c8 presente una biglietteria automatica. Non \u00e8 presente una sala d'aspetto.\nBibliografia.\nRete Ferroviaria Italiana, \"Fascicolo Linea 85\"."}
{"id": "5024216", "revid": "767487", "url": "https://it.wikipedia.org/wiki?curid=5024216", "title": "Hungarian Open 2013", "text": "L'Hungarian Open 2013 \u00e8 stato un torneo di tennis facente parte della categoria ITF Men's Circuit nell'ambito dell'ITF Men's Circuit 2013 e dell'ITF Women's Circuit nell'ambito dell'ITF Women's Circuit 2013. Sia il torneo maschile che quello femminile si sono giocati a Budapest in Ungheria dal 30 settembre al 6 ottobre 2013 su campi in terra battuta.\nVincitori.\nSingolare maschile.\n Piotr Gadomski ha battuto in finale Filip Krajinovi\u0107 6\u20134, 6\u20137(4\u20137), 6\u20133\nDoppio maschile.\n Moritz Baumann / Marek Michalicka hanno battuto in finale Piotr Gadomski / B\u0142a\u017cej Koniusz 7-5, 6-3\nSingolare femminile.\n Kate\u0159ina Siniakov\u00e1 ha battuto in finale Alberta Brianti 3\u20136, 6\u20132, 6\u20131\nDoppio femminile.\n Timea Bacsinszky / Xenia Knoll hanno battuto in finale R\u00e9ka-Luca Jani / Veronika Kap\u0161aj 7\u20136(3), 6\u20132"}
{"id": "5024217", "revid": "1020392", "url": "https://it.wikipedia.org/wiki?curid=5024217", "title": "Rospo calamita", "text": ""}
{"id": "5024218", "revid": "72396", "url": "https://it.wikipedia.org/wiki?curid=5024218", "title": "Hungarian Open (ITF)", "text": "L'Hungarian Open \u00e8 un torneo professionistico di tennis giocato su campi in terra battuta. Fa parte dell'ITF Men's Circuit e dell'ITF Women's Circuit. Si gioca annualmente a Budapest in Ungheria."}
{"id": "5024223", "revid": "1020392", "url": "https://it.wikipedia.org/wiki?curid=5024223", "title": "Bufo calamita", "text": ""}
{"id": "5024227", "revid": "212348", "url": "https://it.wikipedia.org/wiki?curid=5024227", "title": "Arnold Lang", "text": "Docente all'universit\u00e0 di Zurigo, \u00e8 noto per ricerche di filogenesi ed embriologia in generale."}
{"id": "5024231", "revid": "181699", "url": "https://it.wikipedia.org/wiki?curid=5024231", "title": "Direzione nazionale anticorruzione", "text": "La Direc\u021bia Na\u021bional\u0103 Anticorup\u021bie (DNA) \u00e8 un organo giurisdizionale della Romania attivo nella lotta contro la corruzione, \u00e8 un'organizzazione legata alla Procura della Repubblica e all'Alta Corte di Cassazione e di Giustizia.\n\u00c8 stata fondata nel 2002 dal decreto d'urgenza n. 43/2002 del governo rumeno. Il procuratore \u00e8 stato nominato fondatore capo, da ottobre 2005 - marzo 2006 \u00e8 stato nominato il Dipartimento Nazionale Anticorruzione, entrambe le organizzazioni istituite come organizzazioni autonome collegate alla Procura della Repubblica e all'Alta Corte di Cassazione e Giustizia.\nSecondo un rapporto della Unione europea, il Dipartimento Nazionale Rumeno Anti-corruzione \u00e8 tra i primi cinque istituti dell'UE.\nGiurisdizione.\nCon quadro legislativo creato dalla legge che ha istituito questa organizzazione, dalla procura \u00e8 stata data la giurisdizione (autorit\u00e0) per combattere la corruzione ad alto livello e i reati legato all'ambiente. La DNA \u00e8 un'entit\u00e0 indipendente rispetto alle filiali (rami) di corte, le procure ad esse collegati, nonch\u00e9 le relazioni con le altre autorit\u00e0 pubbliche.\nI reati di competenza (Autorit\u00e0) dei procuratori sono oggetto delle merci reato o importi equivalenti a oltre 10.000 euro, in questo caso, possono essere studiate le persone indipendentemente dalla loro qualit\u00e0. La Procura pu\u00f2 indagare su reati di corruzione connessi se questi crimini hanno causato danni da pi\u00f9 di \u20ac 200.000 o se questi tipi di attivit\u00e0 hanno gravemente compromesso le autorit\u00e0 pubbliche, istituzioni pubbliche. La DNA ha la giurisdizione esclusiva e di merito nella lotta alla corruzione ad alto livello, tra cui la corruzione parlamentare.\nCon conseguente competenza legislativa (autorit\u00e0) \u00e8 stato ridotto al Procuratore in materia di corruzione di essere eliminate le competenza per quanto riguarda i sindaci delle citt\u00e0 e dei comuni, agenti di polizia e notai. La corruzione commessa da coloro che sono inclusi negli ultimi, procuratori in carica o di altri procuratori uniti ai vari tribunali.\nQualsiasi tipo di corruzione \u00e8 indagata dalla DNA, se colui che commette questo tipo di reato rientra in una di queste categorie:\ndirigenti delle istituzioni e delle persone sotto le loro funzioni di controllo pubblico e centrale e locale, ad eccezione dei capi delle istituzioni pubbliche e delle autorit\u00e0 nelle citt\u00e0 e nei villaggi e le persone in posizioni di controllo (avvocati).\nLa DNA ha l'autorit\u00e0 di indagare i reati contro gli interessi finanziari delle Comunit\u00e0 europee, a prescindere dal danno e reati economici e finanziari, macrocriminalit\u00e0 se hanno provocato danni materiali che l'equivalente in lei sia di 1.000.000 euro, nei casi di: frode, abuso di forme d'ufficio, alcuni reati previsti dal codice doganale, i reati di cui alla legge. 241/2005 sulla prevenzione e la lotta contro l'evasione fiscale.\nPresentazione.\nLa DNA \u00e8 diretta da un Procuratore capo (assimilato da un primo vice-procuratore generale della Procura della Repubblica allegata all'Alta Corte di Cassazione e Giustizia), due pubblici ministeri vice-capo (assimilato al Vice Procuratore Generale) e 4 procuratori capi del dipartimento. Essi sono nominati dal Ministro della Giustizia, i procuratori (in carica) da parte del Presidente della Romania e sono approvati dal Consiglio Superiore della Magistratura, per un periodo di tre anni, con la possibilit\u00e0 di essere rinominati (in esercizio di nuovo).\nSecondo la legge che permette queste organizzazioni nella progettazione di casi di corruzione e altre attivit\u00e0 specifiche di attivit\u00e0 criminali, i pubblici ministeri della direzione sono supportati da ufficiali di polizia giudiziaria e agenti e altri professionisti qualificati nei settori della vita economica, finanziaria, bancaria, costumi, ecc. Questi specialisti che lavorano all'interno dei team operativi, sorvegliate e controllate dal procuratore incaricato del caso.\nIn termini di risorse finanziarie necessarie per svolgere l'attivit\u00e0, la DNA ha, per legge, l'indipendenza finanziaria, i fondi previsti dal bilancio dello Stato sono distribuiti attraverso l'Ufficio di una parte del Procuratore, bilancio preventivo allegato all'Alta Corte di Cassazione e di Giustizia. Il procuratore capo \u00e8 il secondo soggetto del credito.\nAttivit\u00e0.\nNel gennaio 2009, i pubblici ministeri della DNA incriminati con custodia cautelare, Alexander Kiss, il procuratore capo di accusa del procuratore Covasna, il Tribunale accusato di corruzione e favoreggiamento. Ha sostenuto una quantit\u00e0 di denunce di 4.000 lei per lo scambio da restituire di oggetti che rappresentano alcune prove del materiale in un caso, l'informatore era stato perseguito per diversi reati, comprese armi e munizioni in regime di fallimento.\nLa struttura \u00e8 guidata da Laura Codruta Kovesi che negli ultimi anni ha incarcerato decine di senatori, ministri o ex-premier ed \u00e8 conosciuta come la \"paura dei politici corrotti.\" Nel periodo del maggio 2013 - maggio 2014, i pubblici ministeri hanno iniziato un'indagine su 4183 casi della DNA a favore delle persone con alte cariche nello stato, entro un anno furono condannati quattro ministri, un ex deputato al Parlamento europeo, quattro deputati, un senatore, 11 sindaci, 5 giudici e 3 pubblici ministeri.\nStruttura.\nLa DNA \u00e8 composta da una struttura centrale e una struttura regionale. La Struttura territoriale si compone di 15 servizi territoriali e 3 filiali."}
{"id": "5024234", "revid": "767487", "url": "https://it.wikipedia.org/wiki?curid=5024234", "title": "Associazione Calcio Fanfulla 1874 1985-1986", "text": "Questa voce raccoglie le informazioni riguardanti l'Associazione Calcio Fanfulla 1874 nelle competizioni ufficiali della stagione 1985-1986.\nStagione.\nLa stagione 1985-86 \u00e8 stata l'ultima tra i professionisti del Fanfulla. Ha disputato il girone B di Serie C2, concluso con la retrocessione nel Campionato Interregionale."}
{"id": "5024235", "revid": "123471187", "url": "https://it.wikipedia.org/wiki?curid=5024235", "title": "Tactical Intervention", "text": "Tactical Intervention \u00e8 un videogioco multiplayer di azione in prima persona, del tipo Free-to-play, distribuito gratuitamente sulla piattaforma Steam e sviluppato da Minh Le, gi\u00e0 coautore di Counter-Strike.\nAll'inizio di ogni partita il giocatore deve scegliere tra due squadre di combattenti armati, ovvero terroristi e anti-terroristi. Il gioco prevede pi\u00f9 tipologie di scenario, dal classico deathmatch, a missioni a squadre con obbiettivo, nelle quali una squadra deve combattere l'altra. In alcune missioni (ambientate in autostrada o all'interno di citt\u00e0) il giocatore pu\u00f2 controllare veicoli (guidatore) e sparare dai finestrini (passeggero), mentre in generale ha la possibilit\u00e0 di interagire con diversi oggetti presenti in gioco (come estintori e bombole del gas) per usarli contro gli avversari. Oltre alle armi di base (coltello e pistola) il giocatore pu\u00f2 scegliere prima di ogni partita l'arma principale da usare in missione, alcune delle quali sono rese disponibili attraverso i punti-esperienza acquisiti in gioco, o attraverso pacchetti a pagamento."}
{"id": "5024238", "revid": "767487", "url": "https://it.wikipedia.org/wiki?curid=5024238", "title": "The Virgin Soldiers", "text": "The Virgin Soldiers \u00e8 un film del 1969 diretto da John Dexter e basato sull'omonimo romanzo di Leslie Thomas.\nTrama.\nUn reggimento britannico, stanziato in Malesia, passa il tempo amoreggiando con i locali e con alcune giovani ragazze britanniche di stanza sull'isola.\nSequel.\nNel 1977 ne \u00e8 stato realizzato un sequel intitolato \"Stand Up, Virgin Soldiers\".\nIncassi.\nIl film era al 17\u00ba posto per gli incassi del 1969 nel Regno Unito.\nCuriosit\u00e0.\nIl poster del film \u00e8 visibile nel film \"Exponerad\" (1971)."}
{"id": "5024251", "revid": "767487", "url": "https://it.wikipedia.org/wiki?curid=5024251", "title": "Qazaqstan Kubogy 2014", "text": "La Qazaqstan Kubogy 2014 \u00e8 la 23\u00aa edizione della Coppa del Kazakistan. Il torneo \u00e8 iniziato il 23 aprile 2014 e terminer\u00e0 nel novembre 2014. Il vincitore si qualificher\u00e0 per il primo turno di qualificazione per l'Europa League 2015-2016."}
{"id": "5024259", "revid": "124123", "url": "https://it.wikipedia.org/wiki?curid=5024259", "title": "Cesare Vitaliani", "text": "Pi\u00f9 che come primo attore ebbe fortuna come commediografo. Di lui si ricordano in particolare \"L'amore\" e \"Lord Byron a Venezia\".\nSua nipote fu Italia Vitaliani."}
{"id": "5024276", "revid": "1855488", "url": "https://it.wikipedia.org/wiki?curid=5024276", "title": "Episodi di Squadra Speciale Stoccarda (seconda stagione)", "text": "La seconda stagione della serie televisiva tedesca Squadra Speciale Stoccarda \u00e8 stata trasmessa dal 7 ottobre 2010 al 14 aprile 2011 su ZDF.\nIn Italia, la prima parte (episodi n\u00b01-11) \u00e8 stata trasmessa in prima visione assoluta su Rai 2 dal 16 giugno al 15 settembre 2012,la seconda parte (episodi n\u00b012-25) \u00e8 stata trasmessa dal 1\u00ba giugno al 31 agosto 2013."}
{"id": "5024277", "revid": "124123", "url": "https://it.wikipedia.org/wiki?curid=5024277", "title": "Carl Vilhelm August Strandberg", "text": "Giornalista, fu autore del canto patriottico \"Rose selvatiche\" (1848). Dal 1854 al 1861 compose la sua pi\u00f9 celebre raccolta, \"Poesie\"."}
{"id": "5024278", "revid": "783823", "url": "https://it.wikipedia.org/wiki?curid=5024278", "title": "La signorina de Scud\u00e9ry", "text": "La signorina Scud\u00e9ry - Una storia dell'epoca di Luigi XIV (\"Das Fr\u00e4ulein von Scud\u00e9ry. Erz\u00e4hlung aus dem Zeitalter Ludwigs XIV\") \u00e8 un racconto di Ernst Theodor Amadeus Hoffmann facente parte della raccolta \"I confratelli di Serapione\", pubblicata in quattro volumi tra il 1819 e il 1821.\n\"La signorina Scud\u00e9ry\", capolavoro letterario che unisce perfettamente il patetico e il grottesco, \u00e8 stata definita una \u201c\"Kriminalgeschichte\" hoffmanniana\u201d, vale a dire una storia poliziesca, certamente la prima della letteratura tedesca. Pur non anticipando, come far\u00e0 qualche anno pi\u00f9 tardi Edgar Allan Poe, il moderno racconto giallo (ne \"La signorina Scud\u00e9ry\" manca, in effetti, la figura dell'investigatore professionista), Hoffmann introduce nella sua narrazione diversi elementi tipici del genere: la serie di delitti inesplicabili, l'innocente accusato a torto di un crimine, le autorit\u00e0 di polizia che si avvalgono della collaborazione di una persona che, quantunque estranea ai fatti, ha scoperto casualmente alcuni importanti indizi. Lo scrittore tedesco, inoltre, nel trattare i temi che pi\u00f9 lo interessano \u2013 le aberrazioni della psiche, lo sdoppiamento della personalit\u00e0, i traumi infantili \u2013 prefigura un'altra categoria di crimini romanzeschi, quella dei delitti per mano di uno squilibrato, che avr\u00e0 maggior fortuna nella letteratura poliziesca del Novecento. Alcune sue intuizioni narrative (come l'impulso omicida dettato da una \u201cvoce\u201d o la mania ossessiva per un oggetto) sono gi\u00e0 efficacemente moderne anche se calate in un contesto che spesso ricorda assai pi\u00f9 l'horror del giallo: quando inizia la vicenda, Parigi si \u00e8 da poco liberata dall'incubo della Voisin e nelle misteriose sparizioni degli assalitori si tende inizialmente a vedere, perfino da parte della polizia, un piano diabolico. Si deve altres\u00ec notare che per l'elaborazione di questo specifico argomento \u2013 gli aspetti profondi e ignoti della psiche \u2013 lo scrittore attinge da una sua personale esperienza vissuta nell'ambito della carriera giuridica; e d'altra parte, nella \"Scud\u00e9ry\" come in altri racconti de \"I confratelli di Serapione\", Hoffmann considera la realt\u00e0 al pari di un qualcosa che, facendosi via via pi\u00f9 indefinito, apre le porte agli incubi e ai fantasmi di una \u201cnatura nemica e demoniaca\u201d.\n\"La signorina Scud\u00e9ry\" venne tradotto in Polonia fin dal 1822.\nLa scrittrice Madeleine de Scud\u00e9ry, scelta da Hoffmann come protagonista della sua storia, \u00e8 realmente vissuta nella Francia del Seicento.\nA questo racconto si \u00e8 ispirato il musicista Paul Hindemith per la sua opera \"Cardillac\". \nTrama.\nNella Parigi del 1680 un'inafferrabile banda di assassini (gli \u201cInvisibili\u201d) semina il terrore tra la popolazione facendosi beffe della polizia. I delitti vengono compiuti a notte fonda, per le strade deserte della citt\u00e0, ai danni dei gentiluomini che si recano di nascosto dalle amanti per donare loro un prezioso gioiello. Sebbene talvolta le guardie arrivino sulla scena del crimine quando ancora \u00e8 presente l'assalitore, questo sembra scomparire nel nulla non appena scatta l'inseguimento. Una notte la signorina Scud\u00e9ry, anziana nobildonna che vive in una piccola casa sulla Rue St. Honor\u00e9, riceve alcuni splendidi gioielli dalla banda degli \u201cInvisibili\u201d, la quale ritiene giusto regalarglieli per aver detto al re Luigi XIV che \u201cUn amant, qui craint les voleurs, n'est point digne d'amour\u201d; e ci\u00f2 in risposta a un parere che il re le aveva chiesto riguardo ad una supplica rivoltagli da alcuni amanti vittime delle rapine e miracolosamente sopravvissuti. Da quella notte la signorina Scud\u00e9ry si trova involontariamente coinvolta nel mistero delle aggressioni, la cui soluzione presenter\u00e0 dei risvolti assolutamente inaspettati."}
{"id": "5024279", "revid": "287204", "url": "https://it.wikipedia.org/wiki?curid=5024279", "title": "Charles Clerke", "text": "Gi\u00e0 marinaio di John Byron, partecip\u00f2 a tutte le spedizioni di James Cook. Dopo l'uccisione di Cook durante il viaggio della \"Discovery\" e della \"Resolution\", prese il comando della spedizione spingendola a nord, ma morendo di tubercolosi durante la navigazione."}
{"id": "5024284", "revid": "1745361", "url": "https://it.wikipedia.org/wiki?curid=5024284", "title": "Leslie Thomas", "text": "Biografia.\nGiovinezza.\nThomas nacque a Newport, Monmouthshire. Rimase orfano all'et\u00e0 di 12 anni, quando il padre marinaio fu dato per disperso in mare e sua madre mor\u00ec di cancro appena pochi mesi dopo. Successivamente venne cresciuto nella casa del Dr Barnardo.\nOnorificenze.\nNella lista dei New Year Honours pubblicata il 31 dicembre 2004, egli venne fatto Ufficiale dell'Ordine dell'Impero Britannico per i suoi servizi in campo letterario.\nVita privata.\nNel 1956 Leslie Thomas spos\u00f2 Maureen Crane, dalla quale ebbe tre figli e dalla quale in seguit\u00e0 divorzi\u00f2 risposandosi nel 1970 con Diana Miles, dalla quale ebbe un figlio.\nMorte.\nLeslie Thomas \u00e8 morto nel Wiltshire dopo una breve malattia il 6 maggio 2014, all'et\u00e0 di 83 anni.\nBibliografia.\nBiografici\nRomanzi\nViaggi\nMiscellanea"}
{"id": "5024287", "revid": "124123", "url": "https://it.wikipedia.org/wiki?curid=5024287", "title": "Antoni Malczewski", "text": "Biografia.\nNel 1818 scal\u00f2 con successo, tra i primi, il monte Bianco e l'Aiguille du Midi. Nel 1825 pubblic\u00f2 il poema pessimista \"Maria, racconto ucraino\".\nEsponente della \"scuola ucraina\", si caratterizz\u00f2 per il pessimismo e l'atmosfera malinconica, per la ricerca romantica nell'ambiente esotico dell'Ucraina cosacca, dello sfondo per le vicende del suo poema."}
{"id": "5024291", "revid": "1498232", "url": "https://it.wikipedia.org/wiki?curid=5024291", "title": "Nikon D810", "text": "La Nikon D810 \u00e8 una fotocamera reflex (DSLR) prodotta dalla Nikon Corporation, annunciata il 26 giugno 2014. La sua disponibilit\u00e0 inizia a luglio 2014 ed essa viene proposta ad un prezzo iniziale di \u20ac 3200 circa (solo corpo senza ottica). Rimpiazza i modelli Nikon D800 e Nikon D800E.\nCaratteristiche.\nHa un sensore pieno formato Nikon FX con 36,3 milioni di pixel effettivi, che non \u00e8 lo stesso che si pu\u00f2 trovare nelle D800 e D800E, il nuovo sensore di D810 ha una migliore resa ad alti iso e gamma dinamica ancora pi\u00f9 estesa.\nRappresenta un aggiornamento della Nikon D800, di cui eredita molte caratteristiche, come ad esempio la risoluzione del sensore, e si presenta, a differenza della precedente, in un'unica versione senza filtro low-pass con l'intento di migliorare la resa dei dettagli.\nIl corpo \u00e8 tropicalizzato ed in lega di magnesio. Il peso \u00e8 di circa 980 g, compresa batteria, ed include un flash pop-up.\nLo scatto a raffica arriva a 5 fps a piena risoluzione (rispetto ai 4 fps della D800), anche senza battery pack la cadenza sale a 6 fps in formato crop 1.2x (APS-H) e crop 1.5x (APS-C o DX) e fino a 7 fps in formato crop 1.5x (APS-C o DX) utilizzando il battery pack aggiuntivo.\nAltri miglioramenti sono stati apportati al buffer che \u00e8 stato notevolmente aumentato e riesce a contenere circa 27 raw (contro i 15 della D800), \u00e8 stato introdotto il formato sRAW che permette di salvare raw a 12bit senza compressione (non sono disponibili i salvataggi a 14 bit ne i raw compressi o compressi senza perdita in modalit\u00e0 sRAW), questa funzione risulta utile soprattutto in ambito fotogiornalistico per velocizzare il flusso di lavoro. \nRispetto alla D800 ha un'impugnatura di dimensioni pi\u00f9 generose, come lo era quella di D700. \nIl processore \u00e8 stato aggiornato alla versione presente sulla D4s, cio\u00e8 Expeed 4, in grado di offrire migliori performance, maggiore qualit\u00e0 nella riduzione del rumore e dell'effetto moir\u00e9, oltre ad un aumento dell'autonomia complessiva.\nIl sistema di autofocus di D810 \u00e8 lo stesso impiegato su D4s e vanta 51 punti di messa a fuoco e algoritmi migliorati.\nD810 ha 4 modalit\u00e0 esposimetriche, spot, ponderata centrale, matrix e prevalenza alle alte luci, quest'ultima \u00e8 una modalit\u00e0 non presente sui modelli precedenti.\nLa componente maggiormente migliorata \u00e8 il gruppo specchio/otturatore, completamente ridisegnato \u00e8 notevolmente pi\u00f9 silenzioso rispetto a quello di D800/E (che a sua volta era pi\u00f9 silenzioso di quello di D700), la nuova meccanica ha permesso di ridurre moltissimo le vibrazioni durante lo scatto e permette di sfruttare al massimo la densit\u00e0 pixel del sensore e ottenere immagini nitidissime. D810 ha anche una modalit\u00e0 Q (silenziosa) migliorata rispetto ai modelli precedenti e la modalit\u00e0 QC (scatto continuo silenzioso) che non era presente sulla D800. \nMolti fotografi definiscono la D810 come una D800 priva di difetti.\nLa macchina presenta molte funzioni che migliorano le funzioni di ripresa di Time-Lapse, come l'\"uniforma posa\" (unica macchina ad avere questa funzione). Grazie ai suoi 36 mp, la risoluzione video in uscita, dopo aver montato gli scatti per realizzare la sequenza di timelapse, \u00e8 di quasi 8K.\nCollegamenti esterni.\nTimelapse realizzato con NIKON D810 clicca qui"}
{"id": "5024293", "revid": "11959", "url": "https://it.wikipedia.org/wiki?curid=5024293", "title": "Spedizione di Dhu Qarad", "text": ""}
{"id": "5024294", "revid": "1543377", "url": "https://it.wikipedia.org/wiki?curid=5024294", "title": "Episodi di Squadra Speciale Stoccarda (terza stagione)", "text": "La terza stagione della serie televisiva tedesca Squadra Speciale Stoccarda \u00e8 stata trasmessa dal 15 settembre 2011 all'8 marzo 2012 su ZDF.\nIn Italia i primi due episodi sono stati trasmessi in prima visione assoluta a giugno 2014 su Rai 2, mentre i seguenti dal 1\u00ba agosto 2015 al 30 gennaio 2016."}
{"id": "5024297", "revid": "907190", "url": "https://it.wikipedia.org/wiki?curid=5024297", "title": "Storie di maghi e di guerrieri", "text": ""}
{"id": "5024301", "revid": "481666", "url": "https://it.wikipedia.org/wiki?curid=5024301", "title": "Mrs. Davenport", "text": ""}
{"id": "5024304", "revid": "124123", "url": "https://it.wikipedia.org/wiki?curid=5024304", "title": "George Finlay", "text": "Partecip\u00f2 alla guerra d'indipendenza greca insieme a George Byron; nel 1827 si stabil\u00ec ad Atene. Nel 1877 pubblic\u00f2 in 7 volumi la \"Storia della Grecia dalla sua conquista da parte dei Romani al presente\"."}
{"id": "5024318", "revid": "767487", "url": "https://it.wikipedia.org/wiki?curid=5024318", "title": "Torneo Internacional de Tenis Sant Cugat 2013", "text": "Il Torneo Internacional de Tenis Sant Cugat 2013 \u00e8 stato un torneo di tennis facente parte della categoria ITF Men's Circuit nell'ambito dell'ITF Men's Circuit 2013 e dell'ITF Women's Circuit nell'ambito dell'ITF Women's Circuit 2013. Sia il torneo maschile che quello femminile si sono giocati a Sant Cugat del Vall\u00e8s in Spagna dal 7 al 13 ottobre 2013 su campi in terra battuta.\nVincitori.\nSingolare maschile.\n Roberto Carball\u00e9s Baena ha battuto in finale Guillermo Olaso 6\u20133, 6\u20132\nDoppio maschile.\n Roberto Carball\u00e9s Baena / Oriol Roca Batalla hanno battuto in finale Marcos Giraldi Requena / Ivan Gomez Mantilla 6\u20134, 6\u20132\nSingolare femminile.\n Arantxa Rus ha battuto in finale Alberta Brianti 6\u20134, 2\u20136, 6\u20132\nDoppio femminile.\n Tatiana B\u00faa / Andrea G\u00e1miz hanno battuto in finale Lara Arruabarrena / Amanda Carreras 4\u20136, 6\u20132, [10\u20137]"}
{"id": "5024325", "revid": "599013", "url": "https://it.wikipedia.org/wiki?curid=5024325", "title": "Alfred Azzopardi", "text": "Carriera.\nNazionale.\nHa collezionato otto presenze con la propria Nazionale."}
{"id": "5024326", "revid": "834", "url": "https://it.wikipedia.org/wiki?curid=5024326", "title": "Seasons They Change", "text": "Seasons They Change \u00e8 una raccolta della The Incredible String Band, pubblicata nel 1976 dalla Island Records."}
{"id": "5024330", "revid": "767487", "url": "https://it.wikipedia.org/wiki?curid=5024330", "title": "Governor's Cup Lagos 2013", "text": "Il Governor's Cup Lagos 2013 \u00e8 stato un torneo di tennis facente parte della categoria ITF Men's Circuit nell'ambito dell'ITF Men's Circuit 2013 e dell'ITF Women's Circuit nell'ambito dell'ITF Women's Circuit 2013. Sia il torneo maschile che quello femminile si sono giocati a Lagos in Nigeria dal 14 al 20 ottobre 2013 su campi in cemento.\nVincitori.\nSingolare maschile.\n Borna \u0106ori\u0107 ha battuto in finale Ante Pavi\u0107 6\u20134, 6\u20133\nDoppio maschile.\n Ante Pavi\u0107 / Ruan Roelofse hanno battuto in finale Borna \u0106ori\u0107 / Dino Marcan 7\u20136(7\u20133), 6\u20132\nSingolare femminile.\n Tadeja Majeri\u010d ha battuto in finale Dalila Jakupovi\u010d 7\u20135, 7\u20135\nDoppio femminile.\n Naomi Broady / Emily Webley-Smith hanno battuto in finale Fatma Al-Nabhani / Cristina Dinu 3\u20136, 6\u20134, [10\u20137]"}
{"id": "5024332", "revid": "767487", "url": "https://it.wikipedia.org/wiki?curid=5024332", "title": "Silvio Demanuele", "text": "Carriera.\nNazionale.\nHa collezionato sette presenze con la propria Nazionale."}
{"id": "5024336", "revid": "124113657", "url": "https://it.wikipedia.org/wiki?curid=5024336", "title": "Disturbo esplosivo intermittente", "text": "Il disturbo esplosivo intermittente (IED, Intermittent Explosive Disorder) \u00e8 un disturbo del comportamento caratterizzato da espressioni estreme di rabbia, spesso incontrollabili, che sono sproporzionate rispetto alla situazione. L'aggressione impulsiva non \u00e8 premeditata ed \u00e8 definita da una reazione sproporzionata a qualsiasi provocazione, reale o percepita. Alcuni individui riportano cambiamenti affettivi prima di un'esplosione (ad esempio, tensione, cambiamenti di umore, ecc.)\nIl disturbo \u00e8 attualmente classificato nel Manuale diagnostico e statistico dei disturbi mentali (DSM-5) sotto la categoria \"disturbi dirompenti del controllo degli impulsi e della condotta\". In s\u00e9 non \u00e8 facilmente caratterizzato e spesso presenta comorbilit\u00e0 con altri disturbi dell'umore, in particolare il disturbo bipolare e il disturbo borderline di personalit\u00e0. Gli individui a cui viene diagnosticata la IED riferiscono che le loro esplosioni sono brevi (della durata di meno di un'ora), con una variet\u00e0 di sintomi corporei (sudorazione, balbuzie, senso di oppressione al torace, spasmi, palpitazioni) segnalati da un terzo dei campioni. Atti aggressivi sono stati riportati frequentemente accompagnati da una sensazione di sollievo e, in alcuni casi, di piacere, ma spesso seguiti da rimorso."}
{"id": "5024341", "revid": "62004", "url": "https://it.wikipedia.org/wiki?curid=5024341", "title": "Andy Flickinger", "text": "Professionista dal 1999 al 2007, conta la vittoria del Grand Prix de Ouest-France nel 2003.\nCarriera.\nTra i dilettanti, vinse una prova di Coppa del mondo su pista nell'inseguimento a squadre nel 1998. Dopo uno stage nel 1998 presso la Casino di Vincent Lavenu, pass\u00f2 professionista nel 1999 nella stessa squadra. Nel 2000 pass\u00f2 alla Festina, con cui rimase per due stagioni. Nel 2002 torn\u00f2 alla squadra di Lavenu, conquistando una tappa alla Paris-Corr\u00e8ze. Nel 2003 si impose al Grand Prix de Plouay; nel 2005 vinse una tappa al Circuit de la Sarthe e una prova di Coppa del mondo su pista nell'americana. Nel 2006 pass\u00f2 alla Bouygues T\u00e9l\u00e9com, ritirandosi nel 2007.\nDal 2012 al 2015 ricopr\u00ec la carica di direttore sportivo per il Team Europcar. Dal 2018 al 2019 fu invece direttore sportivo del team Delko-Marseille Provence-KTM."}
{"id": "5024344", "revid": "1543377", "url": "https://it.wikipedia.org/wiki?curid=5024344", "title": "Eleven Arrows Football Club", "text": "L\u2019Eleven Arrows Football Club \u00e8 una societ\u00e0 calcistica di Walvis Bay, in Namibia. Milita nella massima divisione del campionato namibiano. Disputa le partite interne nello Stadio Kuisebmund (4.000 posti), situato nella zona centrale di Walvis Bay."}
{"id": "5024345", "revid": "887364", "url": "https://it.wikipedia.org/wiki?curid=5024345", "title": "Huarizo", "text": ""}
{"id": "5024347", "revid": "686936", "url": "https://it.wikipedia.org/wiki?curid=5024347", "title": "Zach Fulton", "text": " Fu scelto nel corso del sesto giro (193\u00ba assoluto) del Draft NFL 2014. Al college gioc\u00f2 a football all'Universit\u00e0 del Tennessee.\nCarriera professionistica.\nKansas City Chiefs.\nFulton fu scelto nel corso del sesto giro del Draft 2014 dai Kansas City Chiefs. Debutt\u00f2 come professionista partendo come titolare nella sconfitta della settimana 1 contro i Kansas City Chiefs. La sua stagione da rookie si chiuse disputando tutte le 16 gare come partente.\nHouston Texans.\nNel 2018 Fulton firm\u00f2 per gli Houston Texans."}
{"id": "5024348", "revid": "767487", "url": "https://it.wikipedia.org/wiki?curid=5024348", "title": "Raymond Mifsud", "text": "Carriera.\nNazionale.\nHa collezionato sette presenze con la propria Nazionale."}
{"id": "5024352", "revid": "80030", "url": "https://it.wikipedia.org/wiki?curid=5024352", "title": "Conti di Lussemburgo", "text": ""}
{"id": "5024354", "revid": "72396", "url": "https://it.wikipedia.org/wiki?curid=5024354", "title": "Philip Danforth Armour", "text": "Biografia.\nArmour nacque a Stockbridge da Danforth Armour e Juliana Ann Brooks. Fu uno dei loro otto figli e crebbe nella fattoria di famiglia. Armour discendeva da coloni scozzesi ed inglesi, ed il cognome era originario della Scozia. Fu educato presso la Cazenovia Academy di New York finch\u00e9 la scuola non lo espulse per aver fatto un giro in calesse con una ragazza. Tra i suoi primi lavori ci fu quello di conduttore sul canale Chenango di New York che scorreva nella contea di Madison. All'et\u00e0 di 19 anni Armour part\u00ec da New York con altre 30persone diretto in California per cercare fortuna con l'oro. Prima di intraprendere il viaggio Armour \"ricevette molte centinaia di dollari dai genitori\" che lo resero, per buona parte, \"il finanziatore del viaggio\" secondo il biografo Edward N. Wentworth. In California Armour fond\u00f2 una propria attivit\u00e0 assumendo minatori disoccupati per costruire delle chiuse che controllavano le acque che scorrevano nei fiumi dragati dai minatori. In pochi anni Armour aveva trasformato la propria attivit\u00e0 in incredibile guadagno, guadagnando circa 8000 dollari prima dei 24 anni.\nCon in tasca la sua fortuna Armour si trasfer\u00ec a Milwaukee fondando una ditta di vendita all'ingrosso. A Milwaukee Armour si associ\u00f2 con Frederick Miles nel business del grano nel 1859. Lavor\u00f2 con Miles per tre anni prima di allearsi con John Plankinton nell'industria della carne in scatola, fondando la Plankinton, Armour &amp; Company. Fu in questo periodo che Armour spos\u00f2 Malvina Belle Ogden, nel 1862. Nonostante la compagnia fosse relativamente modesta all'inizio, Armour dimostr\u00f2 le proprie sconcertanti abilit\u00e0 di uomo d'affari avvantaggiandosi della modifica del prezzo della carne in scatola durante e dopo la guerra di secessione. Secondo Deborah S. Ing, autrice della biografia di Philip Armour sull'American National Biography Online, \"Il pi\u00f9 importante colpo di inizio carriera di Armour si ebbe verso la fine della guerra di secessione quando anticip\u00f2 le pesanti perdite dei Confederati che avrebbero portato al crollo dei prezzi del maiale. Firm\u00f2 contratti con i clienti per 40 dollari a barile prima che il prezzo crollasse a 18 dollari quando la guerra termin\u00f2 con la vittoria dell'Unione. Questo gli fece guadagnare 22 dollari a barile per un totale compreso tra uno e due milioni di dollari\". La saggia scelta di Armour catapult\u00f2 la Plankinton, Armour &amp; Co. nella stratosfera del business americano, permettendo alla ditta di espandersi in altre citt\u00e0 quali Kansas City in Missouri. In seguito col fratello Herman entr\u00f2 nuovamente nel mercato del grano e costru\u00ec molte ditte di inscatolamento di carne nella valle del fiume Menomonee. Insieme diedero vita alla Armour and Company nel 1867, che ben presto divenne la principale ditta al mondo di trasformazione dei prodotti alimentari e fabbricazione di prodotti chimici, con sede a Chicago. La Armour &amp; Co. fu la prima a produrre carne in scatola ed una delle prime ad utilizzare una catena di montaggio nelle proprie ditte.\nPer poter trasportare la carne sul mercato Armour copi\u00f2 il rivale Gustavus Swift creando la Armour Refrigerator Line nel 1883. La ditta di trasporti di Armour divenne presto la pi\u00f9 grande flotta di camion frigo privata degli Stati Uniti d'America, e nel 1900 era composta da oltre 12000 mezzi tutti costruiti nell'azienda automobilistica di Armour. La General American Transportation Corporation avrebbe assunto il controllo della linea nel 1932.\nLe sue ditte di inscatolamento introdussero i pionieristici principi di larga scala e la refrigerazione per l'industria. Inizialmente Armour ide\u00f2 la catena di montaggio per velocizzare la produzione. Inoltre Armour fu uno dei primi a ridurre lo spreco derivato dalla macellazione dei maiali e a trarre vantaggio dalla vendita di questi scarti. Si disse che la compagnia usavano ogni possibile parte degli animali per produrre altro rispetto alla carne in scatola, come fertilizzanti, colla e pepsina. Armour dichiar\u00f2 che usava \"tutto tranne le urla\". Tramite queste innovazioni ed allargando il mercato la sua compagnia, la Armour &amp; Co., divenne una delle principali ditte di carne in scatola in America negli anni 1890, con un valore stimato di 110 milioni di dollari nel 1893, trasformando Armour in uno dei pi\u00f9 grandi industriali della Gilded Age.\nDalla fine della guerra di secessione i sindacalisti di Chicago avevano lottato per ottenere paghe migliori, una giornata lavorativa di otto ore, condizioni di lavoro pi\u00f9 sicure e il diritto di coalizzarsi. In un periodo in cui il salario di sussistenza di una famiglia composta da cinque persone era di 15,40 dollari a settimana, gli operai della Armour and Company ne guadagnavano soli 9,50 la settimana. Dopo che i macellai di Armour chiesero pubblicamente una paga migliore e migliori condizioni di lavoro all'inizio degli anni 1880, Armour licenzi\u00f2 gli operai associati e i capi dello sciopero. Nelle settimane che precedettero la rivolta di Haymarket del 4 maggio 1886, Armour aveva incoraggiato i colleghi ad assumere una milizia per reprimere future lotte sindacali. Nel libro \"Death in the Haymarket\" lo storico James Green fa notare che la loro dotazione comprendeva \"una buona arma da fuoco, da usare in caso di problemi\". Nel corso della sua carriera Armour represse tre grandi scioperi direttamente legati alle sue ditte, licenziando tutti i capi sindacali coinvolti. Nonostante tutto il \"The New York Times\" riusc\u00ec a lodare il modo in cui Armour \"si preoccupava dei propri lavoratori\" senza nessuna ironia. \"Nonostante i suoi operai vivevano e lavoravano in condizioni squallide\", la serie \"American Experience\" della PBS disse che \"Armour era famoso come filantropo\".\nLa reputazione della compagnia fu ulteriormente offuscata dallo scandalo del 1898\u20131899 nel quale fu accusata di aver venduto manzo contaminato. Questa cosa ispir\u00f2 il romanzo muckraker di Upton Sinclair intitolato \"The Jungle\", pubblicato nel febbraio 1906 e diventato un best seller.\nNel 1893 Armour don\u00f2 un milione di dollari per finanziare l'Armour Institute of Technology (un'universit\u00e0 privata mista) che si fuse con il Lewis Institute per dar vita all'Illinois Institute of Technology (IIT) nel 1940. Fond\u00f2 anche la Armour Mission, un centro educativo e sanitario. Nel 1900 il primogenito Philip D. Armour Jr. mor\u00ec.\nArmour mor\u00ec il 6 gennaio 1901 di polmonite nella sua casa di Chicago. Gli sopravvissero la moglie Malvina Belle Ogden, sposata nel 1862, ed il figlio Jonathan Ogden Armour.\nRetaggio.\nLa citt\u00e0 di Armour (Dakota del Sud) prese da lui il nome nel 1885, mentre la citt\u00e0 di Armourdale (Kansas) (oggi il distretto di Armourdale a Kansas City, Kansas) lo fece nel 1881. Anche due strade di Cudahy (Wisconsin) (sobborgo di Milwaukee fondato dal magnate della carne in scatola Patrick Cudahy) e di Oconomowoc (Wisconsin), dove la famiglia Armour aveva una casa estiva, portano il suo nome.\nLa Union Pacific Railroad ha tra i suoi colori un particolare giallo (Armour Yellow) usato dai furgoni frigo Armour all'inizio del XX secolo."}
{"id": "5024355", "revid": "19933", "url": "https://it.wikipedia.org/wiki?curid=5024355", "title": "Philip Armour", "text": ""}
{"id": "5024357", "revid": "66695927", "url": "https://it.wikipedia.org/wiki?curid=5024357", "title": "Intermittent Explosive Disorder", "text": ""}
{"id": "5024358", "revid": "599013", "url": "https://it.wikipedia.org/wiki?curid=5024358", "title": "David Buckingham", "text": "Carriera.\nNazionale.\nHa collezionato sei presenze con la propria Nazionale."}
{"id": "5024360", "revid": "287204", "url": "https://it.wikipedia.org/wiki?curid=5024360", "title": "Dinastia di Munso", "text": ""}
{"id": "5024361", "revid": "117735840", "url": "https://it.wikipedia.org/wiki?curid=5024361", "title": "Michele Rho", "text": "Biografia.\nNel 2001 consegue il diploma in regia teatrale presso la Scuola d'arte drammatica Paolo Grassi di Milano. Quindi lavora per alcuni anni a teatro, sia come attore che regista, per accostarsi, infine, al mezzo cinematografico; nel 2002 scrive e dirige il documentario breve \"Mil\u00e0n\".\nNel 2003 ottiene il Master di alta formazione in regia televisiva organizzato dall'Accademia d'arti e mestieri dello spettacolo del Teatro alla Scala, dopo di che, nel 2004, prodotto da Gianluca Arcopinto, dirige il cortometraggio \"Post-it\". L'opera viene selezionata per il New Italian Cinema Evente e conquista successivamente diversi premi (Miglior film al Festival di Capalbio, Premio del pubblico al Semana Internacional de Cine de Valladolid, e la Menzione speciale della giuria e il Premio migliore cortometraggio al Arcipelago Film Festival).\nDopo aver ottenuto nel 2005 il diploma in cinematografia presso la New York University, nel 2006 accetta l'invito dell'associazione italo-svizzera Atkye a partecipare alla regia di gruppo (assieme ad Andrea Burrafato, Alessio Maria Federici e Peter Marcias) del film \"Bambini\". I proventi sono destinati alla costruzione di una scuola elementare a Watamu, in Kenya.\nNel 2008 dirige il cortometraggio \"Veglia\". Il lavoro vince il premio per il Miglior cortometraggio internazionale al Foyle Film Festival di Derry, in Irlanda. \nConseguito nel 2010 il Master in Fine Art alla Columbia University di New York, nel 2011 realizza il suo primo film, \"Cavalli\", presentato in concorso alla 68\u00aa Mostra internazionale d'arte cinematografica di Venezia, nella sezione Controcampo italiano.\nPer Expo 2015 scrive e realizza due video, \"By Day e by Night\" e \"Offerta nazionale\". Nel 2017 esce nelle sale cinematografiche il suo ultimo lavoro: \"Mexico! Un cinema alla riscossa\" documentario sulla storia del Cinema Mexico di Milano."}
{"id": "5024363", "revid": "767487", "url": "https://it.wikipedia.org/wiki?curid=5024363", "title": "Alfa ossidazione", "text": "L'alfa ossidazione (\u03b1 ossidazione) \u00e8 una via metabolica di degradazione degli acidi grassi, alternativa alla beta ossidazione, con produzione di acetil-CoA e propionl-CoA (quest'ultimo \u00e8 metabolizzato dalla cellula sotto forma di succinil-CoA, intermedio del ciclo di Krebs).\nL'\u03b1 ossidazione interviene quando deve essere degradato un acido grasso ramificato, come ad esempio l'acido fitanico, che deriva dall'ossidazione del fitolo, che \u00e8 un prodotto di degradazione della clorofilla, da parte dei ruminanti. L'acido fitanico si ritrova poi nei prodotti caseari e la sua digestione \u00e8 quindi importante per l'alimentazione dell'uomo.\nReazioni.\nPrendiamo ad esempio la degradazione dell'acido fitanico sopra citato.\nIl gruppo metilico in C-3 blocca la \u03b2 ossidazione ma l'acido fitanico \u03b1-idrossilasi addiziona un gruppo -OH (proveniente da una molecola d'acqua) sul carbonio \u03b1 e l'acido fitanico \u03b1-ossidasi lo decarbossila producendo acido pristanico ed una molecola di anidride carbonica.\nA questo punto l'estere dell'acido pristanico con il Coenzima A (un acil-CoA) pu\u00f2 entrare normalmente nel ciclo di \u03b2 ossidazione.\nIl prodotto finale, dopo sei cicli di \u03b2 ossidazione, \u00e8 l'isobutirril-CoA che pu\u00f2 essere convertito in succinil-CoA ed immesso nel ciclo di Krebs.\nDisturbi legati a difetti nel meccanismo di \u03b1 ossidazione.\nDeficit enzimatici nell'\u03b1 ossidazione portano alla malattia di Refsum, un disordine metabolico ereditario caratterizzato da disturbi alla visione notturna, tremori e altri disturbi neurologici.\nI sintomi di questa malattia sono causati da un accumulo di acido fitanico in diversi tessuti del corpo.\nIl trattamento di questa patologia richiede una dieta priva di clorofilla, il precursore dell'acido fitanico. Questo regime alimentare \u00e8 difficile da realizzare perch\u00e9 devono essere esclusi dalla dieta tutti i vegetali di colore verde (contenenti clorofilla), ma anche carni di animali erbivori come mucche, maiali e pollame.\nBibliografia.\nR.H. Garret e C.M. Grisham, BIOCHIMICA, 5\u00aa edizione, Piccin editore, 2013"}
{"id": "5024366", "revid": "122246", "url": "https://it.wikipedia.org/wiki?curid=5024366", "title": "Volley Towers 2013-2014", "text": "Questa voce raccoglie le informazioni riguardanti il Volley Towers nelle competizioni ufficiali della stagione 2013-2014.\nStagione.\nLa stagione 2013-14 \u00e8 per il Volley Towers, sponsorizzato dall'Obiettivo Risarcimento e portando nel nome la denominazione della citt\u00e0 di Vicenza, la prima in Serie A2: la squadra infatti ha conquistato l'accesso alla serie cadetta grazie alla vittoria dei play-off promozione della Serie B1 2012-13. Rispetto all'annata precedente la rosa viene quasi completamente confermata: gli unici tre innesti sono quelli di Boyana Andreeva, Caterina Cialfi e Silvia Fiori; in panchina siede Delio Rossetto.\nIl campionato si apre con una vittoria per 3-0 sulla Polisportiva Antares: a questa seguono tre sconfitte consecutive, fino ad un nuovo successo contro il Gruppo Sportivo Volley Cadelbosco; dopo altri due stop di fila, la squadra di Breganze vince sia contro il Neruda Volley che contro l'Azzurra Volley San Casciano, per poi chiudere il girone di andata con la sconfitta contro la Beng Rovigo Volley ed il settimo posto in classifica. Il girone di ritorno inizia con due gare vinte: il prosieguo della stagione \u00e8 per\u00f2 segnato solo da sconfitte ed altre quattro vittorie che portano la squadra a concludere la \"regular season\" al nono posto, posizione non utile per qualificarsi ai play-off promozione.\nTutte le formazioni partecipanti alla Serie A2 2013-14 sono di diritto qualificate alla Coppa Italia di categoria; il Volley Tower supera gli ottavi di finale eliminando la Pallavolo Villanterio, nonostante avesse perso la gara di andata per 3-2 e poi vinto quella di ritorno per 3-0, qualificandosi per un miglior quoziente set: in nei quarti di finale invece viene sconfitta in entrambe le gare dal club di San Casciano in Val di Pesa, uscendo dalla competizione.\nOrganigramma societario.\nArea direttiva\nArea organizzativa\nArea tecnica\nArea comunicazione\nArea marketing\nArea sanitaria"}
{"id": "5024370", "revid": "1564499", "url": "https://it.wikipedia.org/wiki?curid=5024370", "title": "Lingua shina", "text": "La lingua Shina, in urdu \u0634\u06cc\u0646\u0627 (\u0160\u012bn\u0101), \u00e8 una lingua facente parte delle sottogruppo delle lingue dardiche rientranti nelle lingue indoarie parlata dal popolo Shina, nella regione del Gilgit\u2013Baltistan, nella parte pi\u00f9 settentrionale del Pakistan. Tra le valli nelle quali \u00e8 parlata vi sono quella dell'Astore, del Chilas, del Darel, del Tangir, del Gilgit, del Ghizer, del Gurez, del Drass, dello Jalkot, del Palas, del Kolai, e del Kohistan.\nDialetti e lingue correlate.\nTra i suoi dialetti vi sono il Gilgiti (il dialetto alto), l'Astori, il Chilasi Kohistani, Bagora, il Drasi, il Gurezi, il Jalkoti, il Kolai, e il Palasi. \nAltre lingue parlate dal popolo Shina includono il Brokskat (parlato dagli Shina del Baltistan e Ladakh), il Domaa, il Kohistani, il Palula, il Savi, e l'Ushojo. La lingua Shina \u00e8 l'idioma parlato dal 40% degli abitanti del Gilgit Baltistan.\nFonologia.\nToni.\nLa lingua Shina ha due toni."}
{"id": "5024371", "revid": "287204", "url": "https://it.wikipedia.org/wiki?curid=5024371", "title": "Orlando Pirates Sport Club", "text": "L\u2019Orlando Pirates Sport Club \u00e8 una societ\u00e0 calcistica di Windhoek, capitale della Namibia. Milita nella massima divisione del campionato namibiano e ha sede a Katutura, a nord della citt\u00e0. Disputa le partite interne nello Stadio Sam Nujoma (25.500 posti), situato nella zona meridionale della capitale.\nIl Club \u00e8 noto anche con il nome di Buccaneers."}
{"id": "5024380", "revid": "767487", "url": "https://it.wikipedia.org/wiki?curid=5024380", "title": "Olivier Losco", "text": "Carriera.\nNazionale.\nHa collezionato sei presenze con la propria Nazionale."}
{"id": "5024382", "revid": "1305772", "url": "https://it.wikipedia.org/wiki?curid=5024382", "title": "IMAJ", "text": "L'acronimo IMAJ si pu\u00f2 riferire a:"}
{"id": "5024383", "revid": "287204", "url": "https://it.wikipedia.org/wiki?curid=5024383", "title": "AEGON Pro Series Loughborough 2013", "text": "L'AEGON Pro Series Loughborough 2013 \u00e8 stato un torneo di tennis facente parte della categoria ITF Men's Circuit nell'ambito dell'ITF Men's Circuit 2013 e dell'ITF Women's Circuit nell'ambito dell'ITF Women's Circuit 2013. Sia il torneo maschile che quello femminile si sono giocati a Loughborough in Regno Unito. quello maschile dal 14 al 20 ottobre, quello femminile dal 23 al 29 settembre 2013 su campi in cemento indoor.\nVincitori.\nSingolare maschile.\n Laurynas Grigelis ha battuto in finale David Rice 6\u20134, 3\u20136, 6\u20133\nDoppio maschile.\n David Rice / Sean Thornley hanno battuto in finale Kevin Griekspoor / Scott Griekspoor 6\u20133, 6\u20137(3\u20137), [10\u20135]\nSingolare femminile.\n Anna-Lena Friedsam ha battuto in finale Alison Van Uytvanck 6\u20133, 6\u20130\nDoppio femminile.\n \u00c7a\u011fla B\u00fcy\u00fckak\u00e7ay / Pemra \u00d6zgen hanno battuto in finale Magda Linette / Tereza Smitkov\u00e1 6\u20132, 5\u20137, [10\u20136]"}
{"id": "5024388", "revid": "287204", "url": "https://it.wikipedia.org/wiki?curid=5024388", "title": "477 (numero)", "text": "Quattrocentosettantasette (477) \u00e8 il numero naturale dopo il 476 e prima del 478."}
{"id": "5024390", "revid": "110157", "url": "https://it.wikipedia.org/wiki?curid=5024390", "title": "Inspiration (Amazing Blondel)", "text": "Inspiration \u00e8 un album degli Amazing Blondel, pubblicato dalla DJM Records nel 1975.\nTracce.\nBrani composti da Edward Baird"}
{"id": "5024395", "revid": "136801", "url": "https://it.wikipedia.org/wiki?curid=5024395", "title": "Wimbledon 2014", "text": ""}
{"id": "5024401", "revid": "887364", "url": "https://it.wikipedia.org/wiki?curid=5024401", "title": "Jaglion", "text": ""}
{"id": "5024403", "revid": "447535", "url": "https://it.wikipedia.org/wiki?curid=5024403", "title": "UToronto", "text": ""}
{"id": "5024404", "revid": "71433", "url": "https://it.wikipedia.org/wiki?curid=5024404", "title": "Veep", "text": ""}
{"id": "5024409", "revid": "71433", "url": "https://it.wikipedia.org/wiki?curid=5024409", "title": "Episodi di Veep (prima stagione)", "text": ""}
{"id": "5024413", "revid": "887364", "url": "https://it.wikipedia.org/wiki?curid=5024413", "title": "Jagupard", "text": ""}
{"id": "5024415", "revid": "80030", "url": "https://it.wikipedia.org/wiki?curid=5024415", "title": "Conte di Kleve", "text": ""}
{"id": "5024419", "revid": "80030", "url": "https://it.wikipedia.org/wiki?curid=5024419", "title": "Conti di Kleve", "text": ""}
{"id": "5024420", "revid": "2151876", "url": "https://it.wikipedia.org/wiki?curid=5024420", "title": "Jennifer Armentrout", "text": "Il New York Times ha inserito alcuni dei suoi lavori nella lista dei Best Seller. \u00c8 considerata un'autrice trasversale, in grado di mantenere contatti con case editrici indipendenti, con case editrici tradizionali e muovendosi anche all'interno del self-publishing (autoedizione).\nHa anche scritto diversi libri con lo pseudonimo di J. Lynn.\nSono stati acquistati dalla piattaforma Passionflix i diritti della serie Wicked. Verr\u00e0 creata una serie tv, l'autrice tramite i social ha svelato i nomi degli attori che interpreteranno i protagonisti e gli altri personaggi principali. \nOpere.\nSerie \"Lux\".\n\"0.5. Shadows\" (novella, prequel di Obsidian) (6 novembre 2013)\nSerie \"Wait For You\" (come J. Lynn).\n1. Ti Aspettavo (16 gennaio 2014)\n1.5 Ti Fidi di Me? (10 luglio 2014)\n2. Stai Qui Con Me (30 ottobre 2014)\n2.1 La Proposta\n2.5 \"Believe in me\"\n2.6 \u00c8 Per Sempre (12 gennaio 2015)\n3. Rimani Con Me (12 febbraio 2015)\n4. Torna Con Me (10 settembre 2015)\n4.5 \"Dream of you\" (inedito in Italia)\n5. Per Sempre Con Me (3 marzo 2016)\n6. Sei Tutto Per Me (6 luglio 2017)\nSerie \"Covenant\".\n0.5 Ritorno al Covenant (novella, prequel di Tra Due Mondi, 22 febbraio 2017)\n1. Tra Due Mondi (7 luglio 2016)\n2. Cuore Puro (24 novembre 2016)\n3. Anima Divina (16 marzo 2017)\n3.5 Elisir (novella pov di Aiden, 4 agosto 2017)\n4. La Vendetta degli Dei (7 settembre 2017)\n4.5 The One &amp; Only (novella, inedita in Italia)\n5. L'Ombra di Ares (2 novembre 2017)\nSerie \"Dark Elements\".\n0.5. Dolce Come Il Miele (novella prequel, 22 settembre 2014)\nSerie \"Wicked\".\n3.5 The Prince (1\u00aa novella, inedito in Italia)\n3.6 The King (2\u00aa novella, inedito in Italia)\n3.7 The Queen (3\u00aa e ultima novella, inedito in Italia)"}
{"id": "5024422", "revid": "1305772", "url": "https://it.wikipedia.org/wiki?curid=5024422", "title": "Sergio Colabona", "text": "Biografia.\nInizia a muovere i primi passi come regista televisivo negli anni novanta a Telemontecarlo, dove firma nel 1989 il programma di stampo turistico \"Appunti disordinati di viaggio\".\nNegli anni ha diretto per la televisione programmi come \"La prova del cuoco\", \"Affari tuoi\", \"Made in Sud\", \"Il treno dei desideri\", \"Grande Fratello\", \"Lo show dei record\", \"Ti lascio una canzone\". Nel 2001 scrive insieme a Matteo Maffucci il saggio umoristico \"Ultimo stadio. Diario di due malati di calcio\", che racconta abitudini e aneddoti tipici del tifoso sfegatato.\nNel 2008 scrive il libro \"Fine trasmissioni\", in cui racconta sotto forma di romanzo cosa accade dietro le quinte della macchina televisiva.\nNel 2011 dirige il suo primo film cinematografico \"Passannante\" che ripercorre le vicende del cuoco anarchico che attent\u00f2 alla vita di Umberto I. Nel 2016 esce il suo secondo lungometraggio \"Vita, cuore, battito\"."}
{"id": "5024424", "revid": "899609", "url": "https://it.wikipedia.org/wiki?curid=5024424", "title": "Conte di Loon", "text": ""}
{"id": "5024425", "revid": "339392", "url": "https://it.wikipedia.org/wiki?curid=5024425", "title": "Giaguaro melanico", "text": ""}
{"id": "5024426", "revid": "339392", "url": "https://it.wikipedia.org/wiki?curid=5024426", "title": "Giaguaro nero", "text": ""}
{"id": "5024428", "revid": "1605525", "url": "https://it.wikipedia.org/wiki?curid=5024428", "title": "Un amore a Siddo", "text": "Un amore a Siddo (\"The Lovers\"), tradotto anche come Gli amanti di Siddo o semplicemente Gli amanti, \u00e8 un romanzo di fantascienza del 1961 di Philip Jos\u00e9 Farmer, espansione dell'omonimo romanzo breve pubblicato nell'agosto 1952 sulla rivista \"Startling Stories\", che rese noto Farmer nell'ambito letterario e gli permise di vincere, come \"pi\u00f9 promettente nuovo scrittore\", il primo dei suoi tre premi Hugo nella categoria miglior autore esordiente.\nIl romanzo venne pubblicato per la prima volta in italiano nel 1966 col titolo \"Gli amanti\".\nTrama.\nHal Yarrow, un \"sorco\" (specialista in ogni ramo di conoscenze ortodosse) collaboratore all'Universit\u00e0 di Sigmen City, vive in una Terra dove oramai ogni cosa \u00e8 stata organizzata secondo precisi schemi, seguendo i dettami della religione di Sigmen. Un giorno gli viene chiesto di partecipare a una spedizione su di un pianeta abitabile ove sono state trovate forme di vita intelligenti che discendono dagli insetti. Arrivato sul pianeta conosce Fobo, un alieno con cui diverr\u00e0 subito amico.\nEsplorando delle rovine trova poi Jeannette, una ragazza umana che lo affascina sin dal primo incontro. I due si mettono presto insieme, amandosi moltissimo; l'unico problema per Hal \u00e8 l'alcolismo della sua amata. Per questo chiede consiglio all'amico Fobo, che gli consegna una bevanda simile ad una alcolica ma priva di etanolo. Mesi dopo Jeannette si sente male, e si scopre che in realt\u00e0 non \u00e8 umana, ma di una particolare razza aliena, le lalithe, che si \u00e8 sviluppata simile agli umani dagli insetti, e che beveva alcool perch\u00e9 per la sua razza \u00e8 un contraccettivo. Infatti \u00e8 ermafrodita e per rimanere gravida le \u00e8 sufficiente vedere la faccia di colui con cui fa l'amore. Solo che la gravidanza \u00e8 un destino infausto per la madre, che muore e si lascia divorare internamente dalle figlie larve. Il libro si conclude con il rimpianto e la disperazione del protagonista per la morte dell'amata."}
{"id": "5024429", "revid": "481666", "url": "https://it.wikipedia.org/wiki?curid=5024429", "title": "Joy Ann Page", "text": ""}
{"id": "5024432", "revid": "66696813", "url": "https://it.wikipedia.org/wiki?curid=5024432", "title": "Gli amanti di Siddo", "text": ""}
{"id": "5024437", "revid": "887364", "url": "https://it.wikipedia.org/wiki?curid=5024437", "title": "Ligiagupardo", "text": ""}
{"id": "5024439", "revid": "124123", "url": "https://it.wikipedia.org/wiki?curid=5024439", "title": "Vasilij Aleksandrovi\u010d Pa\u0161kov", "text": "Biografia.\nEra il figlio di Aleksandr Il'i\u010d Pa\u0161kov (1734-1809), e di sua moglie, Dar'ja Ivanovna Mjasnikova, figlia di Ivan Sem\u00ebnovi\u010d Mjasnikov.\nAlla fine del XVIII secolo, suo padre eredit\u00f2 da suo cugino di secondo grado una vasta propriet\u00e0. Dopo di che fecero costruire vicino una seconda residenza (oggi \u00e8 la sede della Facolt\u00e0 di giornalismo).\nCarriera.\nAll'et\u00e0 di nove anni entr\u00f2 nel Reggimento Preobra\u017eenskij. Nel 1780 venne promosso al grado di sergente, il 23 dicembre 1786 si trasfer\u00ec nel reggimento di cavalleria. Nel 1790 venne promosso a tenente.\nNel 1789, si arruol\u00f2 come volontario nella campagna in Finlandia. Il 18 febbraio 1793 venne promosso a tenente colonnello. Nel 1798 si ritir\u00f2 con il grado di maggior generale. Dopo cinque anni rientr\u00f2 in servizio. Il 31 ottobre 1821 venne nominato membro del Consiglio di Stato.\nMatrimonio.\nSpos\u00f2 la contessa Ekaterina Aleksandrovna Tolstoja (24 gennaio 1768-24 dicembre 1835), figlia del capitano del reggimento di cavalleria Aleksandr Petrovi\u010d Tolstoj. Ebbero sei figli:\nMorte.\nMor\u00ec il 2 gennaio 1838. Fu sepolto a Mosca, nel Convento di Novodevi\u010dij."}
{"id": "5024444", "revid": "887364", "url": "https://it.wikipedia.org/wiki?curid=5024444", "title": "Hybrid Iguana", "text": ""}
{"id": "5024446", "revid": "24443", "url": "https://it.wikipedia.org/wiki?curid=5024446", "title": "Klosterwappen", "text": ""}
{"id": "5024449", "revid": "1305772", "url": "https://it.wikipedia.org/wiki?curid=5024449", "title": "Cos\u00ec lontani cos\u00ec vicini", "text": "Cos\u00ec lontani cos\u00ec vicini \u00e8 stato un programma televisivo italiano in onda in prima serata su Rai 1 dal 2013 al 2016.\nLa prima edizione del programma \u00e8 trasmessa dal 20 dicembre 2013 al 10 gennaio 2014 per quattro puntate con la conduzione di Al Bano e Cristina Parodi. Visto il buon riscontro viene realizzata una seconda edizione con la riconferma del cantautore pugliese alla guida del programma, affiancato questa volta da Paola Perego. La stagione composta di otto puntate va in onda dal 13 dicembre 2014 al 10 gennaio 2015 per un totale di cinque appuntamenti. Le restanti tre puntate, spostate per evitare la forte concorrenza di Canale 5, vengono rinviate all'autunno successivo, e mandate in onda dal 20 ottobre al 3 novembre. Dal 22 gennaio al 19 febbraio 2016, nonostante il programma non abbia riscosso grandi consensi nella seconda parte della seconda stagione, si realizza una terza edizione, che vede l'arrivo al fianco del riconfermato Albano, della sua ex moglie Romina Power. La terza stagione non riesce ad ottenere il successo sperato, e viene chiusa alla quarta puntata. Gli ultimi due appuntamenti, gi\u00e0 registrati da tempo, vengono trasmessi il 6 e 13 agosto, sempre in prima serata su Rai 1.\nIl programma.\nIl programma, basato sul format olandese \"Spoorloos\", si propone come mezzo per aiutare persone adottate a trovare un parente che non hanno mai conosciuto o che vogliono ritrovare. Il loro desiderio pi\u00f9 grande \u00e8 rincontrare questa persona o conoscerla per la prima volta. \nPartendo dalle informazioni fornite dai protagonisti, i conduttori vanno alla ricerca di queste persone scovando informazioni utili ovunque possano trovarne e andando a parlare con le persone del posto. Quando i due finalmente le ritrovano, svelano loro il motivo della ricerca: c'\u00e8 un figlio, un genitore, un fratello che li sta cercando. Se entrambe le parti in causa sono d'accordo, avviene l'incontro a lungo desiderato. \nOgni puntata \u00e8 composta di quattro storie distinte ed ognuna \u00e8 strutturata nella seguente modalit\u00e0: presentazione del primo protagonista: si scopre la sua storia personale e familiare e racconta perch\u00e9 vuole a tutti i costi ritrovare il parente perduto. \n\u00c8 la volta di dare il via alle ricerche della persona in questione: la conduttrice parte alla volta dell'operazione di ricerca e va a scoprire l'identit\u00e0 e la vita della persona indicata dal protagonista. Una volta trovata, la conduttrice le racconta perch\u00e9 e per conto di chi la sta cercando e le mostra delle foto. \nSubito dopo il conduttore ritrova il primo protagonista: nel suo salotto gli racconta com'\u00e8 andata col familiare scomparso, gli fa vedere delle foto e, in alcuni casi, gli consegna una lettera scritta personalmente dal familiare a lungo cercato. Il protagonista di puntata condivide le proprie emozioni con la sua famiglia attuale e rende cos\u00ec partecipi moglie e figli. \nArriva poi il momento dell'incontro: il protagonista e il familiare si ritrovano - su una panchina, in un parco, ecc. - ed \u00e8 qui che per la prima volta i due si incontrano e hanno l'opportunit\u00e0 di raccontare l'uno all'altra qualcosa di s\u00e9. I due, finalmente ritrovatisi, vanno via insieme. "}
{"id": "5024450", "revid": "1234424", "url": "https://it.wikipedia.org/wiki?curid=5024450", "title": "Johan Philip Lansberg", "text": "Fu uno dei primi seguaci delle teorie copernicane nei Paesi Bassi.\nBiografia.\nLansberg nacque nei Paesi Bassi Spagnoli in una famiglia di fede calvinista. Esposta in quanto tale alle persecuzioni religiose, la famiglia lasci\u00f2 Gand subito dopo il 1566 e, attraverso la Francia, si trasfer\u00ec in Inghilterra. Lansberg crebbe quindi in Inghilterra, ove studi\u00f2 matematica e teologia. Di pi\u00f9 di ci\u00f2 di quel periodo non si sa.\nDopo l'Unione di Utrecht (1579), Lansberg pot\u00e9 tornare nei Paesi Bassi e rientr\u00f2 subito dopo a Gent come predicatore calvinista. Nel 1580 ottenne un incarico di parroco ad Anversa e fu inserito dalla Chiesa Riformata di Gent come predicatore anche a Exaerde ed a Saffelaere. Dopo l'assedio di Anversa del 1585, insieme ad altri calvinisti si trasfer\u00ec nei Paesi Bassi del nord, stabilendosi a Leida. Egli prosegu\u00ec col\u00e0 i suoi studi di teologia e nell'ottobre del 1586 divenne parroco a Goes, ove rimase fino al 1613, quando se ne and\u00f2 poi perch\u00e9 non condivideva l'elettivit\u00e0 della carica, come voleva la Chiesa Riformata.\nTrasferitosi a Middelburg si dedic\u00f2 quindi alla matematica, all'astronomia ed alla medicina.\nSposato, aveva sei figli maschi e quattro figlie femmine. Il figlio Jacob fu medico a Goes ma anche matematico e dopo la morte del padre difese le sue teorie copernicane. Il figlio Pieter fu anch'egli parroco ad assistette il padre a Goes. Il figlio Filippo fu parroco a Kloetinge e mor\u00ec nel 1647.\nIl cratere lunare Lansberg \u00e8 stato cos\u00ec chiamato in suo onore .\nOpere.\nIl suo primo libro \"Triangulorum geometriae\" vide la luce nel 1591. In esso erano contenute Tavole di funzioni trigonometriche (che mostravano l'influenza di Thomas Finck e di Fran\u00e7ois Vi\u00e8te) e metodi per il loro calcolo e trattava anche trigonometria sferica. Esse vennero utilizzate, tra gli altri, anche da Giovanni Keplero.\nNel 1616 pubblic\u00f2 un testo nel quale calcolava il valore di \u03c0 fino alla 28\u00aa cifra decimale con un nuovo metodo (\"Cyclometria nova\") e con l'uso della quadratrice (Ludolph van Ceulen nel 1615 aveva calcolato il valore di \u03c0 fino a 35 cifre decimali con il metodo di Archimede).\nIn astronomia fu un seguace di Copernico, ma, insoddisfatto delle sue osservazioni e rappresentazioni, ritenne di aggiungere altre osservazioni. Le sue prime pubblicazioni astronomiche comparvero nel 1619 (\"Progymnasmatum astronomiae restitutae de motu solis\"), come primo volume di un'opera, nella quale dovevano essere rappresentati metodi ci calcolo delle posizioni del sole e della luna anche per il passato (i due successivi volumi, che avrebbero dovuto trattare la posizione della luna e la precessione degli equinozi non videro mai la luce). \nL'opera ebbe uno scarso successo.\nDal 1628 lavor\u00f2 con il giovane astronomo Martin van den Hove (\"Martinus Hortensius\"), che fungeva da suo assistente. Nel medesimo anno egli pubblic\u00f2 la seconda edizione del suo libro del 1619, un manuale per l'uso di strumenti astronomici (Astrolabio, Quadrante) ed una rappresentazione popolare delle teorie copernicane in olandese (\"Bedenckingen op den dagelyckschen, ende jaerlyckschen loop van den aerdt-kloot\") ed in latino (\"Commentationes in motum terrae diurnum\", 1630). Ci\u00f2 rese note le teorie copernicane in ulteriori cerchie olandesi, ma port\u00f2 anche a conflitti contro gli avversari delle teorie copernicane, quali il francese Jean-Baptiste Morin (ma anche seguaci di quelle teorie, come Ismael Bullialdus, ne criticarono le argomentazioni). Il conflitto con i suoi critici, dopo la sua morte, venne proseguito dal figlio Jacob.\nEgli era divenuto famoso grazie alle sue tavole astronomiche, \"Tabulae motuum coelestium perpetuae\" (Middelburg 1632), a quelle per le costellazioni di pianeti, alle quali egli aveva lavorato gi\u00e0 da 45 anni, insieme all'esposizione delle sue teorie di base e i risultati delle sue osservazioni, ad esempio sulle eclissi. Egli aveva calcolato le tavole secondo il sistema eliocentrico. Poich\u00e9 per\u00f2 egli aveva respinto la teoria delle orbite ellittiche di Keplero, le sue tavole risultarono in genere gi\u00e0 superate dalle tavole rudolfine di Keplero, pubblicate cinque anni prima.\nNel 1639 Jeremiah Horrox pot\u00e9, grazie al completamento delle tavole di Lansberg, prevedere correttamente un transito di Venere, che avrebbe avuto luogo, secondo le tavole di Keplero, nove ore prima.\nNel 1594 egli pubblic\u00f2 anche un volume di prediche in latino (ristampato ad Hanau nel 1620, a Francoforte nel 1621 e tradotto in olandese nel 1645)."}
{"id": "5024459", "revid": "339392", "url": "https://it.wikipedia.org/wiki?curid=5024459", "title": "Duca di Brunswick-L\u00fcneburg", "text": ""}
{"id": "5024461", "revid": "253269", "url": "https://it.wikipedia.org/wiki?curid=5024461", "title": "Ben Crompton", "text": "Ha iniziato la sua carriera verso la fine degli anni novanta con qualche serie televisiva. Dal 2012 al 2019 \u00e8 apparso nella serie HBO \"Il Trono di Spade\" (\"Game of Thrones\") dove interpreta il guardiano della notte Eddison Tollett."}
{"id": "5024480", "revid": "80030", "url": "https://it.wikipedia.org/wiki?curid=5024480", "title": "Ottone il Fanciullo", "text": ""}
{"id": "5024484", "revid": "4175", "url": "https://it.wikipedia.org/wiki?curid=5024484", "title": "Tour dei New Zealand M\u0101ori del 1949", "text": ""}
{"id": "5024487", "revid": "767487", "url": "https://it.wikipedia.org/wiki?curid=5024487", "title": "Chroniques sexuelles d'une famille d'aujourd'hui", "text": "Chroniques sexuelles d'une famille d'aujourd'hui \u00e8 un film del 2012 diretto da Pascal Arnold e Jean-Marc Barr.\nTrama.\nClaire ed Herv\u00e9 sono due genitori modello che dedicano tutta la loro vita all'educazione dei tre figli, Romain, Pierre e Marie. La loro vita tranquilla \u00e8 scossa quando Romain viene espulso da scuola dopo essere stato scoperto a masturbarsi in classe e a filmare la scena con il suo cellulare.\nI due genitori decidono quindi di affrontare apertamente l'argomento del sesso e a partire da quel momento la vita intima di ogni membro della famiglia diventer\u00e0 argomento di discussione e dibattito.\nVersioni.\nLa versione originale francese, della durata di 85 minuti, contiene scene di sesso estremamente esplicite con le attrici pornografiche Le\u00efla Denio, Faustine Dubois e Lola Bruna.\nEsiste una versione uscita in Nord America (e acquistabile presso Netflix) che omette molte scene di sesso e di nudo."}
{"id": "5024490", "revid": "887364", "url": "https://it.wikipedia.org/wiki?curid=5024490", "title": "Flowerhorn cichlid", "text": ""}
{"id": "5024491", "revid": "887364", "url": "https://it.wikipedia.org/wiki?curid=5024491", "title": "Parrot cichlid", "text": ""}
{"id": "5024495", "revid": "887364", "url": "https://it.wikipedia.org/wiki?curid=5024495", "title": "Zebpo", "text": ""}
{"id": "5024496", "revid": "110157", "url": "https://it.wikipedia.org/wiki?curid=5024496", "title": "Bad Dreams", "text": "Bad Dreams \u00e8 un album degli Amazing Blondel, pubblicato dalla DJM Records nel 1976.\nTracce.\nBrani composti da Eddie Baird, tranne dove indicato"}
{"id": "5024498", "revid": "887364", "url": "https://it.wikipedia.org/wiki?curid=5024498", "title": "Ibrido grizzly-orso polare", "text": ""}
{"id": "5024518", "revid": "4175", "url": "https://it.wikipedia.org/wiki?curid=5024518", "title": "Tour dei New Zealand M\u0101ori del 1948", "text": ""}
{"id": "5024519", "revid": "80030", "url": "https://it.wikipedia.org/wiki?curid=5024519", "title": "Conte di Valois", "text": ""}
{"id": "5024521", "revid": "1543377", "url": "https://it.wikipedia.org/wiki?curid=5024521", "title": "Amschel Mayer Rothschild", "text": "Fu il secondogenito ed il primo figlio maschio di Mayer Amschel Rothschild (1744\u20131812), il fondatore della dinastia, e Gutl\u00e9 Schnapper (1753\u20131849).\nAlla morte di Mayer Amschel nel 1812, Amschel Mayer successe come capo della banca di Francoforte sul Meno, mentre i suoi fratelli furono inviati a fondare filiali a Parigi, Londra, Napoli, e Vienna.\nPoich\u00e9 Amschel Mayer mor\u00ec senza figli, i figli dei suoi fratelli (Anselm, figlio di Salomon, e Mayer Carl e Wilhelm Carl, figli di Carl) assunsero la responsabilit\u00e0 degli affari dal 1855.\nFu nobilitato come Amschel Mayer von Rothschild nel 1817 e divent\u00f2 un barone nel 1822.\nAmschel Mayer Rothschild era vicino ai circoli ebraici ortodossi, e fu chiamato dagli ebrei dell'Europa orientale \"il pio Rothschild\" ( \"der frummer Rothschild\")."}
{"id": "5024526", "revid": "1543377", "url": "https://it.wikipedia.org/wiki?curid=5024526", "title": "Coppa CEV 2014-2015 (femminile)", "text": "La Coppa CEV di pallavolo femminile 2014-2015 si \u00e8 svolta dall'11 novembre 2014 all'11 aprile 2015: al torneo hanno partecipato trentasei squadre di club europee e la vittoria finale \u00e8 andata per la prima volta alla \u017denskij volejbol'nyj klub Dinamo Krasnodar.\nRegolamento.\nLe squadre hanno disputato sedicesimi di finale, ottavi di finale, quarti di finale, Challenge Round (a cui si sono aggiunte quattro squadre provenienti dalla Champions League 2014-15), semifinali e finale, tutte giocate con gare di andata e ritorno (nel caso in cui la partita di andata termini con il punteggio di 3-0 o 3-1 e quella di ritorno indifferentemente con il punteggio di 3-0 o 3-1 oppure entrambe le partite terminino con il punteggio di 3-2 viene disputato un golden set)."}
{"id": "5024530", "revid": "1603714", "url": "https://it.wikipedia.org/wiki?curid=5024530", "title": "Basilica del Sacro Cuore (disambigua)", "text": ""}
{"id": "5024531", "revid": "599013", "url": "https://it.wikipedia.org/wiki?curid=5024531", "title": "Pierre Perrier (tiratore)", "text": "Carriera.\nPartecip\u00f2 alle Olimpiadi 1900 di Parigi dove arriv\u00f2 ventiseiesimo nella gara di fossa olimpica."}
{"id": "5024532", "revid": "80030", "url": "https://it.wikipedia.org/wiki?curid=5024532", "title": "Guglielmo III d'Olanda", "text": ""}
{"id": "5024533", "revid": "13102", "url": "https://it.wikipedia.org/wiki?curid=5024533", "title": "Arpasto", "text": ""}
{"id": "5024534", "revid": "80030", "url": "https://it.wikipedia.org/wiki?curid=5024534", "title": "Guglielmo IV d'Olanda", "text": ""}
{"id": "5024538", "revid": "28592", "url": "https://it.wikipedia.org/wiki?curid=5024538", "title": "Golfo di Koporie", "text": ""}
{"id": "5024540", "revid": "80030", "url": "https://it.wikipedia.org/wiki?curid=5024540", "title": "Margherita I d'Olanda", "text": ""}
{"id": "5024542", "revid": "887364", "url": "https://it.wikipedia.org/wiki?curid=5024542", "title": "Grolare", "text": ""}
{"id": "5024543", "revid": "1494169", "url": "https://it.wikipedia.org/wiki?curid=5024543", "title": "Pa\u0161kov", "text": ""}
{"id": "5024544", "revid": "247222", "url": "https://it.wikipedia.org/wiki?curid=5024544", "title": "Koen Andries", "text": "Insegna presso l'universit\u00e0 di Anversa, oltre che ricercatore presso l'azienda farmaceutica Janssen Pharmaceutica. Nel 2005, in collaborazione con il suo team, ha pubblicato la scoperta relativa all'utilizzo del principio attivo bedaquilina che promette un trattamento contro la tubercolosi.\nCarriera.\nLaureatosi in veterinaria, consegu\u00ec il dottorato di ricerca presso l'universit\u00e0 di Gand, in Belgio, nel 1975. Abbandonata l'universit\u00e0 nel 1982, inizi\u00f2 a lavorare presso la Janssen Pharmaceutica fino al 2004 a Beerse. Nel medesimo anno pass\u00f2 ad un'altra compagnia farmaceutica, la Tibotec, per continuare le sue attivit\u00e0 di ricerca a Mechelen."}
{"id": "5024548", "revid": "33528", "url": "https://it.wikipedia.org/wiki?curid=5024548", "title": "Shunya Yamashita", "text": ""}
{"id": "5024549", "revid": "237256", "url": "https://it.wikipedia.org/wiki?curid=5024549", "title": "Lingua Shina", "text": ""}
{"id": "5024555", "revid": "110157", "url": "https://it.wikipedia.org/wiki?curid=5024555", "title": "Live in Tokyo (Amazing Blondel)", "text": "Live in Tokyo \u00e8 un album live degli Amazing Blondel, pubblicato dalla DJM Records nel 1977.\nTracce.\nBrani composti da Edward Baird"}
{"id": "5024557", "revid": "1504506", "url": "https://it.wikipedia.org/wiki?curid=5024557", "title": "Conte palatino del Reno", "text": ""}
{"id": "5024564", "revid": "1342115", "url": "https://it.wikipedia.org/wiki?curid=5024564", "title": "Antonio Muratore", "text": "Biografia.\nOriginario di Canicatt\u00ec, veterinario, si trasfer\u00ec da giovane a Guidonia Montecelio. Esponente del Partito Socialista Italiano, \u00e8 assessore provinciale a Roma e poi assessore regionale nel Lazio . \nSenatore della Repubblica per tre legislature (dal 1983 al 1994), ricopre il ruolo di sottosegretario di Stato al Turismo e Spettacolo in tutti i quattro governi che si succedono nella X legislatura (1987-1992).\nDal 2005 al 2009 \u00e8 presidente del Consiglio comunale a Guidonia Montecelio."}
{"id": "5024567", "revid": "1728", "url": "https://it.wikipedia.org/wiki?curid=5024567", "title": "Alfa Ossidazione", "text": ""}
{"id": "5024571", "revid": "22475", "url": "https://it.wikipedia.org/wiki?curid=5024571", "title": "Cauldron (romanzo)", "text": "Cauldron \u00e8 un romanzo techno-thriller del 1993 scritto da Larry Bond.\nTrama.\nAntefatti.\nUn'instabilit\u00e0 economica mondiale nei primi anni del 1990 diventa l'occasione per Francia e Germania di consolidare il loro potere in Europa attraverso la creazione di un'alleanza chiamata \"Confederazione Europea\", abbreviata in EurCon. L'alleanza \u00e8 comunque continentale solo per il nome; la Francia provvede al potere politico, mentre la Germania a quello economico. Le instabilit\u00e0 politiche e le differenze delle suddette nazioni con gli Stati Uniti d'America portano alla dissoluzione della NATO nel 1996.\nStoria.\nLa trama del libro \u00e8 ambientata nel 1998. A causa dell'arrivo in Europa di immigranti dal Nord Africa in cerca di lavoro, delle sommosse in Francia e Germania spingono i governi di ambedue gli stati a costringere diverse nazioni dell'ex-Patto di Varsavia ad accettarli in varie fabbriche. La prima di queste \u00e8 uno stabilimento Eurocopter in Ungheria. Per assicurarsi una futura collaborazione, dei governi militari prendono il potere in alcune delle nazioni coinvolte. Intanto, l'esercito russo attua un colpo di Stato e mette il presidente russo agli arresti domiciliari.\nPolonia, Repubblica Ceca e Slovacchia si drizzano contro l'EurCon, la quale inizia a schierare truppe ai confini. La Francia inoltre negozia con la Russia un'interruzione del trasporto di metano alla Polonia. Gli Stati Uniti intervengono in soccorso inviando una metaniera verso Danzica, ma le forze francesi riescono ad affondarla. Di conseguenza, gli Stati Uniti iniziando l'invio di convogli navali militari per forzare un passaggio e mantenere le linee di rifornimento aperte.\nL'oppressione francese in Europa centro-orientale inizia a prendere forma nel maggio 1998, quando una rivolta popolare in Ungheria si conclude con il rovesciamento del regime. Vedendo la rivolta come una potenziale miccia per altre sommosse, la Francia decide di invadere l'Ungheria. Le forze armate di quest'ultima, insieme al supporto della Polonia, riescono per\u00f2 a rallentare le forze francesi.\nFrancia e Germania invadono la Polonia due mesi dopo l'attacco all'Ungheria. Considerata la pesante opposizione, i polacchi capiscono che le forze EurCon mirano a stringere le forze polacche in una manovra a tenaglia, spingendole verso est. Nel frattempo, i convogli americani sono ancora in viaggio nel Mare del Nord diretti verso la Polonia. L'EurCon mobilit\u00e0 la propria forza aerea per contrastare gli americani che, prevedendo una risposta del genere, hanno teso una trappola. Buona parte dei velivoli inviati vengono abbattuti e il tentativo di distruggere la flotta americana con un ASMP viene sventata. In risposta, gli Stati Uniti danno il via all\"'Operazione Contrappeso\", che consiste in una serie di bombardamenti contro infrastrutture nemiche in Francia e Germania. Una serie di incursioni di B-52 distruggono stabilimenti francesi a Metz, mentre un attacco strategico distrugge silo di IRBM nel Plateau d'Albion.\nDietro le quinte, la Francia cerca l'intervento russo contro le forze anti-EurCon, che si stanno battendo per ritardare le forze franco-tedesche e far guadagnare tempo a quelle americane dirette verso Danzica. Agenti della CIA contattano alcuni ufficiali russi lealisti e tentano di fermare i negoziati franco-russi in una dacia in campagna. Nonostante i negoziati si siano conclusi, i due emissari vengono eliminati prima che possano diramare gli ordini. Inoltre, il presidente russo viene tratto in salvo, mentre le truppe russe ammassate al confine con la Polonia in attesa dell'autorizzazione per l'attacco ricevono l'ordine di ritirarsi.\nL'attacco dell'EurCon viene definitivamente bloccato quando elementi dell'101\u00aa Divisione Aviotrasportata americana mantengono la linea in un'area boschiva vicino alla citt\u00e0 di \u015awiecie, in tempo per permettere alle divisioni corazzate americane di rafforzarli. Irritati dalla mancanza di ricognizione delle forze statunitensi, i comandanti francesi considerano di reindirizzare parte delle altre forze EurCon in Ungheria per unirsi in una spinta verso nord. Un colonnello tedesco, gi\u00e0 arrabbiato con i francesi riguardo al loro atteggiamento di tenere le proprie truppe dietro le linee nemiche mentre i soldati tedeschi sono lasciati a morire come carne da macello, decide di disertare le proprie truppe e abbandonare quelle francesi. Successivamente i tedeschi affrontano un assalto francese contro un loro posto di comando. Notizie dell'attacco e le rivelazioni riguardo ai negoziati franco-russi costringono la Germania a ritirarsi dall'EurCon; il cancelliere tedesco che negozi\u00f2 l'adesione della nazione si dimette dalla carica. Con l'assistenza degli Stati Uniti, Belgio e Paesi Bassi dichiarano guerra alla Francia, la quale si ritrova priva di alleati dopo che tutti gli altri paesi membri dell'EurCon si ritirano.\nLa Quinta Repubblica cessa di esistere quando il presidente francese Nicolas Desaix, che progett\u00f2 la creazione della Confederazione Europea viene arrestato e alcuni sicari assoldati dal DGSE lo uccidono in cella. L'assassinio spinge la nuova Sesta Repubblica francese a recidere i propri legami con il DGSE e le organizzazioni affiliate. Con la guerra finalmente conclusa, gli Stati Uniti organizzano un summit sul libero scambio a Londra.\nCritica.\nIl libro ha ricevuto recensioni positive.\n\"Kirkus Reviews\" ha elogiato il romanzo per il suo cast di personaggi e per l'accurata rappresentazione delle operazioni militari.\nGeorge Leef del \"The Freeman\" ha lodato la trama del libro come un potenziale risultato della rottura del libero scambio nel mondo e ha notato le ambizioni di Desaix per la Francia ad aspirare alla gloria Napoleonica.\n\"Publishers Weekly\" ha apprezzato come la prosa scorra bene nella trama, ma ha dichiarato che era meglio evitare un epilogo \"troppo confuso\"."}
{"id": "5024577", "revid": "767487", "url": "https://it.wikipedia.org/wiki?curid=5024577", "title": "Latvijas kauss 2013-2014", "text": "La Coppa di Lettonia 2013-2014 (in lettone \"Latvijas kauss\") \u00e8 stata la 72\u00aa edizione del torneo a eliminazione diretta. \u00c8 iniziata il 12 giugno 2013 ed \u00e8 terminata il 21 maggio 2014. Lo Jelgava ha vinto il trofeo per la quarta volta nella sua storia.\nPrimo turno.\nHanno partecipato a questo turno 16 squadre di 2. L\u012bga.\n Carnikava escluso dalla competizione; al suo posto viene riammessa la squadra Rita/Lerona.\nSecondo turno.\nA questo turno hanno partecipato le 8 squadre vincitrici al primo turno, altre 5 squadre di 2. L\u012bga, 9 squadre di 1. L\u012bga e 9 della Virsl\u012bga.\nTerzo turno.\nHanno partecipato a questo turno le 16 squadre vincenti del secondo turno."}
{"id": "5024580", "revid": "897219", "url": "https://it.wikipedia.org/wiki?curid=5024580", "title": "Alfredo Costantino", "text": "Carriera.\nGiocatore.\nInizia a giocare nelle giovanili della Kennedy J.F., una scuola calcio di Catanzaro, per poi passare nella squadra Primavera del . Esordisce con la prima squadra del Catanzaro, con la cui maglia nella stagione 1985-1986 gioca 4 partite senza mai segnare nel campionato di Serie B; a fine anno la formazione calabrese retrocede in Serie C1, categoria in cui nella stagione 1986-1987 Costantino gioca 7 partite e segna un gol, il 5 ottobre 1986 in Reggina-Catanzaro (1-1), terza giornata di campionato. I giallorossi vincono il campionato, ritornando cos\u00ec in Serie B dopo una stagione; nel campionato 1987-1988 Costantino viene frequentemente impiegato nella formazione titolare, e complessivamente disputa 33 partite senza mai segnare; viene riconfermato anche per la stagione 1988-1989, nella quale gioca altre 15 partite in Serie B senza mai segnare. A fine anno lascia la squadra giallorossa, dove ritorna nella stagione 1991-1992 dopo aver giocato in Serie C1 con Sambenedettese e Licata per disputare il campionato di Serie C2, nel corso del quale gioca 5 partite senza mai segnare. Successivamente ha vestito anche la maglia della Vigor Lamezia.\nIn carriera ha giocato complessivamente 52 partite in Serie B, senza mai segnare.\nAllenatore.\nDal 2008 vive a Melbourne, dove ha anche allenato alcune squadre locali."}
{"id": "5024582", "revid": "310967", "url": "https://it.wikipedia.org/wiki?curid=5024582", "title": "Elba Aleatico", "text": ""}
{"id": "5024587", "revid": "287204", "url": "https://it.wikipedia.org/wiki?curid=5024587", "title": "Alvaro Morata", "text": ""}
{"id": "5024589", "revid": "310967", "url": "https://it.wikipedia.org/wiki?curid=5024589", "title": "Romagna Albana DOCG", "text": ""}
{"id": "5024591", "revid": "119982", "url": "https://it.wikipedia.org/wiki?curid=5024591", "title": "Sean Stone", "text": ""}
{"id": "5024598", "revid": "767487", "url": "https://it.wikipedia.org/wiki?curid=5024598", "title": "John Adams (marinaio)", "text": "Biografia.\nQuando il \"Bounty\" (un mercantile armato con 4 cannoni) salp\u00f2 da Spithead il 23 dicembre 1787 con l'intenzione di raggiungere Tahiti doppiando Capo Horn, utilizzava il nome \"Alexander Smith\": rimase con queste generalit\u00e0 fino al 1808, quando fu scoperto dal capitano Mayhew Folger della nave baleniera americana \"Topaz\"."}
{"id": "5024604", "revid": "767487", "url": "https://it.wikipedia.org/wiki?curid=5024604", "title": "Clifford Gatt Baldacchino", "text": "Carriera.\nClub.\nHa giocato nella massima serie del campionato maltese con varie squadre.\nNazionale.\nCon la Nazionale maltese ha esordito il 14 agosto 2013 nell'amichevole Azerbaijan-Malta (3-0)."}
{"id": "5024609", "revid": "599013", "url": "https://it.wikipedia.org/wiki?curid=5024609", "title": "Lino Galea", "text": "Carriera.\nClub.\nHa giocato nella massima serie del campionato maltese con varie squadre.\nNazionale.\nCon la Nazionale maltese ha giocato 2 partite nel 1997."}
{"id": "5024612", "revid": "767487", "url": "https://it.wikipedia.org/wiki?curid=5024612", "title": "Live in California 74", "text": "Live in California 74 \u00e8 un film-concerto del gruppo hard rock inglese Deep Purple, uscito originariamente in formato VHS nel 1981 e ripubblicato nel 2005 in versione DVD.\nContenuto.\nIl video \u00e8 tratto dalla loro esibizione del 6 aprile 1974 al festival rock \"California Jam\", al quale il gruppo prese parte con altre celebri band quali i Black Sabbath, gli Eagles, gli Earth, Wind &amp; Fire e gli Emerson, Lake &amp; Palmer.\nL'evento fu organizzato dalla rete televisiva statunitense ABC sul circuito automobilistico dell\"'Ontario Speedway\" (a pochi chilometri da San Francisco) ed ebbe un'affluenza di circa 400.000 spettatori.\nSi tratta di una delle ventotto date effettuate durante la \"leg\" americana del tour promozionale dell'album \"Burn\", precisamente la ventiseiesima, per la formazione con David Coverdale alla voce solista e Glenn Hughes al basso (\"Mark III\") .\nInizialmente filmata e trasmessa solo parzialmente dalla stessa ABC, in due occasioni nel Maggio e Giugno del 1974, all'interno di una selezione dei momenti salienti dell'intera manifestazione, nel 1981 questa esibizione fu originariamente pubblicata per il mercato britannico in formato VHS col titolo \"California Jam, April 6th 1974\" dalla BBC Video. Il film-concerto usc\u00ec in DVD il 24 gennaio 2006 per la \"Eagle Rock Entertainment\", con la denominazione \"Deep Purple: Live In California '74\", in edizione espansa con vari bonus, tra i quali \"Lay Down, Stay Down\", assente dalla prima versione.\nTra il materiale aggiunto nella versione digitale figurano anche l'opzione audio 5.0, la masterizzazione stereo del suono, inquadrature da angolazioni alternative, nonch\u00e9 il commento scritto da Simon Robinson e recitato da Jon Kirkman, conduttore e fondatore dell'emittente radiofonica britannica \"Classic Rock Radio\".\nTra le curiosit\u00e0 va sottolineato l' \"incidente\", che vede protagonista Ritchie Blackmore.\nDurante il concerto si assiste infatti alla rabbia del chitarrista che, durante l'esecuzione di \"Space Truckin\"', prima sfascia contro una telecamera, che lo sta riprendendo, il suo strumento (finendo per gettarne i pezzi al pubblico), quindi d\u00e0 fuoco ad un amplificatore facendolo esplodere. \nLa sua fu una reazione ad un conflitto scoppiato nel backstage tra lo stesso e gli organizzatori: in seguito alle esibizioni pi\u00f9 brevi del previsto dei vari artisti precedenti, i promoter avevano improvvisamente imposto alla band hard rock inglese di suonare con la luce del sole ancora alta, mentre il chitarrista si rifiut\u00f2 di salire sul palco prima del tramonto, consapevole dell'effetto scenico che avrebbe suscitato il finto arcobaleno, collocato sul palco alle spalle dei musicisti.\nInoltre egli non voleva che, come primo nome in cartellone dell'evento, risultassero pubblicamente \"Emerson, Lake &amp; Palmer\", i quali a loro volta minacciavano di abbandonare la manifestazione senza esibirsi, percependo ugualmente il loro compenso, in quanto esentati per contratto dal suonare a notte fonda.\nIl ruolo di \"headliner\", secondo previ accordi, avrebbe invece dovuto spettare ufficialmente al gruppo di Blackmore: infatti esso percep\u00ec il cachet pi\u00f9 alto, mentre la decisione di lasciare l'ultima performance in cartellone a Keith Emerson e soci, fu presa solo per evitare ai Deep Purple di annullare, per problemi di tempistica, il successivo concerto alla \"Big Surf Arena\" di Tempe (Arizona), programmato per l'indomani.\nVersione audio.\nDalla parte sonora del concerto fu tratto un album in versione CD, pubblicato nel 1996."}
{"id": "5024613", "revid": "599013", "url": "https://it.wikipedia.org/wiki?curid=5024613", "title": "Kevin Farrugia", "text": "Carriera.\nClub.\nHa giocato nella massima serie del campionato maltese con varie squadre.\nNazionale.\nCon la Nazionale maltese ha giocato una partita nel 1997."}
{"id": "5024656", "revid": "599013", "url": "https://it.wikipedia.org/wiki?curid=5024656", "title": "Diego Casas", "text": "Carriera.\nHa esordito nella massima serie uruguaiana con il River Plate nella stagione 2012-2013."}
{"id": "5024660", "revid": "889336", "url": "https://it.wikipedia.org/wiki?curid=5024660", "title": "Fernando Gorriar\u00e1n", "text": "Carriera.\nHa esordito nella massima serie uruguaiana con il River Plate nella stagione 2013-2014."}
{"id": "5024673", "revid": "869733", "url": "https://it.wikipedia.org/wiki?curid=5024673", "title": "Franco Landella", "text": "Biografia.\nAttivit\u00e0 politica.\nSi \u00e8 avvicinato alla politica sin da ragazzo, \u00e8 cresciuto traendo insegnamenti dall'attivit\u00e0 della CISL, dalle istanze dell'organizzazione, grazie all'impegno attivo di suo padre e suo zio, dirigenti del sindacato. Ispettore sanitario dell'Asl Foggia, laureato in scienze politiche presso l'Universit\u00e0 degli Studi Internazionali di Roma, \u00e8 sposato con Daniela Di Donna e ha due figli, Massimiliano e Simona.\nNei primi anni di impegno pubblico, ha sposato i valori che hanno ispirato la Democrazia Cristiana. \u00c8 stato, poi, tra i \"fondatori\" di Forza Italia a Foggia sin dal 1994 e nel marzo 2012 \u00e8 stato designato segretario provinciale del Popolo della Libert\u00e0, senza mai cambiare partito fino all'adesione alla Lega.\nNelle consiliature 2004-2009 e 2009-2014, a Foggia, \u00e8 stato il consigliere comunale pi\u00f9 suffragato con quasi 1800 preferenze, sfiorando l'elezione a consigliere regionale in occasione della consultazione del 2010 nella quale \u00e8 risultato il candidato con il maggior numero di consensi nel territorio della citt\u00e0 di Foggia.\nAlle elezioni comunali del 2014 \u00e8 stato candidato alla carica di primo cittadino di Foggia dalla coalizione di centro-destra, composta da Forza Italia, Nuovo Centrodestra, Fratelli d'Italia - Alleanza Nazionale e da diverse liste civiche come \"DestinAzione Comune\", La Puglia Prima di Tutto e Destre Unite. Vince al ballottaggio dell'8 giugno con il 50,33% dei consensi, insediandosi ufficialmente come sindaco l'11 giugno.\nSi ricandida nel 2019 sempre con una coalizione di centro-destra, venendo riconfermato al ballottaggio con il 53,28%.\nIl 23 agosto 2020, il giorno successivo al termine ultimo fissato per la presentazione delle liste per le prossime elezioni, in aperta polemica con il suo partito per la mancata candidatura di Michaela Di Donna, sua cognata, proprio alle future elezioni regionali in Puglia di settembre decide di lasciare Forza Italia per entrare nella Lega, annunciando il passaggio in consiglio comunale alla presenza del segretario Matteo Salvini nelle cui mani ha metaforicamente consegnato la citt\u00e0 e l'amministrazione. Questo passaggio politico ha scatenato polemiche in tutta la cittadinanza che hanno portato alle scuse del sindaco per \"essere stato frainteso\".\nIl 4 maggio 2021, al termine di una riunione con la maggioranza politica di centro-destra, comunica le sue dimissioni dalla carica di sindaco. Il successivo 21 maggio riceve un mandato di arresto dalla Questura di Foggia e viene posto in regime di custodia domiciliare con l'accusa di corruzione e tentata concussione. La moglie ha ricevuto un'interdizione dai pubblici uffici. Il 25 maggio, al termine dei venti giorni previsti entro cui \u00e8 possibile revocare le dimissioni dalla carica di sindaco, il prefetto di Foggia dispone il commissariamento del comune. Il 5 agosto, il ministro dell'Interno Luciana Lamorgese dispone lo scioglimento del consiglio comunale per infiltrazioni mafiose."}
{"id": "5024706", "revid": "287204", "url": "https://it.wikipedia.org/wiki?curid=5024706", "title": "Lago di Paasselk\u00e4", "text": ""}
{"id": "5024711", "revid": "1776051", "url": "https://it.wikipedia.org/wiki?curid=5024711", "title": "Bryn Kehoe", "text": "Gioca nel ruolo di palleggiatrice nel HPK Naiset\nCarriera.\nPallavolista.\nLa carriera di Bryn Kehoe inizia a livello giovanile nel 1996 col Westside Volleyball Club, per poi giocare a livello scolastico con la St. Ursula Academy; fa inoltre parte delle selezioni giovanili statunitensi, vincendo la medaglia d'oro al campionato nordamericano Under-20 2004.\nGioca poi a livello universitario con la Stanford University, prendendo parte alla NCAA Division I dal 2004 al 2007, vincendo il titolo NCAA durante il suo \"freshman year\" e raggiungendo in altre due occasioni la finale, dove perde rispettivamente contro la University of Nebraska-Lincoln e la Pennsylvania State University; nelle quattro stagioni trascorse col suo college vince diversi riconoscimenti individuali e debutta nel 2005 nella nazionale statunitense maggiore in occasione del Montreux Volley Masters.\nNella stagione 2008-09 fa il suo esordio da professionista nella Lega Nazionale A svizzera, vestendo la maglia del Volleyball Club Biel-Bienne, mentre nella stagione successiva passa al Neuch\u00e2tel Universit\u00e9 Club Volleyball, club al quale si lega per quattro campionati, raggiungendo due finali di Supercoppa svizzera ed altrettante finali scudetto e di Coppa di Svizzera, perse tutte contro il Volero Z\u00fcrich. Si ritira dalla pallavolo giocata al termine del campionato 2012-13.\nNella stagione 2016-17 torna in campo in Finlandia, dove, dopo aver giocato per circa due mesi col Kokkolan Tiikerit, difende in seguito i colori del HPK Naiset, nella Lentopallon Mestaruusliiga.\nAllenatrice.\nNel 2013 accetta l'incarico di assistente allenatrice presso la University of Alabama, dove resta per due annate.\nVita privata.\nProviene da una famiglia di sportivi: suo nonno, Fred, ha giocato a calcio per la Ball State University; suo padre, Steve, ha giocato a pallavolo sempre per la Ball State University e sua madre, Amy, \u00e8 stata due volte \"All-American\" giocando a pallavolo presso la Western Michigan University; suo fratello, Steven \u00e8 un pallavolista professionista, mentre l'altro fratello, Fred, ha giocato per la University of Cincinnati. \u00c8 sposata col pallavolista Conor Eaton."}
{"id": "5024720", "revid": "287204", "url": "https://it.wikipedia.org/wiki?curid=5024720", "title": "Cuica", "text": ""}
{"id": "5024722", "revid": "2110845", "url": "https://it.wikipedia.org/wiki?curid=5024722", "title": "J. Michael Criley", "text": "Biografia.\nHa realizzato una serie di contributi pionieristici alla campo della cardiologia e nella formazione medic. \u00c8 stato anche determinante per lo sviluppo del programma di addestramento dei paramedici Dipartimento dei Vigili del fuoco di Los Angeles nel 1969. Egli \u00e8 anche un'autorit\u00e0 in materia di emodinamica cardiaca, auscultazione cardiaca, cateterismo cardiaco e malattia valvolari cardiache. Inoltre, gli \u00e8 stato accreditato il termine di sindrome da prolasso valvolare mitralico, dopo aver dimostrato al dottor Barlow che non era aneurisma del lembo mitrale, ma piuttosto lo spostamento del lembo che porta alla condizione."}
{"id": "5024723", "revid": "287204", "url": "https://it.wikipedia.org/wiki?curid=5024723", "title": "Terascale", "text": ""}
{"id": "5024724", "revid": "606039", "url": "https://it.wikipedia.org/wiki?curid=5024724", "title": "Alexornis", "text": ""}
{"id": "5024725", "revid": "765341", "url": "https://it.wikipedia.org/wiki?curid=5024725", "title": "Banu Jumah", "text": "I Ban\u016b Juma\u1e25 () erano un clan della trib\u00f9 araba dei Quraysh di Mecca. Erano noti per essere rimasti fino alla fine alleati dei politeisti meccani e per essersi per lo pi\u00f9 opposti ai musulmani.\nNella battaglia del Cammello un gruppo di Juma\u1e25 sostenne la vedova del Profeta, \u02bf\u0100\u02beisha. "}
{"id": "5024733", "revid": "287204", "url": "https://it.wikipedia.org/wiki?curid=5024733", "title": "Joze Plecnik", "text": ""}
{"id": "5024736", "revid": "486946", "url": "https://it.wikipedia.org/wiki?curid=5024736", "title": "Tikkun Olam", "text": ""}
{"id": "5024743", "revid": "129019", "url": "https://it.wikipedia.org/wiki?curid=5024743", "title": "Grotte di Scurati", "text": "Le Grotte di Scurati sono un antico insediamento preistorico e un geosito speleologico. Sorgono in prossimit\u00e0 della frazione di Scurati del comune di Custonaci, in provincia di Trapani. Accoglie al suo interno un piccolo borgo di case, abitato dal 1819 fino alla met\u00e0 del '900.\nGli scavi.\nI primi studi archeologici sono stati condotti dal marchese Guido Dalla Rosa nel 1870 e dal paleontologo francese Raymond Vaufrey nel 1925. All'interno sono state trovate tracce di presenza umana (utensili di selce, graffiti) risalenti al Paleolitico superiore. Gli ultimi scavi sono stati effettuati dalla Soprintendenza dei beni culturali di Trapani sotto la direzione di Sebastiano Tusa.\nLe grotte.\nSi tratta complessivamente di nove grotte. Alcune si trovano all'interno della riserva naturale orientata Monte Cofano.\nGrotta Mangiapane.\nLa grotta Mangiapane, la pi\u00f9 grande, alta circa 70 metri, larga 13 e profonda 50, \u00e8 chiamata anche Grotta degli Uffizi. La grotta era abitata fino agli anni '50 e apparteneva alla famiglia Mangiapane. Scavi archeologici condotti nel 2004 hanno rivelato la presenza di ceramica preistorica del Neolitico antico e medio. Una seconda grotta, denominata anch'essa Mangiapane (Mangiapane II), si trova un centinaio di metri pi\u00f9 ad ovest, lungo la stessa falesia rocciosa. In questa grotta, nel 1925, venne condotto uno scavo archeologico diretto dal paletnologo francese Raymond Vaufrey, coadiuvato dall'archeologo italiano Ugo Rellini. Lo scavo mise in luce i resti di un focolare contenente ceramica della media et\u00e0 del Bronzo (cultura di Thapsos) e abbandonati reperti litici in selce riferibili alla fine del Paleolitico superiore (fase Epigravettiano Finale). Alcuni di questi reperti sono esposti presso il museo Pepoli di Trapani, mentre la restante parte della collezione si trova nel Museo Salinas di Palermo e presso il Museo Etno-Antropologico di Parigi.\nNella grotta \u00e8 stato girato l'episodio \"Il ladro di merendine\" della serie televisiva \"Il commissario Montalbano\".\nIl presepe vivente.\nDal 1983 si svolge nel periodo natalizio la manifestazione denominata \"Presepe vivente di Custonaci - La Nativit\u00e0 e i Mestieri Tradizionali\".\nSi tratta di un presepe vivente in cui rivivono le tradizioni contadine e artigianali di quel territorio, e che coinvolge tutti gli abitanti del paese. Vi prendono parte circa 160 persone. Per questo nel 2006 \u00e8 stato riconosciuto nel Registro Eredit\u00e0 Immateriali della Sicilia.\nGrotta Rumena.\nUbicata nell\u2019omonima contrada, a circa 100 metri s.l.m., la grotta Rumena \u00e8 stata esplorata da Raimond Vaufrey nel 1925, che la defin\u00ec una delle pi\u00f9 belle del territorio. Numerose concrezioni e selci di varia natura sono state ritrovate al suo interno. La grotta si presenta con una sala a forma di forno, larga 3 metri e profonda circa 13 metri. Fu usata come fortificazione durante le invasioni saracene..\nLa Grotta Rumena 1 \u00e8 stata riconosciuta nel 2015 geosito di tipo speleologico di rilevanza mondiale, dall'assessorato Territorio e ambiente della Regione Siciliana e la gestione affidata al comune. Alla base del riparo antistante la grotta sono alcuni segni lineari incisi di epoca preistorica."}
{"id": "5024754", "revid": "287204", "url": "https://it.wikipedia.org/wiki?curid=5024754", "title": "Scurati", "text": ""}
{"id": "5024757", "revid": "729019", "url": "https://it.wikipedia.org/wiki?curid=5024757", "title": "Umayya ibn Khalaf", "text": "Importante esponente dei Quraysh della Mecca, era \"Sayyid\" dei B. Juma\u1e25 e un accanito avversario di Maometto e del messaggio religioso che egli predicava.\n\u00c8 noto per essere stato il padrone dello schiavo nero Bil\u0101l b. Rab\u0101\u1e25, che egli torturava per la sua fede islamica e che fu comperato e affrancato da Ab\u016b Bakr, da poco diventato musulmano.\nBiografia.\nFamiglia.\nAb\u016b \u1e62afw\u0101n Umayya ibn Khalaf ibn \u1e24ab\u012bb ibn Wahb ibn \u1e24udh\u0101fa ibn Juma\u1e25 ebbe vari figli, tra cui Safwan b. Umayya, diventato musulmano dopo la conquista della Mecca, e al-Wal\u012bd, ucciso a Badr.\nOpposizione all'Islam.\nUmayya aveva il ruolo onorifico di distribuire nel corso delle cerimonie pagane alla Mecca profumi ai pellegrini che si recavano alla Ka\u02bfba.\nDopo l'inizio dell'apostolato di Maometto ne divenne un fiero oppositore.\n\u00c8 ricordato per i maltrattamenti e le torture inflitte al suo schiavo Bilal, che aveva abbracciato l'Islam, che egli legava ed esponeva a lungo al cocente sole meccano, con un pesante masso sul torace su cui veniva fatto saltare un uomo di pesante corporatura. Bilal ripeteva: \"A\u1e25ad! A\u1e25ad! (\"Uno! Uno\" intendendo riferirsi a Dio).\nAmicizia con \u02bfAbd al-Ra\u1e25m\u0101n b. Awf.\nUmayya era amico fraterno di \u02bfAbd al-Ra\u1e25m\u0101n b. Awf (che da pagano si chiamava \u02bfAbd \u02bfAmr), ma la loro amicizia fu guastata dalla conversione all'Islam di \u02bfAbd \u02bfAmr.\nI due assunsero l'impegno di aiutare la famiglia e di vigilare sulle propriet\u00e0 dell'altro in caso di necessit\u00e0: quella di Umayya a Medina e quella di \u02bfAbd al-Ra\u1e25m\u0101n alla Mecca, redigendo un apposito documento, ma quando comparve il nome di \u02bfAbd al-Ra\u1e25m\u0101n, Umayya obiett\u00f2 che non conosceva l'espressione \"al-Ra\u1e25m\u0101n\" e pretese che il nome preislamico \"\u02bfAbdu \u02bfAmr\" vi comparisse. \u02bfAbd al-Ra\u1e25m\u0101n acconsent\u00ec.\nPellegrinaggio di Sa\u02bfd b. Mu\u02bf\u0101dh.\nUmayya era anche amico intimo di Sa\u02bfd b. Mu\u02bf\u0101dh, il capo dei Banu Aws. Quando Umayya era a Medina nel corso del suo itinerario da e per la Siria, aveva l'abitudine di risiedere presso Sa'd e quando Sa'd si trovava alla Mecca, era lui a essere ospitato da Umayya.\nPrima della battaglia di Badr, Sa\u02bfd visit\u00f2 la Mecca per compiervi la \u02bfumra con Umayya. Quando incrociarono Ab\u016b Jahl scoppi\u00f2 una discussione e, elevatisi i toni, Sa\u02bfd minacci\u00f2 Ab\u016b Jahl di bloccare la strada dei commerci meccani con la Siria, e inform\u00f2 Umayya che la sua vita era minacciata da Maometto.\nBattaglia di Badr.\nNella battaglia, Umayya fu catturato dal suo vecchio amico \u02bfAbd al-Ra\u1e25m\u0101n b. Awf, che non riusc\u00ec per\u00f2 a salvargli la vita, in quanto Khubayb ibn Yas\u0101f lo uccise, spalleggiato da un gruppo di musulmani aizzati dal suo antico schiavo Bil\u0101l (che aveva subito anni prima le sue torture), senza che \u02bfAbd al-Ra\u1e25m\u0101n riuscisse a fare da scudo a Umayya col proprio corpo. Uno dei figli di Umayya, al-Wal\u012bd, cadde ucciso in quella stessa battaglia, cercando di difendere il padre.\nNon manca per\u00f2 chi, come M. Muranji, ipotizza che la sua morte costituisse una vendetta voluta dai cosiddetti \"musta\u1e0d\u02bfaf\u016bn\" (lett. \"oppressi\"), che covavano alla Mecca e a Medina un forte rancore nei confronti dei loro concittadini pi\u00f9 abbienti e prepotenti."}
{"id": "5024764", "revid": "977234", "url": "https://it.wikipedia.org/wiki?curid=5024764", "title": "Imperatore Cesare Marco Aurelio Antonino Augusto", "text": ""}
{"id": "5024769", "revid": "15756", "url": "https://it.wikipedia.org/wiki?curid=5024769", "title": "Scambio a sorpresa - Life of Crime", "text": "Scambio a sorpresa - Life of Crime (\"Life of Crime\") \u00e8 un film del 2013 diretto da Daniel Schechter.\n\u00c8 basato sul romanzo del 1978 \"Scambio a sorpresa\" (\"The Switch\"), scritto da Elmore Leonard.\nTrama.\nDetroit, anni 1970. Mickey Dawson, moglie di un benestante imprenditore edile, viene rapita a scopo estorsivo da due poco di buono, Ordell Robbie e Louis Gara, i quali chiedono come riscatto un milione di dollari. Tuttavia il marito, Frank Dawson, ha ben poca voglia di riabbracciare la moglie. Frank, infatti, aveva da tempo intenzione di divorziare e durante il rapimento si trova in vacanza con l'amante Melanie. Decide quindi di provare a sfruttare l'occasione per liberarsi della moglie senza dover pagare gli alimenti, ignorando le richieste dei rapitori, sobillato in questo da Melanie, che sarebbe ben lieta che la moglie dell'amante sparisse. I rapitori per\u00f2 non sono intenzionati ad arrendersi facilmente, con la complicit\u00e0 della stessa Mickey che, informata da uno dei rapitori che il marito ha un'amante fissa e quattrini depositati a sua insaputa, \u00e8 ora desiderosa di vendicarsi di lui.\nProduzione.\nCon un budget di circa 12 milioni di dollari, il film \u00e8 stato girato principalmente in Greenwich, nel Connecticut, e Miami.\nPer interpretare il co-protagonista Frank Dawson inizialmente era stato ingaggiato Dennis Quaid, poi rimpiazzato da Tim Robbins; mentre il ruolo di Marshall Taylor, interpretato da Will Forte, era stato affidato a Ty Burrell.\nLa 20th Century Fox aveva gi\u00e0 avviato la produzione di un adattamento cinematografico del romanzo di Elmore Leonard nel 1986, con un cast nel quale figuravano anche Diane Keaton e Dennis Farina, ma rinunci\u00f2 al progetto per le troppe somiglianza con il film \"Per favore, ammazzatemi mia moglie\" (\"Ruthless People\"), uscito quello stesso anno. I personaggi di Ordell Robbie e Louis Gara compaiono nel film \"Jackie Brown\", adattamento dell'omonimo romanzo successivo a quello dal quale \u00e8 tratta la trama di \"Life of Crime\".\nDistribuzione.\nIl film ha esordito il 15 settembre 2013 al Toronto International Film Festival; la diffusione nelle sale statunitense \u00e8 stata pianificata a partire dal 29 agosto 2014. In Italia \u00e8 stato distribuito da Lucky Red in collaborazione con Koch Media l'11 maggio 2017.\nAccoglienza.\nIl film \u00e8 stato ben accolto dalla critica. \"Indiewire\" e \"Variety\" l'hanno definito un degno tributo a Elmore Leonard, scomparso nell'agosto del 2013. In particolare, \"Variety\" l'ha descritto come un adattamento ben fatto, nella quale la non perfetta trasposizione dei personaggi \u00e8 abbondantemente compensata dalle eccellenti interpretazioni del cast; anche \"Indiewire\", che ha evidenziato come tra le caratteristiche della pellicola spiccano un'esuberante colonna sonora e uno stile fotografico pulp, ha elogiato le interpretazioni di Tim Robbins, Will Forte e Jennifer Aniston, giudicando quella di quest'ultima come la migliore del suo recente passato."}
{"id": "5024770", "revid": "287204", "url": "https://it.wikipedia.org/wiki?curid=5024770", "title": "Delitto di plagio", "text": ""}
{"id": "5024771", "revid": "287204", "url": "https://it.wikipedia.org/wiki?curid=5024771", "title": "Plagio psicologico", "text": ""}
{"id": "5024772", "revid": "287204", "url": "https://it.wikipedia.org/wiki?curid=5024772", "title": "La terra e la morte", "text": ""}
{"id": "5024774", "revid": "287204", "url": "https://it.wikipedia.org/wiki?curid=5024774", "title": "Singolarit\u00e0 fuchsiana", "text": ""}
{"id": "5024776", "revid": "287204", "url": "https://it.wikipedia.org/wiki?curid=5024776", "title": "Famiglia Distilo", "text": ""}
{"id": "5024777", "revid": "287204", "url": "https://it.wikipedia.org/wiki?curid=5024777", "title": "Protocollo Itaca", "text": ""}
{"id": "5024788", "revid": "767487", "url": "https://it.wikipedia.org/wiki?curid=5024788", "title": "A Romance of the Sea", "text": "A Romance of the Sea \u00e8 un cortometraggio muto del 1914 diretto da Walter Edwards.\nProduzione.\nIl film fu prodotto dalla Broncho Film Company.\nDistribuzione.\nDistribuito dalla Mutual, il film - un cortometraggio in due bobine - usc\u00ec nelle sale cinematografiche statunitensi l'11 febbraio 1914."}
{"id": "5024789", "revid": "298055", "url": "https://it.wikipedia.org/wiki?curid=5024789", "title": "Mr. Edwards", "text": ""}
{"id": "5024817", "revid": "791427", "url": "https://it.wikipedia.org/wiki?curid=5024817", "title": "Accademia spoletina", "text": "L'Accademia spoletina, denominata Accademia degli Ottusi fino al 1900, \u00e8 un'associazione che promuove ricerche storiche, scientifiche, umanistiche ed artistiche nel territorio di Spoleto attraverso conferenze, corsi di studio, concerti, un'intensa attivit\u00e0 editoriale e l'apertura al pubblico della biblioteca. L'attuale statuto \u00e8 stato approvato il 21 luglio 1972. Ha sede all'interno di Palazzo Ancaiani in piazza della Libert\u00e0. Dal 2015 \u00e8 ritornata al nome originale di \"Accademia degli Ottusi\".\nStoria.\nLa questione delle origini.\nNon \u00e8 possibile stabilire con certezza le origini dell\"'Accademia degli Ottusi\". Alcuni storici ne attribuiscono la fondazione a Gioviano Pontano nell'anno 1477, ma nessuna documentazione diretta \u00e8 arrivata ai giorni nostri. Anche il computo degli \"anni accademici\" riportati in alcuni documenti, come \"patenti\" e \"diplomi\" conservati negli archivi, varia e non sempre riconduce al 1477.\nGiuseppe Malatesta Garuffi nel suo testo del 1688 \"L'Italia Accademica\" \u00e8 a favore della data 1477; descrive l\"'Accademia di Spoleti\" come una delle prime accademie sorte in Italia, \"fin da' tempi del Sannazaro, [...] nata per iniziativa del concittadino Gioviano Pontano, nobile non meno per i natali, che per la profondit\u00e0 della varia erudizione\", a cui successe Mario Favonio; sempre secondo il Garuffi, le numerose accademie nate successivamente, sorsero a imitazione di quella spoletina.\nIn alcuni resoconti di \"sessioni accademiche\" sempre secentesche, si fa cenno ad origini ben pi\u00f9 antiche e illustri: si fanno risalire addirittura ai tempi di Cicerone; prova ne sarebbe la citazione di un\"'Accademia di Spoleti\" nella sua orazione a Lucio Cornelio Balbo.\nDecisamente contrario alla data del 1477 \u00e8 Michele Maylender; egli ritiene che l'attribuzione della fondazione al Pontano sia stata un'invenzione secentesca tesa a rafforzare un mito accademico: si voleva affermare che un quasi spoletino (in realt\u00e0 Gioviano Pontano era nato a Cerreto di Spoleto), fondatore di un'accademia a Napoli, detta appunto Accademia Pontaniana, per riflesso della fama conseguita altrove, avesse sicuramente dedicato il proprio talento anche alla citt\u00e0 natale. Un altro elemento di confusione potrebbe essere stato l'esistenza in contemporanea di un altro Pontano, Ludovico Pontano, altro uomo di lettere, anch'egli spoletino; secondo il Maylender per\u00f2, essendo entrambi vissuti lontano da Spoleto, non avrebbero potuto promuovere l\"'Accademia\".\nLo studioso campellino don Luigi Fausti (1883-1943), nel testo \"L'Accademia spoletina (notizie storiche)\" del 1926, dopo un'attenta disamina delle varie ipotesi, conclude definendo la data del 1477 \"ragionevolmente accettabile\", dal momento che nel XV secolo un po' ovunque sorgevano accademie spontanee; \u00e8 quindi plausibile pensare che Spoleto non fosse da meno, anche considerando che nel '400 contava un discreto numero di cittadini dotti, amanti della cultura e delle arti, che si riunivano abitualmente.\nPer avvalersi di documentazione attendibile occorre arrivare al 1612 quando gli \"Ottusi\" rendono omaggio al vescovo di Spoleto Maffeo Barberini, futuro papa Urbano VIII, con un'orazione recitata da Evandro Campello sul tema \"Nobilt\u00e0 ed eccellenza delle api\", animali presenti nello stemma della famiglia Barberini. Riuniti a casa \"Rosari\", i convenuti vengono invitati da Bernardino Campello (1594 - 1676) ad \"aguzzare di nuovo gli intelletti\"; il documento non parla dellAccademia degli Ottusi\" come di un'istituzione nuova, ma come prosecuzione di un'attivit\u00e0 precedente, rimasta a lungo silente.\nL'emblema dell'Accademia.\nLo stemma raffigura un rinoceronte che aguzza l'ottuso corno contro una pietra, sotto il motto \"Exacuet\". Il significato simbolico \u00e8 un chiaro invito ai soci ad aguzzare l'ingegno, a non indulgere in spigolosit\u00e0 taglienti tipiche della vita politica e amministrativa, ma ad occuparsi serenamente e in atmosfera del tutto pacifica, di studi storici, archeologici, letterari e agricoli, affinch\u00e9 l'intera citt\u00e0 ne tragga beneficio.\nNon \u00e8 possibile stabilire la data precisa in cui l\"'Accademia\" prende il nome degli \"Ottusi\". La pi\u00f9 antica riproduzione a stampa del \"rinoceronte\" \u00e8 del 1672 e si trova nelle \"Historie di Spoleto\" di Bernardino Campello.\nL'attivit\u00e0.\nNei secoli l'attivit\u00e0 degli accademici spazia fra opere di poesia, prosa, orazioni recitate, arte e disegno, componimenti in versi e in musica, composizioni teatrali, esercitazioni retoriche, gare letterarie, scherzi poetici e dissertazioni di argomenti sia frivoli, sia religiosi, filosofici e letterari.\nLa famiglia dei conti Campello \u00e8 quella che pi\u00f9 di ogni altra contribuisce a mantenere in vita l\"'Accademia\"; il conte Solone di Campello, i figli, i nipoti e i pronipoti, la considerano un'istituzione familiare e come tale la amano e la curano, soprattutto dopo il 1700 quando le adunanze si svolgono a \"palazzo Campello\", in una grande sala con gallerie appositamente costruita e ornata. Per merito loro le frequenti interruzioni delle attivit\u00e0 non sono mai diventate definitive.\nLa disputa contro il Marino.\nIntorno al 1620 si accende un'aspra disputa fra l\u2019\"Accademia\" e l'illustre poeta Giovan Battista Marino che, in suo scritto, aveva osato denigrare i letterati spoletini chiamandoli \"pitocchi\". Bernardino Campello, per ordine di tutta l\"'Accademia\", per vendicare tale gratuita ingiuria, scrive un saggio critico assai svalutante nei confronti del Marino, mettendone in evidenza errori, inesattezze e colpe in merito ad ogni scienza. Il manoscritto con il titolo \"La censura dell'Opere del Marini\", corredato da sapienti note, viene inviato a Venezia per essere pubblicato, ma il Marino, impressionato dal poderoso attacco, fa intervenire un'importante autorit\u00e0 ecclesiastica, il cardinale Ludovico Ludovisi, per bloccarne la stampa. Pur rimanendo inedito, il lavoro, dottamente elaborato, basta a dare agli accademici spoletini un posto d'onore fra gli accademici del secolo\nI Deliri.\nL'Accademia conosce vari periodi di crisi, lunghe pause si alternano a periodi di risveglio. Dopo la lotta col Marino rimane in silenzio circa 20 anni, fin quando nel 1641 un personaggio illustre, il conte Gerolamo Codec\u00f2, diventa governatore di Spoleto; da uomo di lettere, soprattutto cultore della poesia, sprona gli \"Ottusi\" a riprendere le fatiche letterarie. Queste fatiche, sviluppate in pi\u00f9 adunanze, sfociano in un libercolo dal titolo \"Deliri degli Ottusi\".\nCon discorsi eruditissimi vengono affrontati temi frivoli e giocosi come \"se sia meglio amar donna bella o brutta\"; \"Qual parte d'un bel volto, sia pi\u00f9 atto a conciliare amore ed a rapire un cuore\"; \"la gelosia sminuisce amore?\"; \"Dimostrar pi\u00f9 facile la via della virt\u00f9 che del vitio\". Resoconti di altre \"sessioni\" del 1660 sono raccolti e pubblicati ancora con il titolo \"Deliri\".\nNon solo frivolezze e amenit\u00e0 impegnano gli \"Ottusi\", ma anche severi studi, ricerche e trattazioni spesso date alle stampe, scritti in latino e in volgare, in prosa e in versi. Fra tutte spicca un'imponente \"Historie di Spoleti\" di Bernardino Campello del 1672.\nIl Nobile Teatro.\nSuccede un altro periodo di inerzia fino al 1660. Il risveglio questa volta si concentra in un settore del tutto nuovo: il teatro. Bernardo Luparini, Domenico Monti, Loreto Vittori e ancora Bernardino Campello, scrivono componimenti teatrali e musicali che vengono rappresentati \"nel solito teatro\" negli anni 1660 - 1666. Pur non essendo mai citato il nome del teatro, che probabilmente era solo una grande sala munita di palco per gli attori, \u00e8 ragionevole supporre che fosse il \"Nobile Teatro\", l'attuale Teatro Caio Melisso. L'attivit\u00e0 teatrale richiama personaggi illustri ad assistervi, provenienti da citt\u00e0 vicine e anche da Roma, tanto da procurare celebrit\u00e0 e fama allAccademia\".\nSettecento e ottocento.\nA causa di un tremendo terremoto nel gennaio del 1703 l\u2019\"Accademia\" rimane in silenzio fino alle celebrazioni nel 1718 per l'elezione a pontefice di Innocenzo XIII; ancora nel 1772 gli \"Ottusi\" si riuniscono in onore del nuovo vescovo di Spoleto Francesco Loccatelli. Ulteriore silenzio sar\u00e0 imposto dalle guerre napoleoniche dal 1805 fino al 1819.\nNonostante lunghi tempi inattivi, l\"'Accademia\" vive periodi molto fecondi e continua ad aggregare le menti pi\u00f9 elette della citt\u00e0 per tutto l'800.\nIntorno alla met\u00e0 dell'800, sotto la guida di Achille Sansi (13 ottobre 1822 - 5 maggio 1891) e di Pietro Fontana (2 febbraio 1775 - 31 maggio 1854), l\"'Accademia\" svolge soprattutto studi agricoli e inaugura la consuetudine dei \"comizi agricoli\" che preludono alle moderne cattedre di agricoltura; vengono tenuti in tutta l'Umbria e favoriscono nuovi studi sui metodi di coltivazione, su questioni scientifiche, mediche e sulla storia del territorio. Il risultato sono numerose pubblicazioni con sigillo accademico, prevalentemente inerenti alla storia di Spoleto.\nNel 1858 l'Accademia Spoletina avvia un'altra importante iniziativa culturale: l'apertura di una biblioteca pubblica, resa possibile grazie al contributo economico dell\"'Accademia\" e alla collaborazione col comune di Spoleto. \nDal novecento ad oggi.\nDal 1901 il nome degli \"Ottusi\" \u00e8 sostituito dalla pi\u00f9 semplice dicitura: \"Accademia Spoletina\". \nDurante tutto il secolo l\"'Accademia\" ha continuato l'opera di promozione degli studi e della cultura letteraria, storica, artistica e scientifica a beneficio della citt\u00e0. Nel 2015 L'Accademia delibera di ritornare al nome Accademia degli Ottusi.\nNel primo novecento la vita accademica \u00e8 caratterizzata dalla presenza di personaggi chiave per la cultura cittadina, come Giuseppe Sordini, Luigi Fausti e Pasquale Laureti, mentre la famiglia Campello continua il suo ruolo di stimolo e di guida.\nVengono istituiti nel 1926 \"corsi di cultura\", articolati in una serie di conferenze di argomento vario: storico-letterario, artistico, scientifico. Dureranno con successo fino al 1934.\nNel 1951 si registra un'attivit\u00e0 che ben presto esce dall'ambito strettamente accademico e comincia a vivere di vita propria: il \"I Congresso di Studi Longobardi\", a cui aderiscono quasi tutte le Universit\u00e0 italiane; vi partecipano autorevoli studiosi, non solo italiani, e l'iniziativa riscuote un grande successo, tanto da indurre l\"'Accademia\" a istituire a Spoleto il Centro italiano di studi sull'alto medioevo, istituzione scientifica di prestigio nazionale e internazionale.\nDal 1957 assume la pubblicazione della rivista d'arte, storia e cultura \"Spoletium\", fondata da Giovanni Antonelli, precedentemente edita dall\"'Azienda Autonoma di Soggiorno\" di Spoleto.\nAttualmente \u00e8 governata da un novemvirato che elegge un presidente, un segretario e un tesoriere. Riceve un contributo annuale dal Ministero per i beni e le attivit\u00e0 culturali e aiuti finanziari da banche locali. \nPromuove borse di studio e svolge attivit\u00e0 editoriale.\nDal 2010 annualmente presenta l'iniziativa \"Eccellenti\", una rassegna di personalit\u00e0 dell'arte, cultura, scienza ed economia; protagonisti sono spoletini emergenti nella loro professione, oppure affermati studiosi o ricercatori universitari.\nSoci illustri.\nFra i suoi soci vi erano i cittadini pi\u00f9 nobili e illustri, ma anche uomini di cultura provenienti da altre regioni italiane, che si dedicavano agli studi letterari e storici, alle composizioni poetiche e agli spettacoli teatrali. Tra loro:\nGirolamo Gigli, Antonio Canova, Giuseppe Gioachino Belli, Francesco Torti, Luigi Biondi, Giovanni Battista Pianciani, Lorenzo Magalotti, Giovan Battista Vermiglioli, Jacopo Ferretti, Rosa Taddei, Feliciano Scarpellini, Sebastiano Purgotti, Cosimo Ridolfi, Giovanni Eroli, Giuseppe Marchi, Assunta Pieralli, Angelo Secchi, Angelo Mai, Gino Capponi, Maria Alinda Bonacci Brunamonti, Domenico Gnoli, Ersilia Caetani Lovatelli, Isidoro Carini, Fedele Lampertico, Ugo Ojetti, Michele Stefano de Rossi, Cesare Cant\u00f9, Giovanni Cozza, Rodolfo Lanciano, Augusto Conti, Pasquale Villari, Vito Fornari, Luigi Fumi, Enrico Cenni, Augusto Alfani, David Silvagni, Marco Tabarrini, Nicol\u00f2 Barozzi, Guido Baccelli, Vincenzo Ansidei, Serafino Frentanelli Cibo, Michele Faloci Pulignani, Sebastiano Rumor, Gian Battista Coniglio, Almerico da Schio, Eugenio Bormann, Ruggero Bonghi, Alessandro Manzoni, una lettera scritta di suo pugno \u00e8 conservata nell'archivio dell'accademia.\nAltre accademie a Spoleto.\nSecondo alcune fonti a \"Spoleti\" sorsero altre \"Accademie\" successive agli \"Ottusi\":"}
{"id": "5024818", "revid": "907190", "url": "https://it.wikipedia.org/wiki?curid=5024818", "title": "Accademia degli Ottusi", "text": ""}
{"id": "5024820", "revid": "123902400", "url": "https://it.wikipedia.org/wiki?curid=5024820", "title": "Futsal Bisceglie 1990", "text": "LAssociazione Sportiva Dilettantistica Futsal Bisceglie 1990 \u00e8 una squadra italiana di calcio a 5 con sede a Bisceglie.\nStoria.\nDalla fondazione fino alla stagione 2011-12 la denominazione della societ\u00e0 \u00e8 stata \"Associazione Sportiva Olimpiadi\". Presidente onorario della societ\u00e0 \u00e8 Gerry Anellino, gi\u00e0 segretario della Hobby Calcetto, nonch\u00e9 ex team manager e vicepresidente di Olimpiadi, mentre il presidente della societ\u00e0 nerazzurra \u00e8 Luciano Sciacqua, ultimo allenatore nella storia di Olimpiadi che vanta nella sua lunga carriera anche presenze in serie A2. Sotto al nuova denominazione la squadra disputa due campionati di serie B centrando, in entrambi i casi, la qualificazione ai play-off. Trascinata dalle 20 reti della \"Vipera\" Vilmar Pereira, nella stagione 2012-2013 la squadra chiude terza nella stagione regolare fermandosi al primo un turno dei play-off a seguito della duplice sconfitta contro il Real Molfetta. Nella stagione 2013-2014 la compagine nerazzurra si classifica quarta e viene eliminata nel primo turno dei play-off questa volta contro la sorprendente Ares Mola. La stagione seguente \u00e8 la volta buona: il Futsal Bisceglie domina il proprio girone di Serie B e conquista la promozione diretta in Serie A2, facendo ritorno nella categoria a quattro anni dall'unica stagione fino ad allora disputata (2010-11). La stagione 2015-16 rappresenta l'apice finora raggiunto dalla societ\u00e0 nerazzurra: la squadra chiude la stagione regolare al secondo posto del girone B di Serie A2 e raggiunge la semifinale dei play-off dove esce sconfitta di una sola rete dal doppio confronto con l'. Nel biennio seguente il Futsal Bisceglie mantiene la categoria, piazzandosi in entrambi i campionati a met\u00e0 classifica. La stagione 2018-19 inaugura un nuovo ciclo della societ\u00e0, costretta al ridimensionamento per non rischiare la scomparsa. La dirigenza assembla una rosa giovane che non riesce a impedire l'ultimo posto del proprio girone e la conseguente retrocessione in Serie B."}
{"id": "5024828", "revid": "110157", "url": "https://it.wikipedia.org/wiki?curid=5024828", "title": "Sassofono basso", "text": "Il sassofono basso, o pi\u00f9 semplicemente sax basso, \u00e8 uno degli strumenti appartenenti alla famiglia dei sassofoni. Inizialmente pensato in Do da Adolphe Sax a Bruxelles nel 1841, ad oggi \u00e8 uno strumento trasportato in Si bemolle, un'ottava sotto rispetto al sassofono tenore. Il sassofono basso non viene comunemente usato in tutti i tipi di musica, ma viene principalmente utilizzato nel free jazz e nel jazz degli anni '20. Lo strumento fu utilizzato per la prima volta nel 1844 dal compositore francese, Hector Berlioz in un suo arrangiamento. Venne adoperato anche da Georges Kastner in una sua opera. Negli anni cinquanta e sessanta, il sax basso incontr\u00f2 anche la musica classica\u02d0 per esempio, nella colonna sonora di West Side Story di Leonard Bernstein e altre come, The Boy Friend di Sandy Wilson. Il compositore statunitense Warren Benson scelse di utilizzare questo strumento nei concerti delle bande. La tonalit\u00e0 in Si bemolle relaziona il basso agli altri sax\u02d0 ad esempio \u00e8 una quarta inferiore rispetto al sax baritono, un'ottava inferiore al sax tenore. Le partiture sono in chiave di violino e la nota pi\u00f9 bassa scritta \u00e8 il Si bemolle, pari a 51,9\u00a0Hz, come per gli altri tipi di sax.\nJazz.\nIl sax basso fu usato anche nel jazz e in orchestre da ballo durante la prima e la seconda guerra mondiale. Forniva accompagnamenti da basso, ma a volte venivano creati assoli melodici. Importanti artisti di questo periodo sono: Billy Fowler, Coleman Hawkins, Otto Hardwick, Adrian Rollini, Min Leibrook, Spencer Clark. Durante la met\u00e0 degli anni '20, il sax basso viene utilizzato sempre meno nelle formazioni jazz. Un compositore statunitense, nel 1940, Boyd Raeburn, dirigeva una big band d'avanguardia e a volte utilizzava il sax basso. Vi sono state molte big band nelle quali veniva utilizzato un sax basso, per esempio: nella Oscar Rabin Band con Harry Gold nella Mellophonium Orchestra con Stan Kenton, nella Lawrence Welk Band con Bill Page, il quale spesso si esibiva anche in assoli. \nNel 1970, Dave Feinman fu il leader della band jazz Memphis Nighthawks. Alcuni sax bassi da ricordare sono: Roscoe Mitchell, Anthony Braxton, Peter Br\u00f6tzmann, J.D. Parran, Hamiet Bluiett, James Carter, Stefan Zeniuk, Vinny Golia, Joseph Jarman, Brian Landrus, Urs Leimgruber, Tony Bevan, Scott Robinson e Colin Stetson. Solo per quest'ultimo, tra quelli citati, \u00e8 lo strumento principale.\nRock.\nAnche nel rock \u00e8 usato questo strumento. Alcuni sax bassi sono: Angelo Moore del gruppo dei Fishbone, Rodney Slater del gruppo dei Bonzo Dog Doo-Dah Band, Ralph Carney, John Linnell, Dana Colley.\nClassica.\nIl sassofono basso viene utilizzato fin dal 1950 a tutt'oggi anche nelle bande musicali da giro meridionali (Puglia-Campania-Abruzzo-Basilicata) dove assieme al sax baritono crea un impasto perfetto. Viene usato pi\u00f9 frequentemente da formazioni di sassofoni soprattutto in quella di Sigurd Rasher. Si usa molto raramente nell'orchestra, per esempio nella William Henry Fry's sacred symphony, Hagar In the Wilderness, in cui \u00e8 presente anche il sassofono soprano."}
{"id": "5024829", "revid": "767487", "url": "https://it.wikipedia.org/wiki?curid=5024829", "title": "The Geisha", "text": "The Geisha \u00e8 un cortometraggio muto del 1914 diretto da Raymond B. West e interpretato dal celebre Sessue Hayakawa e da sua moglie, l'attrice Tsuru Aoki.\nProduzione.\nIl film fu prodotto dalla Kay-Bee Pictures.\nDistribuzione.\nDistribuito dalla Mutual, il film - un cortometraggio di venti minuti - usc\u00ec nelle sale cinematografiche statunitensi il 10 aprile 1914."}
{"id": "5024840", "revid": "1821847", "url": "https://it.wikipedia.org/wiki?curid=5024840", "title": "Ferdinando Marescalchi", "text": "Biografia.\nAppartenente a una famiglia d'antica nobilt\u00e0, Ferdinando nacque a Bologna il 26 febbraio 1754, dal conte Vincenzo Antonio Maria (1701-1793) e da Margherita Parracciani. Frequent\u00f2 il Collegio San Carlo di Modena e sembra si sia laureato in legge a Bologna, acquisendo in seguito il seggio ereditario del Senato cittadino al governo della citt\u00e0, lasciatogli dal padre.\nFu pi\u00f9 volte eletto alla carica di Gonfaloniere di giustizia della citt\u00e0 di Bologna, membro dell'Accademia dei Gelati a Bologna e dell'Accademia delle Scienze, delle Lettere e delle Arti a Modena e lui stesso poeta, intrattenendo rapporti con alcuni dei pi\u00f9 celebri letterati del suo tempo, tra cui Vincenzo Monti.\nSul finire del secolo era tra quelle persone di cultura liberale che ormai mal sopportavano il governo pontificio \"ancien r\u00e9gime\" e guardavano ai nuovi ideali di eguaglianza che provenivano dalla Francia. Quando le truppe napoleoniche entrarono in Italia nel 1796, egli si un\u00ec a quanti si adoperarono per la transizione dai vecchi stati alla nuova organizzazione territoriale voluta dal generale Bonaparte, partecipando alla costituzione della Repubblica Cispadana (1796-1797), del cui Direttorio egli fece parte. Ci\u00f2 arriv\u00f2 all'orecchio di Napoleone, che gli testimonier\u00e0 nel tempo stima e fiducia.\nLe Repubbliche sorelle.\nNel 1797 la Repubblica Cispadana (formata dai territori di Modena, Reggio Emilia, Bologna e Ferrara) conflu\u00ec nella Repubblica Cisalpina. Marescalchi si convinse ad abbandonare i propri ideali municipalisti legati alla citt\u00e0 di Bologna, aderendo alla corrente patriottica nazionale che vedeva nell'Austria lo straniero dominatore da cacciare e in Napoleone l'ideale di liberatore.\nNel 1799 si rec\u00f2 a Vienna come ministro plenipotenziario del nuovo stato, ma non venne ricevuto dall'imperatore Francesco I, che non voleva intrattenere relazioni con gli Stati creati da Napoleone sui suoi precedenti dominii.\nNel marzo del 1799 venne eletto nel Direttorio della Repubblica Cisalpina, ma l'invasione Austro-Russa obblig\u00f2 questo a operare da Chamb\u00e9ry, finch\u00e9 con la battaglia di Marengo i Francesi non riconquistarono la Lombardia.\nNel 1800 Marescalchi venne nominato membro della Consulta straordinaria legislativa della Repubblica Cisalpina e rappresentante della medesima a Parigi. Egli prese parte ai lavori della Consulta a Lione nel 1801-1802. Il 26 gennaio 1802 firm\u00f2 con Napoleone e Francesco Melzi d'Eril la carta costituzionale di quella che divenne la Repubblica Italiana, della quale il primo venne eletto presidente e il secondo vicepresidente esecutivo. La nomina di Napoleone consent\u00ec di superare la riluttanza di altri Stati europei a trattare con questa nuova entit\u00e0 che, d'altra parte, veniva per\u00f2 governata da patrioti italiani. Quando Napoleone, che parlava correntemente l'italiano, pronunci\u00f2 il suo discorso d'insediamento in questa lingua si scatenarono gli applausi.\nA Parigi.\nMarescalchi fu nominato ministro per le Relazioni estere della Repubblica Italiana, con residenza a Parigi (1802-1805), dove visse un periodo ricco di feste e buone frequentazioni, facendo da intermediario tra Melzi d'Eril e Bonaparte. Pur avendo un raggio d'azione limitato \u2013 la Repubblica di fatto intrattenne relazioni solo con gli altri Stati della Penisola e con Svizzera e Olanda \u2013 Ferdinando fu determinante nel raggiungimento del concordato con la Santa Sede (settembre 1803).\nEgli presenzi\u00f2 il 2 dicembre 1804 alla consacrazione di Napoleone a primo imperatore dei Francesi, nella Cattedrale di Notre-Dame, alla presenza del papa Pio VII. Con l'incoronazione di Napoleone a imperatore e successivamente a re d'Italia il 26 maggio 1805 nel Duomo di Milano, la Repubblica si trasform\u00f2 appunto in Regno d'Italia ed egli ne fu il rappresentante senza soluzione di continuit\u00e0 con la precedente repubblica.\nA Parigi Marescalchi risiedeva presso l'H\u00f4tel de Massa, un palazzo del XVIII secolo allora posto lungo gli Champs-\u00c9lys\u00e9es, dove, tra feste e balli in maschera, riceveva il fior fiore della nobilt\u00e0 dell'Impero, incluso Napoleone stesso.\nRiconoscimenti e rientro in Italia.\nQuando il 5 giugno 1805 in Italia venne creato l'Ordine della Corona di Ferro, sulla falsariga della Legione d'Onore francese, Napoleone ne fu nominato gran maestro, Marescalchi gran cancelliere e il conte Antonio Aldini (1765-1826), principale ministro del Regno d'Italia, ne era il tesoriere.\nInoltre, mentre la massoneria prendeva piede nei ranghi dell'amministrazione dello Stato, il Grande Oriente d'Italia venne fondato a Milano il 20 giugno 1805, col principe Eugenio gran maestro e Marescalchi gran conservatore. \nInfine, Napoleone lo cre\u00f2 \"conte del Regno (d'Italia)\" (decreto del dicembre 1810, lettere patenti del 12 aprile 1809) e cavaliere di gran croce della Legione d'Onore.\nDopo la fine dell'Impero francese, Marescalchi ricevette da Francesco I d'Austria l'incarico di commissario plenipotenziario per il Ducato di Parma, Piacenza e Guastalla, su cui l'ex imperatrice Maria Luisa avrebbe regnato, come deciso dal Congresso di Vienna. Fu nominato infine ministro plenipotenziario dell'Impero d'Austria a Modena, dove mor\u00ec il 22 giugno 1816.\nDiscendenza.\nFerdinando Marescalchi spos\u00f2 nel 1779 Maria Ginevra Eleonora Pepoli, figlia di Cornelio Pepoli, conte di Castiglione, e di Marina Grimani, da cui ebbe tre figli:"}
{"id": "5024846", "revid": "767487", "url": "https://it.wikipedia.org/wiki?curid=5024846", "title": "Midnight Life", "text": "Midnight Life \u00e8 un film muto del 1928 diretto da Joseph C. Boyle e Scott R. Dunlap. Ambientato nel mondo della malavita, aveva come interpreti Francis X. Bushman, Gertrude Olmstead, Edward Buzzell, Cosmo Kyrle Bellew.\nLa sceneggiatura si basa su \"The Spider's Web\", romanzo di Reginald Wright Kauffman pubblicato a New York nel 1913.\nTrama.\nQuando un caro amico viene ucciso dalla malavita, Jim Logan, un tenente di New York, si propone di trovare i responsabili di quella morte. Seguendo una sanguinosa scia di indizi, arriva a Harlan Phillips, il capo di una banda criminale che cerca di attirarlo in una trappola mortale. Ma Logan, venendo a conoscenza di ci\u00f2 che gli stanno preparando, con un astuto stratagemma attira Phillips nella sua stessa trappola. Chiuso il caso, Logan aiuta due giovani ballerini che lavoravano nel locale del suo avversario a trovare una nuova vita insieme.\nProduzione.\nIl film fu prodotto dalla Gotham Productions con il titolo di lavorazione \"The Man Higher Up\".\nDistribuzione.\nIl copyright del film, richiesto dalla Lumas Film Corp., fu registrato il 17 agosto 1928 con il numero LP25542.&lt;br&gt;\nDistribuito dalla Lumas Film Corporation, usc\u00ec nelle sale statunitensi il 28 agosto 1928.\nConservazione.\nCopie complete della pellicola si trovano conservate negli archivi del George Eastman House di Rochester e in quelli della Library of Congress di Washington."}
{"id": "5024847", "revid": "188116", "url": "https://it.wikipedia.org/wiki?curid=5024847", "title": "Grotta Mangiapane", "text": ""}
{"id": "5024854", "revid": "767487", "url": "https://it.wikipedia.org/wiki?curid=5024854", "title": "Broadway Nights", "text": "Broadway Nights \u00e8 un film muto del 1927 diretto da Joseph C. Boyle.\nIl film segna il debutto sullo schermo di Barbara Stanwyck e quello di Ann Sothern.\nTrama.\nFanny, una giovane e ambiziosa artista del music hall, giunge al successo con l'aiuto del presentatore Johnny Fay, un giocatore inveterato che la sposa. Tre anni dopo, i due hanno un bambino. A New York vengono assunti in un night club dove Fanny viene notata dagli impresari teatrali Baron e Bronson. I due offrono a Fanny di lavorare per loro, ma quando le chiedono di lasciare Johnny, lei rifiuta. Sar\u00e0 costretta ad accettare dopo che lei e il marito verranno licenziati, le verr\u00e0 tolto il figlio e Johnny perder\u00e0 al gioco tutti i suoi ultimi soldi. Fanny decide di divorziare, ma poi ritorna sulla sua decisione dopo aver sentito alla radio la voce del marito. I due si riuniranno dopo che Fanny, da sola, non riuscir\u00e0 ad avere successo, mentre Johnny, abbandonate le cattive abitudini, si metter\u00e0 seriamente al lavoro scrivendo le musiche di uno spettacolo che andr\u00e0 in scena a Broadway.\nProduzione.\nIl film fu prodotto dalla Robert Kane Productions.\nVenne girato a New York\nDistribuzione.\nDistribuito dalla First National Pictures, il film - presentato da Robert Kane - usc\u00ec nelle sale cinematografiche statunitensi il 15 maggio 1927.\nNon si conoscono copie ancora esistenti della pellicola che viene considerata presumibilmente perduta."}
{"id": "5024856", "revid": "287204", "url": "https://it.wikipedia.org/wiki?curid=5024856", "title": "Doug Jackson", "text": "Doug Jackson \u00e8 un personaggio immaginario della serie TV britannica di fantascienza \"UFO\" e di un film, tratto dalla medesima serie, dove viene sempre interpretato da Vladek Sheybal.\nStoria.\nIl dottor Douglas Jackson compare per la prima volta nel quarto episodio dell'omonima serie.\nEgli \u00e8 uno psichiatra che, all'interno del progetto SHADO (\"Supreme Headquarters Alien Defence Organisation\", Comando supremo dell'organizzazione di difesa contro gli extraterrestri), riveste, come ufficiale medico, il duplice incarico di sottoporre, insieme al comandante Ed Straker ed al colonnello Alec Freeman, i nuovi candidati all'ingresso nell'organizzazione a test attitudinali e, periodicamente, gli appartenenti della SHADO ad esami che ne confermino l'idoneit\u00e0 fisica e psichica; successivamente diverr\u00e0 l'unico medico presente nella SHADO. Tra i nuovi candidati ammessi nell'organizzazione vi \u00e8 anche il colonnello Paul Foster.\n\u00c8 un personaggio abbastanza complesso, dal carattere ombroso, pratico e talvolta ironico.\nLe sue origini, dall'accento, sembrano essere dell'est europeo e, di conseguenza, il suo nome anglosassone potrebbe essere falso ma non vengono mai svelate le sue origini."}
{"id": "5024858", "revid": "167951", "url": "https://it.wikipedia.org/wiki?curid=5024858", "title": "La piazzetta", "text": "La piazzetta \u00e8 stato un programma televisivo italiano di genere Variet\u00e0, andato in onda sul Programma Nazionale per tre puntate, dal 15 al 29 novembre 1956.\nTra i primi variet\u00e0 della televisione italiana, veniva trasmesso tutti i gioved\u00ec alle 21.50 (subito dopo \"Lascia o raddoppia?\"), in diretta dal Teatro Valle di Roma. Come tutti i variet\u00e0 televisivi di quel tempo, era composto da sketch comici e da balletti. Questi ultimi, interpretati dalla ballerina Alba Arnova, erano collegati al contesto comico di cui discutevano i comici Riccardo Billi e Mario Riva. Proprio i due comici, nella rubrica fissa \"Avanti c'\u00e8 posta\", si travestivano da postini rivisitando in chiave leggera e comica i fatti di attualit\u00e0.\nAltri partecipanti allo spettacolo: Nino Manfredi, Paolo Ferrari, Diana Dei.\n\"La piazzetta\" venne chiuso all'improvviso dopo la terza puntata a causa di uno \"scandalo\": esibendosi la Arnova aveva indossato una calzamaglia color carne che, per via della trasmissione in bianco e nero, aveva dato ai telespettatori l'impressione che stesse ballando a gambe nude e con parte delle natiche scoperte. Questo episodio spinse i vertici Rai (con l'intervento del Vaticano) a sospendere la trasmissione e a licenziare Alba Arnova dalla televisione pubblica."}
{"id": "5024870", "revid": "933835", "url": "https://it.wikipedia.org/wiki?curid=5024870", "title": "Isabella Adinolfi", "text": "Biografia.\nLaureata in Conservazione dei Beni Culturali, ha lavorato in ditte private e come insegnante di materie letterarie nelle scuole medie e superiori.\nAttivit\u00e0 politica.\nNel 2014 si candida alle elezioni europee con il Movimento 5 Stelle nella circoscrizione Italia meridionale ottenendo voti e risultando eletta.\nTra i suoi interventi la richiesta del perch\u00e9 dei ritardi nella ratifica del Trattato di Marrakech riguardante l'introduzione di un'eccezione al diritto d'autore a favore della fruizione dei contenuti per i non vedenti. Nel 2021 lascia il Movimento 5 Stelle per aderire a Forza Italia e al Partito Popolare Europeo.\nMembro sostituto.\nAlle Elezioni europee del 2019 viene rieletta in quinta posizione con 37.838 preferenze."}
{"id": "5024872", "revid": "287204", "url": "https://it.wikipedia.org/wiki?curid=5024872", "title": "Eurocup 2014-2015", "text": "L'Eurocup 2014-2015 \u00e8 stata la tredicesima edizione del secondo torneo europeo di pallacanestro per club. Il trofeo \u00e8 andato per la seconda volta nella storia della competizione alla formazione russa del Chimki che, nella doppia finale, ha sconfitto gli spagnoli del CB Gran Canaria garantendosi cos\u00ec un posto per la prossima stagione di Eurolega.\nCambio di formato.\nIl numero delle squadre ammesse alla \"Regular season\" \u00e8 diminuito da 48 a 36. Le squadre sono divise in due Conference su base geografica. Ogni Conference \u00e8 composta da 3 gruppi di 6 squadre ciascuno. Le prime quattro di ciascun gruppo avanzano al turno successivo (denominato \"Last 32\").\nLe squadre che in Eurolega non hanno raggiunto la \"Top 16\", si uniscono alle 24 squadre qualificate dalla \"Regular season\" per partecipare alla \"Last 32\". In questa fase le formazioni vengono divise in 8 gruppi di 4 squadre ciascuno. Le prime due classificate di ciascun gruppo avanzano alla fase finale ad eliminazione diretta.\nOttavi, quarti, semifinali e finale si giocano (come l'anno precedente) in due partite.\nSquadre partecipanti.\nLe squadre partecipanti alla \"Regular season\" sono 36, 29 qualificate direttamente pi\u00f9 le 7 perdenti del turno preliminare di Eurolega.\nRegular season.\nSe due o pi\u00f9 squadre al termine ottengono gli stessi punti, vengono classificate in base ai seguenti criteri:\nLast 32.\nVi prendono parte le 24 squadre che hanno superato la \"Regular Season\" pi\u00f9 le 8 squadre eliminate nella \"Regular Season di Eurolega\".\nLe 32 formazioni sono suddivise in 8 raggruppamenti da 4 squadre ciascuno.\nSi qualificano agli ottavi di finale le prime due classificate di ogni girone.\nNel caso due o pi\u00f9 squadre al termine ottengano gli stessi punti, vengono classificate in base ai seguenti criteri:"}
{"id": "5024876", "revid": "125234708", "url": "https://it.wikipedia.org/wiki?curid=5024876", "title": "Lello Russo", "text": ""}
{"id": "5024878", "revid": "1342115", "url": "https://it.wikipedia.org/wiki?curid=5024878", "title": "Raffaele Russo (politico)", "text": "Biografia.\nAvvocato, gi\u00e0 consigliere provinciale a Napoli e sindaco di Piano di Sorrento, \u00e8 stato deputato nazionale della Democrazia Cristiana per quattro legislature (restando a Montecitorio dal 1979 al 1994) e sottosegretario di Stato alle Poste e telecomunicazioni nei governi Andreotti VI e VII (dal 1989 al 1992)."}
{"id": "5024885", "revid": "968255", "url": "https://it.wikipedia.org/wiki?curid=5024885", "title": "Giuseppe Russo (politico 1936)", "text": "Biografia.\nSindaco di Casoria dal 30 settembre 1983 al 16 luglio 1984. Dirigente Scolastico dell'Istituto Tecnico commerciale \"Andrea Torrente\" di Casoria. Membro del consiglio di amministrazione dell'Azienda trasporti di Napoli (ATAN). \nVicesegretario della federazione della provincia di Napoli, membro dell'assemblea nazionale del Partito Socialista Italiano. Fu promotore di iniziative e progetti per le aree metropolitane e fece parte della Commissione istruzione pubblica.\nEletto senatore nella X Legislatura, subentr\u00f2 al posto di Francesco Guizzi (eletto Giudice della Corte costituzionale) nel 1991 risultando il primo eletto al Senato per il PSI nella citt\u00e0 di Napoli nella storia repubblicana; venne riconfermato nelle elezioni politiche del 5- 6 aprile 1992 con circa 45000 voti di preferenza."}
{"id": "5024890", "revid": "1543377", "url": "https://it.wikipedia.org/wiki?curid=5024890", "title": "Sou Fujimoto", "text": "Laureatosi presso il dipartimento di architettura della facolt\u00e0 di ingegneria dell'Universit\u00e0 di Tokyo nel 1994, nel 2000 apr\u00ec il proprio studio, la \"Sou Fujimoto Architects\". \u00c8 riconosciuto come uno dei principali e pi\u00f9 noti progettisti di architettura contemporanea al mondo.\nBiografia.\nDopo aver studiato architettura presso la facolt\u00e0 di ingegneria dell'Universit\u00e0 di Tokyo, decise a inizio carriera di concentrarsi su piccoli progetti che caratterizzarono immediatamente il suo stile. Nel 2000 fond\u00f2 l'agenzia \"Sou Fujimoto Architects\". Successivamente lavor\u00f2 come docente presso l'Universit\u00e0 delle scienze di Tokyo, l'Universit\u00e0 femminile Showa, l'Universit\u00e0 di Kyoto, la Keio University e la stessa Universit\u00e0 di Tokyo. I suoi lavori iniziarono a essere riconosciuti nel 2005, quando vinse agli Architectural Review Awards nella categoria \"Giovani architetti internazionali\", un premio che gli verr\u00e0 assegnato per tre anni consecutivi. Nel 2006 vinse anche nella categoria \"Top Prize\". Nel 2008 fece parte della giuria per l'assegnazione degli stessi Architectural Review Awards e, sempre nel 2008, vinse il \"premio AIJ\" (organizzato dall'Architectural Institute of Japan) e il pi\u00f9 alto riconoscimento al World Architecture Festival nella categoria abitazioni private. Nel 2009 la rivista \"Wallpaper\" lo fregi\u00f2 del Design Award. Nel 2011 vinse il primo premio nel concorso organizzato dal Beton Hala Waterfront Center, mentre nel 2012 fece parte del team che si aggiudic\u00f2 il Leone d'oro alla Mostra di architettura di Venezia. Fu inoltre il pi\u00f9 giovane architetto a partecipare al progetto legato alla Serpentine Gallery di Londra, progettando il padiglione dell'edizione del 2013.\nFujimoto \u00e8 riconosciuto come uno dei principali e pi\u00f9 noti progettisti di architettura contemporanea al mondo. I suoi progetti traggono ispirazione dalla sua passione, coltivata in giovane et\u00e0, per la non omogeneit\u00e0 e la deformazione degli ambienti, e sono caratterizzati da un approccio fresco e innovativo al rapporto tra spazio architettonico e corpo umano. Le sue creazioni sono in gran parte ispirate alla natura e gli stessi elementi naturali, quali foreste, grotte o nidi, rivestono un ruolo chiave nei suoi lavori."}
{"id": "5024900", "revid": "287204", "url": "https://it.wikipedia.org/wiki?curid=5024900", "title": "Andrea II", "text": ""}
{"id": "5024904", "revid": "852776", "url": "https://it.wikipedia.org/wiki?curid=5024904", "title": "Nik Stauskas", "text": "Carriera.\nNCAA.\nHa giocato per due stagioni in NCAA con i Michigan Wolverines.\nNBA.\nSacramento Kings.\nIl 26 giugno 2014 \u00e8 stato selezionato al Draft NBA 2014 con l'ottava scelta assoluta, dai Sacramento Kings; fa il suo esordio nella NBA il 30 ottobre 2014 segnando 9 punti contro i Golden State Warriors.\nPhiladelphia 76ers.\nNella notte tra il 1\u00ba e il 2 luglio 2015, Stauskas viene scambiato insieme ai compagni di squadra Carl Landry e Jason Thompson, approdando ai Philadelphia 76ers, squadra in cui gioc\u00f2 le due stagioni e mezzo successive.\nIl 7 dicembre 2017 la franchigia della Pennsylvania lo cede ai Brooklyn Nets insieme a Jahlil Okafor in cambio di Trevor Booker. A Brooklyn gioca 35 partite subentrando sempre dalla panchina.\nPortland Trail Blazers e Cleveland Cavaliers.\nIl 6 luglio 2018 firma con i Portland Trail Blazers.\nNonostante non stesse sfigurando la franchiga dell'Oregon il 3 febbraio 2019 lo cede ai Cleveland Cavaliers. Tuttavia per Stauskas si \u00e8 verificata una \"trade dead-line\" anomala: tre giorni pi\u00f9 tardi viene ceduto prima agli , che dopo poche ore lo hanno ceduto agli che lo tagliano 8 minuti dopo avere ufficializzato il suo arrivo. L'11 febbraio viene poi messo sotto contratto da svincolato dai Cleveland Cavs; la stessa situazione \u00e8 toccata a Wade Baldwin, che tuttavia \u00e8 rimasto free agent al contrario di Stauskas."}
{"id": "5024910", "revid": "599013", "url": "https://it.wikipedia.org/wiki?curid=5024910", "title": "Jabari Parker", "text": "Biografia.\n\u00c8 il figlio di Sonny Parker.\nCarriera.\nPrimi anni e college (2009-2014).\nHa origini tongane e afroamericane. Inizi\u00f2 la carriera a livello high school nella Simeon Career Academy di Chicago (Illinois). Al termine della stagione 2012-13 \u00e8 stato insignito del National Player of the Year, del McDonald's All-American Game nonch\u00e9 del titolo di Jordan Brand Classic MVP. Dall'estate 2013 si \u00e8 trasferito alla Universit\u00e0 di Duke per il suo unico anno di college.\nNBA (2014-).\nMilwaukee Bucks.\nIl 17 aprile 2014 ha annunciato di volersi rendere eleggibile al Draft 2014. Il 26 giugno viene selezionato con la seconda scelta assoluta dai Milwaukee Bucks. Il 29 ottobre 2014 fa il suo debutto in NBA, venendo schierato titolare nella partita contro gli Charlotte Hornets, nella quale ha realizzato 8 punti, 4 rimbalzi, 1 assist e una palla rubata in 37 minuti. Due giorni dopo ha realizzato la sua prima doppia doppia, segnando 11 punti e 10 rimbalzi. Dopo aver vinto il premio di rookie del mese a novembre insieme ad Andrew Wiggins, \u00e8 stato vittima, il 15 dicembre durante una partita contro i Phoenix Suns, di un infortunio al legamento crociato anteriore del ginocchio sinistro che ha posto fine alla sua stagione, conclusa con le medie di 12,3 punti, 1,7 assist e 5,5 rimbalzi a partita in 25 partite.\nNella stagione seguente ovvero quella del 2015-16 rientr\u00f2 in campo con i Bucks nella quinta partita della stagione regolare mettendo a referto 6 punti 1 rimbalzo e 1 assist. In seguito per\u00f2 riuscir\u00e0 a trovare continuit\u00e0 e a tenere una media dI 10,6 punti 4,1 rimbalzi e 1,2 assist in 31,7 minuti a partita (su un totale di 76 partite, di cui 72 giocate da titolare).\nIl 9 febbraio 2017 sub\u00ec un nuovo infortunio al crociato.\nChicago Bulls.\nIl 14 luglio 2018 firma un contratto biennale da 40 milioni con i Chicago Bulls.\nBoston Celtics.\nIl 17 aprile 2021 firma un contratto biennale con i Boston Celtics.\nNazionale.\nParker ha vinto la medaglia d'oro ai Campionati americani maschili di pallacanestro Under-16 disputati nel 2011 in Messico e ai Campionati mondiali maschili di pallacanestro Under-17 disputati nel 2012 in Lituania."}
{"id": "5024911", "revid": "767487", "url": "https://it.wikipedia.org/wiki?curid=5024911", "title": "La rete di Santini", "text": "La rete di Santini (\"Santini's Netzwerk\") \u00e8 un film documentario-musicale del 2014 diretto dal regista tedesco Georg Brintrup. Il film racconta la vita e l'opera dell'abate romano Fortunato Santini (1777-1861) che riesce in soli cinquanta anni a mettere insieme la biblioteca musicale privata pi\u00f9 completa al mondo.\nTrama.\nL'anziano abate Santini narra a un giovane cappellano tedesco della diocesi di M\u00fcnster la sua vita e la storia della collezione. Il cappellano ha convinto Santini a vendere la collezione al vescovo di M\u00fcnster in Vestfalia.\nLa narrazione di Santini si alterna con gli interventi di Edward Dent, il famoso musicologo inglese. Dent descrive come ha scoperto la collezione e le sue vicissitudini durante il Nazi-Fascismo, la guerra e, ancora dopo, quando un diluvio la decim\u00f2.\nI due livelli narrativi sono integrati da interventi di storici e musicologi contemporanei (Markus Engelhardt dell'Istituto Storico Germanico di Roma e Peter Schmitz dell'Universit\u00e0 di M\u00fcnster), ma anche e soprattutto da commenti musicali: opere conosciute o meno note della musica antica italiana e tedesca, presentate da musicisti dei due Paesi.\nProduzione.\nFortunato Santini \u00e8 stato un sacerdote vissuto a Roma e che ha trascorso la sua vita a collezionare spartiti musicali, sia autografi sia in copia. Oggetto della collezione furono soprattutto gli spartiti delle musiche pi\u00f9 antiche, reperiti a Roma, nelle biblioteche private ed ecclesiastiche, ma anche nel resto d'Italia e all'estero, grazie ad una fitta rete di contatti che l'abate era riuscito a tessere grazie a scambi e vendite di copie. Si deve a lui se molte composizioni della musica europea ci sono pervenute.\nLa collezione \u00e8 composta da 20 000 titoli in 4 500 manoscritti e 1 200 stampe, ed \u00e8 la biblioteca musicale privata pi\u00f9 completa al mondo.\nIl film ripercorre la vita dell'abate raccontando in che modo il musicologo da solo e senza grandi capitali sia riuscito a mettere insieme una collezione di musica cos\u00ec importante e, per giunta, senza quasi mai muoversi da Roma.\nIl suo segreto era, appunto, nella fitta rete di contatti, in patria e all'estero, con altri musicologi. Una rete che si stendeva tra le maggiori citt\u00e0 d'Europa, da Roma a Bologna, Venezia, Parigi, Bruxelles fino a Oxford, Londra, Copenaghen, Berlino, Monaco, Aquisgrana, Vienna e addirittura Mosca e San Pietroburgo.\nLa colonna sonora \u00e8 stata curata dall'Ensemble Seicentonovecento di Roma, dalla la Cappella musicale di Santa Maria dell'Anima, diretta dal maestro Flavio Colusso, e dalla Capella Ludgeriana del Duomo di M\u00fcnster, diretta da Andreas Bollendorf e Verena Sch\u00fcrmann.\nLe musiche, in particolare, tutte contenute nella collezione, sono di Antonio Lotti, Tomas Luis de Victoria, Cristobal de Morales, Giacomo Carissimi, Francesco Durante, Giovanni Battista Martini, Palestrina, Graun, H\u00e4ndel e Bach, ma anche di Alessandro Melani, Domenico e Alessandro Scarlatti, Francesco Durante e dello stesso Fortunato Santini.\nIl film ha dato l'impulso al progetto culturale italo-tedesco \"La Via dell'Anima\", teso a valorizzare e a far conoscere - attraverso concerti, eventi liturgici, film, edizioni musicali - l'immenso patrimonio musicale costituito dalla collezione."}
{"id": "5024915", "revid": "2187502", "url": "https://it.wikipedia.org/wiki?curid=5024915", "title": "Joel Embiid", "text": "Biografia.\nEmbiid nasce a Yaound\u00e9 nel Camerun figlio dell'ufficiale militare Thomas Embiid e di sua moglie Christine.\nCaratteristiche tecniche.\n\u00c8 un centro molto bravo in tutte e due le metacampo, ottimo stoppatore, giocatore in post e in area. Ha anche una buona visione di gioco che gli consente di fornire assist ed hand-off ai compagni, oltre ad avere una grande rapidit\u00e0 di piedi dovuta al suo passato calcistico.\nOltre a essersi ispirato a lui, \u00e8 stato paragonato ad Hakeem Olajuwon.\nCarriera.\nInizi, high school e college.\nDopo aver pensato inizialmente di dedicarsi alla carriera da pallavolista, oltre ad avere giocato a calcio fino a 16 anni, all'et\u00e0 di 15 anni inizia a giocare a basket ispirato dai movimenti della leggenda dell'NBA Hakeem Olajuwon. Durante un camp di pallacanestro estivo tenutosi in Camerun organizzato dal cestista NBA Luc Mbah a Moute Embiid viene scoperto proprio da quest'ultimo che un anno dopo lo convince a spostarsi negli Stati Uniti e a iscriversi alla Montverde High School, prestigiosa scuola superiore statunitense dalla quale sono usciti molti giocatori poi sbarcati nella NBA come Ben Simmons, futura prima scelta e compagno di squadra di Embiid nel Philadelphia 76ers e D'Angelo Russell, seconda scelta al Draft del 2015.\nAlla Montverde Academy chiude la sua stagione da senior con 13 punti e con 9,7 rimbalzi e 1,9 stoppate di media.\nNel 2012 accetta l'offerta di giocare presso la Kansas University. Chiude dopo un anno la sua carriera in NCAA con 11,2 punti, 8,1 rimbalzi e 2,4 stoppate in 23,1 minuti a partita.\nPhiladelphia 76ers (2014-).\nEmbiid si dichiara dunque eleggibile al Draft NBA 2014 e viene selezionato alla terza scelta assoluta dai Philadelphia 76ers, dopo Andrew Wiggins e Jabari Parker. Il giocatore \u00e8 per\u00f2 costretto a saltare le prime due stagioni NBA, a causa di una frattura da stress del piede destro, operata due volte.\nFa il suo debutto in NBA il 26 ottobre 2016 totalizzando 20 punti 7 rimbalzi e 2 stoppate. Nonostante giochi un numero di minuti limitato per gli infortuni passati, le sue medie rapportate su 36 minuti sono simili a quelle di Wilt Chamberlain nel suo anno da rookie. Si conferma anche un buon tiratore dall'arco, segnando con costanza da tre. Arriva terzo nelle votazioni dei tifosi per l'All Star Game 2017, non riuscendo per\u00f2 ad essere incluso nel quintetto titolare a causa del voto di allenatori e giocatori, ma venendo incluso nel Rising Stars Challenge (non partecipando per un problema al ginocchio). Diventa inoltre il secondo rookie dei 76ers dopo Allen Iverson a realizzare almeno 20 punti in 10 partite consecutive. A febbraio subisce un infortunio al ginocchio sinistro che causer\u00e0 la fine anticipata della sua stagione, dopo aver collezionato 31 presenze. Finisce la stagione mantenendo, in soli 25 minuti di media a partita, le medie 20,2 punti, 7,8 rimbalzi, 2,1 assist e 2,5 stoppate a partita, venendo incluso nel primo quintetto Rookie.\nLa stagione seguente gioca 63 partite (fermandosi nel finale di stagione per una frattura dell'osso orbitale sinistro causata dal compagno Markelle Fultz), portando i 76ers al terzo posto nella Conference. Mantiene le medie di 22,9 punti, 11 rimbalzi e 1,8 stoppate a partita, venendo anche incluso nel secondo quintetto All-NBA e nel secondo quintetto All-Defense. I Sixers, dopo aver battuto i Miami Heat, devono arrendersi in cinque gare ai Boston Celtics, guidati dal rookie Jayson Tatum.\nIl 20 febbraio 2021 segna il suo massimo in carriera di 50 punti nella partita vinta 112-105 contro i Chicago Bulls."}
{"id": "5024920", "revid": "599013", "url": "https://it.wikipedia.org/wiki?curid=5024920", "title": "Damien Inglis", "text": "Carriera.\nDopo tre anni nelle giovanili del Centre F\u00e9d\u00e9ral, ha esordito da professionista con il Roanne nel 2013, disputando 27 partite in Pro A."}
{"id": "5024921", "revid": "599013", "url": "https://it.wikipedia.org/wiki?curid=5024921", "title": "Charlie Muscat", "text": "Carriera.\nNazionale.\nHa collezionato sei presenze con la propria Nazionale."}
{"id": "5024924", "revid": "599013", "url": "https://it.wikipedia.org/wiki?curid=5024924", "title": "Chris Vella", "text": "Carriera.\nNazionale.\nHa collezionato sei presenze con la propria Nazionale."}
{"id": "5024925", "revid": "318922", "url": "https://it.wikipedia.org/wiki?curid=5024925", "title": "Christopher Vella", "text": ""}
{"id": "5024927", "revid": "125114503", "url": "https://it.wikipedia.org/wiki?curid=5024927", "title": "Rosa Blasi", "text": "Biografia.\nBlasi \u00e8 nata a Chicago da Rocco e Joyce Blasi, di origini italiane, irlandesi e ispaniche; ha due sorelle, Marina e Tasha, e due fratelli, Michael e Rocky.\nL'attrice ha una formazione classica come mezzosoprano. Proviene anche da un background teatrale che va dalla Piven Performance Company alla The Second City, con i quali ha recitato in numerosi musical e in tour con Kenny Rogers.\nBlasi ha sposato Jim Finn dei New York Giants il 14 febbraio 2004, da cui ha avuto una figlia, Kaia Finn, il 20 settembre 2006. La coppia ha divorziato nel 2008. Il 3 maggio 2014, la Blasi si \u00e8 risposata con il broker ipotecario Todd William Harris, ha una figliastra Ryan nata dalla precedente relazione di Harris.\nCarriera.\nIl debutto televisivo di Blasi \u00e8 stato in un ruolo ricorrente nella soap opera della CBS, Beautiful. A seguire ha avuto un ruolo da protagonista nella sitcom di Hitz. \nIn seguito \u00e8 stata guest star di numerosi programmi come \"Frasier\", \"Becker\", \"Caroline in the City\", \"V.I.P.\", \"Grown Ups\" e \"Beverly Hills, 90210\". Ha recitato nel film drammatico del canale Showtime, \"Noriega: God's Favorite.\" Il film \u00e8 stato diretto da Roger Spottiswoode e co-interpretato da Bob Hoskins.\nCon un ruolo da protagonista, Blasi ha recitato nella serie drammatica Squadra Med - Il coraggio delle donne dal 2000 al 2006, interpretando una dottoressa che gestisce una clinica gratuita. Ha fatto un'apparizione in un episodio del 2005 di , mentre il suo primo ruolo in un film importante \u00e8 stato quello della moglie del personaggio di Bill Pullman in The Grudge.\nBlasi \u00e8 apparsa nello spettacolo The Vagina Monologues all'Apollo Theater ed partecipato con ricorrenza al concerto di beneficenza \"What a Pair\" per la ricerca sul cancro al seno, registrando numerosi spot radiofonici e televisivi. \u00c8 anche un ospite abituale in talk show come Politically Incorrect con Bill Maher e The Late Late Show con Craig Kilborn. \nDal 2013 interpreta Barb Thunderman, la madre della famiglia di supereroi nell'omonima serie televisiva, dotata del potere di lanciare fulmini. \u00c8 inoltre un personaggio ricorrente in General Hospital. \nHa scritto nel 2011 una biografia intitolata \"Jock Itch: Misadventures of a Retired Jersey Chaser\", pubblicata da HarperCollins."}
{"id": "5024928", "revid": "599013", "url": "https://it.wikipedia.org/wiki?curid=5024928", "title": "Edward Azzopardi", "text": "Carriera.\nNazionale.\nHa collezionato cinque presenze con la propria Nazionale."}
{"id": "5024931", "revid": "767487", "url": "https://it.wikipedia.org/wiki?curid=5024931", "title": "Adrian Ciantar", "text": "Carriera.\nNazionale.\nHa collezionato cinque presenze con la propria Nazionale."}
{"id": "5024937", "revid": "287204", "url": "https://it.wikipedia.org/wiki?curid=5024937", "title": "Masanobu Ando", "text": ""}
{"id": "5024938", "revid": "124852165", "url": "https://it.wikipedia.org/wiki?curid=5024938", "title": "Sci di fondo ai V Giochi olimpici invernali - 18 km maschile", "text": "La competizione dei 18\u00a0km di sci di fondo ai V Giochi olimpici invernali si \u00e8 svolta il giorno 31 gennaio 1948 al \"Olympia-Skistadion\" di Sankt Moritz.\nLa gara era valida anche ai fini della combinata nordica"}
{"id": "5024945", "revid": "57342", "url": "https://it.wikipedia.org/wiki?curid=5024945", "title": "Nuovo Partito Socialista Italiano", "text": ""}
{"id": "5024950", "revid": "66704108", "url": "https://it.wikipedia.org/wiki?curid=5024950", "title": "Astorgio Manfredi", "text": ""}
{"id": "5024953", "revid": "92723", "url": "https://it.wikipedia.org/wiki?curid=5024953", "title": "Associazione Calcio Legnano 1958-1959", "text": "Questa voce raccoglie le informazioni riguardanti l'Associazione Calcio Legnano nelle competizioni ufficiali della stagione 1958-1959.\nStagione.\nIl Legnano continua a non avere un presidente neppure in questa stagione; alla guida della societ\u00e0 viene confermato il commissario Davide Casero, cos\u00ec come riconfermato \u00e8 anche l'allenatore Mario Zidarich. Questo campionato \u00e8 segnato dalla riforma della Serie C, con il ritorno all'organizzazione in pi\u00f9 gironi: in particolare il Legnano viene inserito nel gruppo A. Dato che dall'anno successivo si sarebbe passati da due a tre gironi, in questa stagione non sono previste retrocessioni.\nPer quanto riguarda il calciomercato, i \"Lilla\" sono costretti a cedere alcuni dei suoi pezzi migliori per far quadrare il bilancio. Lasciano il Legnano il portiere Fabio Soldaini e gli attaccanti Emilio Caprile, Aurelio Santagostino, Enzo Mustoni e Karl-Erik Palm\u00e9r. La rosa \u00e8 completata con l'arrivo di molti giovani promettenti prelevati da societ\u00e0 minori come il portiere Rolando Zernieri, i centrocampisti Giuseppe Dal Porto, Giuseppe Castano, Giuseppe Lattuada, Vincenzo Fontana e gli attaccanti Roberto Bertani e Giampaolo Villa. Inoltre, torna a vestire la maglia del Legnano l'attaccante Luciano Sassi. L'et\u00e0 media \u00e8 molto bassa, e questo ha delle conseguenze sull'andamento del campionato a causa dell'inesperienza dell'organico.\nLa stagione 1958-1959 di Serie C per il Legnano si conclude con il 18\u00ba posto in classifica nel girone A a 31 punti, a 6 lunghezze dal Pordenone ultimo in graduatoria, e a 27 punti dal e dal prime in classifica. In Coppa Italia 1958-1959, invece, il Legnano viene eliminato al primo turno dal ; questa \u00e8 l'ultima partecipazione dei \"Lilla\" alla coppa nazionale.\nOrganigramma societario.\nArea direttiva\nArea tecnica"}
{"id": "5024960", "revid": "92723", "url": "https://it.wikipedia.org/wiki?curid=5024960", "title": "Neruda Volley 2013-2014", "text": "Questa voce raccoglie le informazioni riguardanti il Neruda Volley nelle competizioni ufficiali della stagione 2013-2014.\nStagione.\nLa stagione 2013-14 \u00e8 per il Neruda Volley, sponsorizzata dalla Volksbank S\u00fcdtirol e con la denominazione della citt\u00e0 di Bolzano, in cui gioca, \u00e8 la prima in Serie A2: la squadra infatti \u00e8 stata ripescata dalla Serie B1 a causa della mancanza iscrizione alla serie cadetta di alcune squadre; in panchina siede Fabio Bonafede, mentre, oltre alla conferma di alcune giocatrice, la rosa si arricchisce con l'arrivo di Francesca Gentili, Sara Menghi, Maria Luisa Cumino e Sha'Dare McNeal, quest'ultima ceduta a met\u00e0 campionato e sostituita da Natal'ja Korobkova.\nIl campionato inizia con due successi consecutivi, a cui fanno seguito per\u00f2 esclusivamente sconfitte, eccetto una sola altra vittoria, alla settima giornata, contro la Beng Rovigo Volley, chiudendo il girone di andata al nono posto, posizione non utile per essere ripescata nella Coppa Italia di Serie A2. Anche il girone di ritorno si apre con due successi, interrotti poi da uno stop contro la Pallavolo Scandicci: il resto della \"regular season\" \u00e8 caratterizzato da risultati altalenanti che portano il club di Bronzolo a chiudere il campionato all'ottavo posto in classifica, venendo escluso dai \"play-off\" promozione.\nTutte le societ\u00e0 partecipanti alla Serie A2 2013-14 sono qualificate alla Coppa Italia di categoria: l'avventura del Neruda Volley per\u00f2 termina subito, con l'uscita agli ottavi di finale, a causa della sconfitta per 3-0 sia nella gara di andata che in quella di ritorno contro il Promoball Volleyball Flero.\nOrganigramma societario.\nArea direttiva\nArea organizzativa\nArea tecnica\nArea comunicazione\nArea sanitaria"}
{"id": "5024964", "revid": "767487", "url": "https://it.wikipedia.org/wiki?curid=5024964", "title": "Unione Sportiva Livorno 1958-1959", "text": "Questa voce raccoglie le informazioni riguardanti l'Unione Sportiva Livorno nelle competizioni ufficiali della stagione 1958-1959.\nStagione.\nLe ambizioni ai labronici non mancano. \nArno Ardisson, arrivato alla presidenza la stagione precedente, \u00e8 ambizioso e sta lavorando per ottenere buoni risultati. Il girone d'andata \u00e8 splendido, con 14 vittorie, tre pareggi e tre sconfitte, rinascono i sogni, dopotutto la squadra \u00e8 affidata alle cure di un ex dei miracoli Ivo Fiorentini.\nIl Livorno ha trovato in Emilio Gratton un bomber di lusso per la categoria, che realizzera 21 reti. Ma alla distanza il Livorno non regge il passo di Mantova e Siena. Il presidente tenta l'impossibile per scuotere la truppa, richiama Vinicio Viani al posto di Fiorentini, ma alla fine deve arrendersi. Un duro colpo al campionato labronico lo danno i \"fatti\" di Pisa di met\u00e0 aprile nel derby ripetuto, con rissa in campo e conseguenti squalifiche della Lega Nazionale."}
{"id": "5024974", "revid": "729019", "url": "https://it.wikipedia.org/wiki?curid=5024974", "title": "Marc Lambron", "text": "Biografia.\nIl 26 giugno 2014 \u00e8 eletto al seggio 38 dell'Acad\u00e9mie fran\u00e7aise, succedendo cos\u00ec a Fran\u00e7ois Jacob."}
{"id": "5024975", "revid": "69794", "url": "https://it.wikipedia.org/wiki?curid=5024975", "title": "Nikolas Stauskas", "text": ""}
{"id": "5024977", "revid": "124468050", "url": "https://it.wikipedia.org/wiki?curid=5024977", "title": "Pro Patria et Libertate Sezione Calcio 1966-1967", "text": "Questa voce raccoglie le informazioni riguardanti la Pro Patria et Libertate Sezione Calcio nelle competizioni ufficiali della stagione 1966-1967.\nStagione.\nNella stagione 1966-67 la Pro Patria ha disputato il girone A del campionato di Serie C, arrivando decima con 32 punti. Il torneo \u00e8 stato vinto dal Monza e dal Como con 50 punti, sale il Monza dopo spareggio (1-0). Retrocedono in Serie D la Triestina, la Mestrina e la Cremonese.\nLa retrocessa in Serie C squadra bustocca conferma sulla panchina Angelo Turconi, il mister imposta una squadra di giovani del vivaio o dei dintorni, con trame di gioco piacevoli, e nonostante la forzata cessione a novembre del terzino Alberto Vivian passato al Foggia, la squadra ridesta l'entusiasmo dei tifosi e raggiunge un tranquillo decimo posto finale. Vengono ceduti al Rapallo il centrocampista Giuseppe Recagno, ed allo Spezia l'attaccante Alberto Duvina. Mentre dal mercato sono arrivati via Parma il centrocampista Mario Ferraguti, dalla Melegnanese il terzino Mario Manera, dal Poggibonsi il portiere Romano Cazzaniga. L'inizio del torneo \u00e8 negativo, dopo la sconfitta di Biella a met\u00e0 novembre, quinta su otto partite giocate, viene chiamato sulla panchina dei tigrotti Carlo Regalia che pian piano rivitalizza la squadra biancobl\u00f9. Due tigrotti si mettono in evidenza realizzando dodici reti Piergiorgio Sartore e undici reti Carlo Ceccotti."}
{"id": "5024978", "revid": "1543377", "url": "https://it.wikipedia.org/wiki?curid=5024978", "title": "Atlantis Is Calling (S.O.S. for Love)", "text": "Atlantis Is Calling (S.O.S. for Love) \u00e8 un singolo del gruppo musicale tedesco dei Modern Talking, pubblicato nel 1986 come secondo estratto dal terzo album in studio \"Ready for Romance\". Autore del brano \"Atlantis Is Calling (S.O.S. for Love)\" \u00e8 Dieter Bohlen.\nIl singolo, pubblicato su etichetta Hansa Records, raggiunse il primo posto delle classifiche in Germania e il secondo in Austria\nIl brano si ritrova in varie raccolte del gruppo.\nDescrizione.\nTesto.\nSi tratta di una canzone d'amore: il protagonista \u00e8 convinto di avere ancora una chance con una ragazza, alla quale promette che non la ferir\u00e0 mai pi\u00f9.\nCover.\nNel 2015 Gigione realizza una cover in napoletano dal titolo \"Assiettete 'nzino a me\" per l'album \"W la musica\" (Mea Sound, MEA CD 230)."}
{"id": "5024984", "revid": "125893493", "url": "https://it.wikipedia.org/wiki?curid=5024984", "title": "Nikola Joki\u0107", "text": "Soprannominato \u201cThe Joker\u201d \u00e8 considerato fra i migliori \"lunghi\" capaci di fornire assist nella storia della NBA, Jokic ha vinto il premio di MVP nella stagione 2020-2021, unico giocatore scelto al secondo giro nella \"common era\" a riuscirci.\nBiografia.\nJoki\u0107 ha 2 fratelli di nome Nemanja e Strahinja. Nemanja ha giocato a basket all'Universit\u00e0 di Detroit con i Detroit Mercy Titans.\nCaratteristiche tecniche.\n\u00c8 un centro dotato di grande visione di gioco e in grado di effettuare passaggi assist, talvolta no-look, per i compagni, oltre ad essere bravo a giocare in post.\nHa dichiarato d'ispirarsi a Tim Duncan.\nCarriera.\nSerbia.\nBasket Mega (2012-2015).\nNell'estate del 2012 ha firmato un contratto con la Mega Vizura, anche se nella prima stagione con la squadra ha giocato per lo pi\u00f9 per la loro squadra juniores negli anni 2012-13. Nella stagione 2013-14 ha visto molti pi\u00f9 minuti in campo per la squadra senior. In oltre 25 partite di Adriatic League ha tenuto una media di 11.4 punti, 6.4 rimbalzi e 2.5 assist a partita. Ha Inoltre giocato 13 partite con la squadra nel campionato serbo.\nDopo la scelta del Draft NBA 2014 e la partenza dell'ex giocatore NBA Ratko Varda, \u00e8 diventato uno dei leader del team nella stagione 2014-15. Nella prima partita della Lega Adriatica, ha guidato la sua squadra ad una vittoria 103-98 su MZT Skopje, segnando 27 punti e prendendo 15 rimbalzi per un punteggio totale di plus-minus di 44. \u00c8 stato nominato MVP del Round 1. Il 3 novembre ha registrato 17 punti, 12 rimbalzi e season-high di 8 assist per un punteggio totale di plus-minus di 40, in una vittoria 90-84 ai danni di Zara. Per tali prestazioni, \u00e8 stato nominato MVP della giornata 6. Il 7 febbraio, ha segnato 27 punti e preso 15 rimbalzi nella sconfitta per 77-88 contro il Szolnoki Olaj. \u00c8 stato scelto come l'MVP del round per la terza volta in una stagione. Per le sue performance nel corso del mese, \u00e8 stato nominato MVP del mese di febbraio, avendo una media di 21.7 punti e 12.3 rimbalzi a partita. Il 21 marzo, ha segnato il suo season-high di 28 punti e ha aggiunto 15 rimbalzi per aiutare la sua squadra a vincere con 100-96 con Igokea. \u00c8 stato scelto come l'MVP della giornata 26, il suo quarto premio MVP del turno nel corso della stagione. Sebbene Mega Leks sia finito al 10\u00ba posto nella Lega Adriatica, Joki\u0107 \u00e8 diventato uno dei giocatori pi\u00f9 importanti della lega. In oltre 24 partite giocate, ha tenuto una media di 15,4 punti, 9,3 rimbalzi (leader del campionato) e 3,5 assist a partita, mentre ha condotto il campionato con il rating di indice di 22. Il 26 marzo, \u00e8 stato ufficialmente nominato MVP della regular season della Lega Adriatica. \u00c8 stato anche scelto come ABA Liga Top Prospect per la stagione 2014-15.\nDopo l'eliminazione per mano del Partizan Belgrado in semifinale del campionato serbo, Joki\u0107 lasci\u00f2 la squadra per perseguire una carriera NBA.\nNBA.\nDenver Nuggets (2014-).\nIl 26 giugno 2014 Jokic \u00e8 stato selezionato come 41\u00aa scelta nel Draft NBA 2014 dai Denver Nuggets. Il 28 luglio 2015, firma un contratto con i Nuggets dopo aver tenuto una media di 8,0 punti e 6,2 rimbalzi nelle cinque partite di Summer League con la squadra. Il 18 novembre 2015 sigla un primo career high di 23 punti e 12 rimbalzi in una sconfitta per 109-98 contro i San Antonio Spurs. Il 10 gennaio 2016 registra un career-high di nove assist in una vittoria 95-92 contro gli Charlotte Hornets. Il 1\u00ba febbraio realizza 27 punti e 14 rimbalzi nella vittoria per 112-93 sui Toronto Raptors. L'8 aprile stabilisce un nuovo career high con 15 rimbalzi nella vittoria per 102-98 sui San Antonio Spurs. Alla fine della stagione, arriva terzo nella corsa per il Rookie of the Year e guadagna un posto per l'All-Rookie First Team.\nDurante la stagione 2016-17 Joki\u0107 si fa notare soprattutto per gli assist e le doppie doppie; grazie alla sua ottima stagione (che comunque non ha portato i Nuggets oltre il nono posto, non valido per i playoffs) \u00e8 giunto secondo sia nella corsa al MIP, dietro a Giannis Antetokounmpo, sia in quella al premio Assist of The Year.\nNella stagione 2017-18 ha stabilito il primato Nba All Time per la tripla doppia pi\u00f9 veloce della storia, realizzata in 13 minuti effettivi di gioco nella partita contro i Milwaukee Bucks. \nNella stagione 2018-2019 realizza una tripla doppia con il 100% di tiri a canestro riusciti, il primo a riuscirci dopo Wilt Chamberlain 50 anni prima. In gara 3 di semifinale di conference, giocata il 3 maggio 2019 contro i Portland Trail Blazers, diventa il quarto giocatore di sempre in NBA per minuti giocati in una sola partita (64:58), complici i 4 overtime. Prima di lui figurano solamente Red Rocha e Paul Seymour con 67 minuti e Bob Cousy con 66 minuti, giocatori che registrarono il record nella partita Syracuse Nationals-Boston Celtics giocata il 21 marzo del 1953. \nLa stagione 2020-21 inizia nel migliore dei modi per il centro serbo, che nelle prime 10 partite stagionali fa registrare numeri pazzeschi: 244 punti, 112 rimbalzi e 104 assist. L'ultimo giocatore a riuscire in questa impresa fu Oscar Robertson nella stagione 1961-62.\nIl 5 aprile 2021 il lungo ha guidato i Denver Nuggets ad un\u2019impressionante vittoria in rimonta contro gli Orlando Magic. Jokic ha chiuso il match con 17 punti, 9 rimbalzi e 16 assist. Secondo quanto riporta ESPN Stats &amp; Info, si tratta dell\u201981\u00aa partita con 10 o pi\u00f9 assist, il che lo ha portato a superare il leggendario Wilt Chamberlain tra i lunghi con il maggior numero di partite con assist in doppia cifra. Chiude la stagione con 26,4 punti, 10,8 rimbalzi e 8,3 assist di media a partita, venendo nominato MVP della regular season. Jokic diventa dunque il primo giocatore della \"common era\" (dal 1966) a vincere il premio di MVP dopo esser stato scelto al secondo giro. Prima di Jokic nessun giocatore scelto oltre la 15\u00aa scelta al Draft era mai riuscito a vincere un MVP."}
{"id": "5024987", "revid": "15756", "url": "https://it.wikipedia.org/wiki?curid=5024987", "title": "Guerra dei Nasi Forati", "text": "La guerra dei Nasi Forati fu un conflitto armato tra numerose trib\u00f9 di Nasi Forati con gli alleati Palus di Eco Rosso (\"Hahtalekin\") e Testa Calva (\"Husishusis Kute\") e lo United States Army.\nStoria.\nIl conflitto, combattuto tra giugno ed ottobre del 1877, fu causato dal rifiuto di molte trib\u00f9 di Nasi Forati, soprannominati \"indiani non-trattati\", di rinunciare alle proprie terre natali sulle coste del Pacifico nordoccidentale per trasferirsi in una riserva indigena in Idaho. Questa deportazione forzata violava il trattato di Walla Walla firmato nel 1855 che concedeva alla trib\u00f9 oltre 30\u00a0000\u00a0km\u00b2 di terra ed il diritto di cacciare e pescare nelle terre vendute al governo statunitense. Dopo i primi scontri armati a giugno, i Nasi Forati si misero in viaggio verso nord per chiedere aiuto ai Crow. Dopo il rifiuto dei Crow, cercarono asilo presso i Lakota di Toro Seduto, fuggito in Canada nel maggio 1877 per evitare la cattura dopo la battaglia del Little Bighorn del 1876.\nI Nasi Forati furono inseguiti da soldati dello United States Army con cui avevano combattuto una serie di scontri durante una ritirata di quasi 1900 km. La guerra fin\u00ec quando fu combattuta un'ultima battaglia di cinque giorni lungo lo Snake Creek alle pendici delle Bear Paw Mountains in Montana, a soli 65 chilometri dal confine canadese. La maggior parte dei Nasi Forati di Capo Giuseppe della trib\u00f9 \"Wallowa\" si arresero ai generali Oliver O. Howard e Nelson Miles. Uccello Bianco dei \"Lam\u00e1tta\" riusc\u00ec a fuggire dopo la battaglia con un numero imprecisato di indiani e insieme raggiunsero il campo di Toro Seduto in Canada. I 418 Nasi Forati che si arresero, comprese donne e bambini, furono fatti prigionieri e mandati con un treno a Fort Leavenworth in Kansas.\nNonostante Capo Giuseppe sia il pi\u00f9 famoso dei capi Nasi Forati, non ne fu l'unico capo. I Nasi Forati erano guidati da una coalizione di numerosi capi provenienti da diverse trib\u00f9 che comprendevano i Nasi Forati \"non-trattati\", tra cui i Wallowa di Ollokot, o \"Lam\u00e1tta\" di Uccello Bianco, Toohoolhoolzote dei \"Pikunin\" e Specchio degli \"Alpowai\". Il generale Howard era a capo del dipartimento della Columbia dell'esercito statunitense, incaricato di scortare i Nasi Forati nella riserva la cui giurisdizione fu estesa al generale William Tecumseh Sherman per permettere ad Howard l'inseguimento. Fu durante la resa finale dei Nasi Forati che Capo Giuseppe tenne il famoso discorso \"Non combatter\u00f2 mai pi\u00f9\", tradotto dall'interprete Arthur Chapman.\nIl \"The New York Times\" scrisse in un editoriale del 1877 che \"Dal nostro punto di vista, la guerra fu inizialmente non pi\u00f9 di un enorme errore ed un crimine\". La guerra viene ricordata da numerosi siti del Nez Perce National Historical Park e del Nez Perce National Historic Trail.\nLa serie di operazioni di questa campagna \u00e8 nota anche come Lunga Marcia; l'obbiettivo che perseguivano i Nasi Forati era infatti quello di raggiungere il confine canadese, ovvero la salvezza e la libert\u00e0. Il raggiungimento dell'obiettivo prevedeva un'estenuante marcia attraverso le Montagne Rocciose, un percorso pieno di insidie e, non ultimo, l'Esercito statunitense che cerc\u00f2 in ogni modo di ostacolarne il passaggio del confine. \nContesto storico.\nNel 1855 durante il consiglio di Walla Walla i Nasi Forati furono obbligati dal governo federale a rinunciare alle loro terre natali ed a trasferirsi nella riserva Umatilla del territorio dell'Oregon con Walla Walla, Cayuse e Umatilla. Le trib\u00f9 coinvolte si opposero talmente duramente all'accordo che Isaac Ingalls Stevens, governatore e sovrintendente degli affari indiani nel territorio di Washington, e Joel Palmer, sovrintendente degli affari indiani per il territorio dell'Oregon, firmarono il trattato dei Nasi Forati Nez Perce nel 1855, garantendo loro il diritto di restare in un'ampia porzione di terra in Idaho, Washington e Oregon, in cambio della cessione agli Stati Uniti di 22000 dei 52000\u00a0km\u00b2 per del denaro, con in pi\u00f9 il diritto di cacciare, pescare e pascolare i cavalli sul terreno venduto. Era in pratica lo stesso diritto concesso sui terreni pubblici ai cittadini anglo-americani.\nLa neonata riserva dei Nasi Forati era ampia 30\u00a0000\u00a0km\u00b2 e si divideva tra Idaho, Oregon e Washington. Secondo i termini del trattato nessun colono bianco poteva entrare nella riserva senza il permesso dei Nasi Forati. Nel 1860 fu scoperto l'oro nei pressi dell'odierna Pierce e 5000 cercatori invasero la riserva, fondando illegalmente la citt\u00e0 di Lewiston come deposito in terra dei Nasi Forati. Rancheros ed agricoltori seguirono i minatori ed il governo statunitense non riusc\u00ec a tenerli fuori dalle terre indiane. I Nasi Forati si infuriarono per il fallimento del governo nel rispetto delle clausole dei trattati, e per il fatto che non si oppose agli invasori che saccheggiavano le loro praterie, dalle quali dipendevano per la sopravvivenza.\nNel 1863 un gruppo di Nasi Forati fu obbligato a vendere il 90% della riserva al governo, ed a loro rimasero solo 3000\u00a0km\u00b2 in Idaho. Secondo il trattato tutti i Nasi Forati si sarebbero dovuti trasferire nella nuova minuscola riserva ad est di Lewiston. Numerosi Nasi Forati non considerarono valido l'accordo rifiutandosi di trasferirsi. I Nasi Forati che accettarono l'accordo erano in gran parte cristiani, mentre gli altri seguivano la religione tradizionale nativa. I Nasi Forati \"non-trattati\" comprendevano la trib\u00f9 di Capo Giuseppe che viveva nella valle del Wallowa in Oregon nordorientale. Le dispute con i coloni bianchi portarono a molti omicidi, i cui responsabili non furono mai puniti.\nLe tensioni tra Nasi Forati e coloni bianchi aumentarono nel 1876 e nel 1877. Il generale Oliver O. Howard convoc\u00f2 un consiglio nel maggio 1877 ordinando alle trib\u00f9 ribelli di trasferirsi nella riserva, ponendo un improbabile ultimatum di 30 giorni. Howard umili\u00f2 i Nasi Forati imprigionandone il capo anziano Toohoolhoolzote, il quale si era dichiarato contrario allo spostamento. Gli altri capi Nasi Forati, tra cui Capo Giuseppe, considerarono futile una resistenza militare. Accettarono il trasferimento e si diressero come ordinato a Fort Lapwai, nel territorio dell'Idaho. Il 14 giugno 1877 circa 600 Nasi Forati delle trib\u00f9 di Giuseppe e Uccello Bianco si radunarono nella prateria Camas, 10\u00a0km ad ovest dell'attuale Grangeville.\nIl 13 giugno, poco prima del termine dell'ultimatum, la trib\u00f9 di Uccello Bianco celebr\u00f2 una cerimonia tel-lik-leen presso il campo del lago Tolo con guerrieri che sfilarono a cavallo in cerchio attorno al villaggio vantandosi delle battaglie combattute e del loro comportamento in guerra. Secondo i racconti dei Nasi Forati, un vecchio guerriero di nome Hahkauts Ilpilp (Orso Grizzly Rosso) contest\u00f2 la presenza alla cerimonia di numerosi giovani guerrieri che non avevano vendicato i genitori uccisi dai coloni bianchi. Uno di loro, Wahlitits, era il figlio di Abito da Aquila, a cui aveva sparato Lawrence Ott tre anni prima. Umiliato e forse inebriato dal liquore, Wahlitits e due cugini (Sarpsisilpilp e Wetyemtmas Wahyakt) partirono dagli insediamenti del fiume Salmon per vendicarsi. La sera dopo, il 14 giugno 1877, Wetyemtmas Wahyakt torn\u00f2 al lago annunciando di aver ucciso quattro bianchi (nessuna donna n\u00e9 bambino) e ferito un altro che aveva in passato minacciato gli indiani. Ispirati dal furore della guerra, circa sedici altri guerrieri si unirono a Wahlitits nelle razzie.\nGiuseppe ed il fratello Ollokot erano lontani dal campo durante le razzie del 14 e 15 giugno. Quando tornarono il giorno dopo molti Nasi Forati erano partiti per accamparsi lungo White Bird Creek ed attendere la risposta del generale Howard. Giuseppe consider\u00f2 l'idea di chiedere la pace ai bianchi, ma cap\u00ec che sarebbe stato inutile dopo le razzie. Nel frattempo Howard aveva mobilitato il suo esercito ed aveva mandato 130 uomini, tra cui 13 guide dei Nasi Fortati, con il capitano David Perry a punire i Nasi Forati e costringerli ad andare nella riserva. Howard aveva previsto che i suoi soldati \"se la sarebbero cavata velocemente\". I Nasi Forati sconfissero Perry nella battaglia di White Bird Canyon ed iniziarono una lunga fuga verso est per fuggire dai soldati statunitensi.\nGuerra.\nGiuseppe e Uccello Bianco si unirono con la trib\u00f9 di Specchio e, dopo molte battaglie e schermaglie in Idaho il mese seguente, circa 250 guerrieri Nasi Forati e 500 donne e bambini con oltre 2000 cavalli ed altro bestiame iniziarono una ritirata non libera da scontri. Dall'Idaho attraversarono il passo Lolo entrando nel territorio del Montana, viaggiando verso sudest, entrando nel parco nazionale di Yellowstone per poi tornare in Montana, percorrendo circa 1900\u00a0km. Cercarono di chiedere asilo ai Crow ma, dopo il rifiuto di questi, decisero di trasferirsi in Canada.\nAlcuni guerrieri Nasi Forati, probabilmente meno di 200, sconfissero o bloccarono l'esercito statunitense in molte battaglie. La pi\u00f9 famosa fu la battaglia del Big Hole che dur\u00f2 due giorni in Montana sudoccidentale, uno scontro con molti caduti da ambo le parti, comprese molte donne e bambini dei Nasi Forati. Fino a Big Hole i Nasi Forati rimasero convinti di poter concludere la guerra con gli americani in modo favorevole, o almeno accettabile. Dopo la guerra \"aument\u00f2 per ferocia e ritmo. Da allora in avanti i bianchi divennero i loro nemici e la loro forza militare fu ridotta\".\nLa guerra termin\u00f2 quando i Nasi Forati si fermarono per accamparsi nella prateria adiacente a Snake Creek alle pendici del versante settentrionale delle Bears Paw Mountains nel territorio del Montana, a soli 65\u00a0km dal confine canadese.\nCredevano di essersi scrollati di dosso Howard e gli inseguitori, ma non sapevano che il neo promosso generale Nelson Miles al comando del neonato distretto di Yellowstone era stato mandato da Tongue River Cantonment per trovarli ed intercettarli. Miles guidava un gruppo misto composto dal 5\u00ba fanteria, dal 2\u00ba cavalleria e dal 7\u00ba cavalleria dell'ormai deceduto George Armstrong Custer. A fianco delle truppe c'erano le guide Lakota e Cheyenne, molte delle quali avevano combattuto l'esercito meno di un anno prima durante le guerre Sioux.\nFecero un attacco a sorpresa all'accampamento dei Nasi Forati la mattina del 30 settembre. Dopo tre giorni di scontri Howard giunse col suo gruppo, ed il 3 ottobre l'equilibrio fu rotto. Capo Giuseppe si arrese il 5 ottobre 1877 dicendo nel suo famoso discorso che non avrebbe \"combattuto mai pi\u00f9\".\nIn tutto i Nasi Forati affrontarono 2000 soldati statunitensi di diverse unit\u00e0 militari, oltre agli ausiliari indiani. Combatterono \"diciotto scontri, comprese quattro grandi battaglie ed almeno quattro schermaglie feroci\". Molti lodarono i Nasi Forati per la loro esemplare condotta e per le abilit\u00e0 belliche. Il giornale del Montana \"New North-West\" disse: \"Il loro modo di combattere da quando sono entrati in Montana \u00e8 stato quasi sempre segnata all'altezza delle nazioni civilizzate\".\nResa.\nQuando Capo Giuseppe si arrese formalmente il 5 ottobre 1877 alle 14:20, gli europei-americani lo descrissero come il principale capo dei Nasi Forati e lo stratega che stava dietro la brillante ritirata indiana. La stampa statunitense lo defin\u00ec \"il Napoleone Rosso\" per l'audacia guerriera dimostrata, ma in realt\u00e0 le trib\u00f9 dei Nasi Forati coinvolte non lo consideravano un capo guerriero. Furono il fratello minore di Giuseppe, Ollokot, Poker Joe e Specchio degli Alpowai a stilare i piani e le tattiche usati dai guerrieri, mentre Giuseppe era responsabile della cura del campo.\nNasi Forati fu immortalato dal suo celebre discorso:\nIl discorso di Giuseppe fu tradotto dall'interprete Arthur Chapman e fu trascritto dall'aiutante di campo di Howard, il tenente Charles Erskine Scott Wood. Tra le altre cose Wood era uno scrittore e poeta. La sua poesia \"The Poet in the Desert\" (1915) fu un successo letterario, ed alcuni critici hanno ipotizzato che possa aver usato una licenza poetica ed aver abbellito il discorso di Giuseppe.\nConseguenze.\nDurante i negoziati della resa, Howard e Miles promisero a Giuseppe che ai Nasi Forati sarebbe stato permesso di tornare nella propria riserva in Idaho. Ma il comandante generale William Tecumseh Sherman cambi\u00f2 idea e li trasfer\u00ec in Kansas. \"Ho creduto al generale Miles, o non mi sarei mai arreso\" disse in seguito Capo Giuseppe.\nMiles marci\u00f2 con i prigionieri per 400\u00a0km fino a Tongue River Cantonement in Montana sudorientale, dove giunsero il 23 ottobre 1877 e rimasero fino al 31 ottobre. I robusti guerrieri furono fatti marciare fino a Fort Buford, alla confluenza di Yellowstone e Missouri. Il 1\u00ba novembre i malati, i feriti, le donne ed i bambini partirono da Fort Buford su quattordici barche mackinaw.\nTra l'8 ed il 10 novembre i Nasi Forati partirono da Fort Buford diretti a Fort Abraham Lincoln oltre il fiume Missouri da Bismarck nel territorio del Dakota. Circa 200 partirono a bordo dei mackinaw il 9 novembre con due compagnie del 1\u00ba fanteria. Il resto viaggi\u00f2 a cavallo scortato da truppe del 7\u00ba cavalleria diretti verso il campo invernale.\nLa maggioranza dei cittadini di Bismarck accolsero bene i prigionieri Nasi Forati, fornendo un sontuoso pranzo a loro ed alla scorta. Il 23 novembre i prigionieri Nasi Forati ed in loro beni furono caricati su undici carrozze e partirono in treno per Fort Leavenworth in Kansas.\nA causa delle proteste presentate a Sherman dal comandante della fortezza, i Nasi Forati furono obbligati a vivere in una zona paludosa. \"Fu orribile\", disse uno scrittore, \"i 400 miserabili, abbandonati, emaciati esemplari di umanit\u00e0, soggetti per mesi all'aria malarica del fiume\". Capo Giuseppe si rec\u00f2 a Washington nel gennaio del 1879 per chiedere il permesso per il proprio popolo di fare ritorno in Idaho o, almeno, di ottenere terra nel territorio indiano in quello che sarebbe poi diventato l'Oklahoma. Incontr\u00f2 presidente e Congresso e fu accolto con onore, ma l'opposizione dell'Idaho imped\u00ec al governo di accettare la sua richiesta. Giusepee ed i Nasi Forati furono mandati in Oklahoma e si stabilirono in una piccola riserva nei pressi di Tonkawa. Le condizioni nel caldo territorio furono molto migliori di quelle sopportate a Leavenworth.\nNel 1885 a Giuseppe ed ai 268 Nasi Forati sopravvissuti fu infine concesso di tornare sul Pacifico nordoccidentale. Non fu per\u00f2 permesso loro di tornare nella riserva dei Nasi Forati, ma si insediarono nella riserva Colville a Washington. Mor\u00ec qui nel 1904.\nNella cultura di massa.\nLibri.\nIl generale Oliver Otis Howard fu il comandante ufficiale delle truppe statunitensi che inseguirono i Nasi Forati durante la guerra del 1877. Nel 1881 pubblic\u00f2 un racconto su Giuseppe e sulla guerra, \"Nez Perce Joseph: An Account of His Ancestors, His Lands, His Confederates, His Enemies, His Murders, His War, His Pursuit and Capture\", in cui descrisse la sua campagna.\nIl punto di vista dei Nasi Forati fu rappresentato da \"Yellow Wolf: His Own Story\", edito nel 1944 da Lucullus Virgil McWhorter, il quale aveva intervistato Lupo Giallo, un guerriero dei Nasi Forati. Il libro \u00e8 molto critico nei confronti del ruolo dei militari nella guerra, soprattutto del generale Howard.\nMcWhorter scrisse anche \"Hear Me, My Chiefs!\", pubblicato postumo. Si basava sulle fonti documentarie e conteneva materiale storico prodotto da entrambi gli schieramenti.\nTelevisione.\nNel 1975 il teledramma storico di David Wolper intitolato \"I Will Fight No More Forever\", con Ned Romero nel ruolo di Giuseppe e James Whitmore nel ruolo del generale Howard, fu ben accolto in un periodo in cui la cultura dei nativi subiva un'ampia esposizione mediatica. In Italia, usc\u00ec al cinema col titolo \"Indians\". L'opera fu importante per il fatto che cerc\u00f2 di presentare una vista bilanciata degli eventi.\nCanzoni.\nNel 1983 il cantante folk Fred Small incise \"The Heart of the Appaloosa\", in cui descrisse gli eventi della guerra dei Nasi Forati, evidenziando l'ottimo uso fatto dagli indiani dei cavali Appaloosa in battaglia e durante la ritirata. Nel testo si cita il nome indiano di Capo Giuseppe, tradotto come \"Tuono che Rotola Gi\u00f9 Dalla Montagna\", e buona parte del discorso \"Non combatter\u00f2 mai pi\u00f9\"."}
{"id": "5024989", "revid": "287204", "url": "https://it.wikipedia.org/wiki?curid=5024989", "title": "Nikola Jokic", "text": ""}
{"id": "5024990", "revid": "767487", "url": "https://it.wikipedia.org/wiki?curid=5024990", "title": "Lino Falzon", "text": "Carriera.\nNazionale.\nHa collezionato cinque presenze con la propria Nazionale."}
{"id": "5024991", "revid": "599013", "url": "https://it.wikipedia.org/wiki?curid=5024991", "title": "Joe Gatt", "text": "Carriera.\nNazionale.\nHa collezionato cinque presenze con la propria Nazionale."}
{"id": "5024992", "revid": "344503", "url": "https://it.wikipedia.org/wiki?curid=5024992", "title": "Joseph Gatt", "text": "Biografia.\nGatt \u00e8 nato e cresciuto a Kensington, Londra, da genitori maltesi. Si \u00e8 diplomato alla Mountview Academy of Theatre Arts.\nQuando Joseph era un adolescente ha scoperto di essere affetto da daltonismo; ci\u00f2 ha impedito di realizzare il suo sogno di far parte della RAF e di diventare un pilota di caccia. Lo stress dovuto a questa notizia, \u00e8 stato forse l'innesco per la sua alopecia universalis. Questa condizione medica rara, caus\u00f2 la perdita di tutti i capelli di Joseph all'et\u00e0 di 14 anni. \nJoseph ha iniziato la sua formazione professionale presso la Sylvia Young Theatre School. Si \u00e8 poi laureato alla Mountview Academy of Theatre Arts.\nDoppiatori italiani.\nNelle versioni in italiano dei suoi film, Joseph Gatt \u00e8 stato doppiato da:"}
{"id": "5024993", "revid": "1305772", "url": "https://it.wikipedia.org/wiki?curid=5024993", "title": "Duryea", "text": ""}
{"id": "5025000", "revid": "301156", "url": "https://it.wikipedia.org/wiki?curid=5025000", "title": "Unione Sportiva Lucchese Libertas 1958-1959", "text": "Questa voce raccoglie le informazioni riguardanti l'Unione Sportiva Lucchese Libertas nelle competizioni ufficiali della stagione 1958-1959."}
{"id": "5025001", "revid": "599013", "url": "https://it.wikipedia.org/wiki?curid=5025001", "title": "Robert Gatt", "text": "Carriera.\nNazionale.\nHa collezionato cinque presenze con la propria Nazionale."}
{"id": "5025005", "revid": "481666", "url": "https://it.wikipedia.org/wiki?curid=5025005", "title": "Ben Wilson", "text": ""}
{"id": "5025010", "revid": "287204", "url": "https://it.wikipedia.org/wiki?curid=5025010", "title": "Unione Sportiva Mestrina 1958-1959", "text": "Questa voce raccoglie le informazioni riguardanti l'Unione Sportiva Mestrina nelle competizioni ufficiali della stagione 1958-1959."}
{"id": "5025021", "revid": "287204", "url": "https://it.wikipedia.org/wiki?curid=5025021", "title": "2 in the Morning", "text": "2 in the Morning \u00e8 il terzo singolo tratto dal secondo album delle Girlicious, intitolato Rebuilt. Il singolo \u00e8 stato pubblicato ufficialmente il 31 agosto 2010 sia negli Stati Uniti sia in Canada. Tra coloro che crearono la canzone c'\u00e8 anche Nichole Cordova, una delle componenti delle Girlicious.\nNel ritornello della canzone \u00e8 presente un richiamo alla canzone della band tedesca A Touch of Class, \"Around the World (La La La La La)\".\nDella canzone venne realizzato anche un remix che prese il titolo di \"2 in the Morning - Original Harper &amp; Brother Remix\".\nVideo.\nAnche per questo video era prevista la realizzazione di un video musicale, il quale, per\u00f2, non \u00e8 mai stato realizzato. Sia le Girlicious sia la casa discografica non hanno mai pubblicato una dichiarazione sul motivo che ha portato a non realizzare un video musicale per questa canzone.\nClassifiche.\nIl singolo debutta nella \"Canadian Hot AC\" entrando alla posizione numero 48 per poi salire nelle settimane successive arrivando fino alla posizione numero 29. Il 10 settembre 2010, il singolo entra anche nella \"Canadian Hot 100\" raggiungendo la posizione numero 35. La canzone resta in classifica per un totale di 14 settimane."}
{"id": "5025022", "revid": "124123", "url": "https://it.wikipedia.org/wiki?curid=5025022", "title": "Pierre Bouchard", "text": "Nel corso della carriera ha giocato nella National Hockey League con i Montreal Canadiens e i Washington Capitals. \u00c8 figlio di \u00c9mile Bouchard, anch'egli giocatore dei Canadiens.\nCarriera.\nIn occasione dell'NHL Amateur Draft 1965 Bouchard fu scelto in quinta posizione assoluta dai Montreal Canadiens. Dal 1966 al 1968 egli milit\u00f2 nella Ontario Hockey Association con la formazione giovanile dei Canadiens.\nDopo aver compiuto vent'anni Bouchard entr\u00f2 a far parte dell'organizzazione dei Canadiens, trascorrendo due anni nei farm team della American Hockey League, prima con i Cleveland Barons, poi con i Montreal Voyageurs. Dopo una stagione deludente in NHL, per la prima volta fuori dai playoff in ventidue anni, la dirigenza di Montr\u00e9al scelse per la stagione successiva di chiamare in prima squadra alcuni prospetti provenienti dalla leghe minori fra cui Bouchard.\nAll'interno della rosa di Montr\u00e9al Bouchard spiccava per le sue doti prettamente difensive, cos\u00ec come Bill Nyrop, mentre gli altri tre difensori della squadra, Robinson, Savard e Lapointe avevano maggiori doti offensive. In otto stagioni Bouchard gioc\u00f2 565 partite con la maglia dei Canadiens, conquistando per cinque volte la Stanley Cup.\nPrima dell'inizio della stagione 1978-1979 Bouchard fu coinvolto in una controversia di mercato. Durante l'NHL Waiver Draft del 1978 Montr\u00e9al poteva trattenere 18 dei suoi 21 giocatori, e fra i giocatori non protetti figurava Bouchard, il quale non voleva giocare con altre franchigie. Nonostante ci\u00f2 egli fu scelto dai Washington Capitals, ma i Canadiens pur di non perderlo offrirono subito un altro giocatore da scambiare. Il presidente della NHL John Ziegler imped\u00ec lo scambio in quanto la franchigia canadese stava cercando di aggirare le norme della lega. Rimasto deluso dopo il trasferimento forzato Bouchard valut\u00f2 l'opzione del ritiro, tuttavia cambi\u00f2 idea disputando una partita con i Capitals nell'aprile del 1979.\nBouchard rimase a Washington fino al ritiro avvenuto nel 1982 giocando 106 partite, e dopo aver trascorso parte della stagione 1981-82 in AHL con gli Hershey Bears."}
{"id": "5025034", "revid": "1564499", "url": "https://it.wikipedia.org/wiki?curid=5025034", "title": "Lago di San Giovanni Incarico", "text": "Il lago di San Giovanni Incarico \u00e8 un lago artificiale del Lazio.\nGeografia fisica.\nIl lago si trova nella parte meridionale della Valle del Liri nel Lazio.\nStoria.\nSi \u00e8 formato a met\u00e0 degli anni Quaranta, in conseguenza dalla costruzione di una diga per una centrale idroelettrica sul fiume Liri.\nDal 1997 fa parte della Riserva naturale Antiche Citt\u00e0 di Fregellae e Fabrateria Nova e del Lago di San Giovanni Incarico."}
{"id": "5025035", "revid": "66705358", "url": "https://it.wikipedia.org/wiki?curid=5025035", "title": "Universit\u00e0 di Friborgo", "text": ""}
{"id": "5025040", "revid": "767487", "url": "https://it.wikipedia.org/wiki?curid=5025040", "title": "Little Paris", "text": "Little Paris \u00e8 un film tedesco del 2008, diretto da Miriam Dehne e con protagonista Sylta Fee Wegmann. Nel cast, figurano inoltre Patriq Pinheiro, Ralph Kretschmar, Jasmin Schwier, Nina-Friederike Gn\u00e4dig ed Inga Busch.\nIl film, che si colloca nell'ambito del cinema giovanile, \u00e8 stato presentato per la prima volta in pubblico il 2 maggio 2008 al Filmkunstfest Schwerin ed ha ricevuto nomination a vari premi.\nTrama.\nIn una cittadina del Baden-W\u00fcrttemberg soprannominata \"Little Paris\" per via di una copia della Tour Eiffel presente sul tetto di una fabbrica vive Luna, una ragazza di 23 anni che, dopo la morte della madre, vive con sua zia Pat. Luna lavora in quella fabbrica, ma sogna di sfondare come ballerina.\nL'occasione arriva quando giunge in citt\u00e0 una troupe di Berlino, guidata dal giovane G, alla ricerca di ballerini per un video musicale. Per partecipare al casting, Luna \u00e8 per\u00f2 costretta a lasciare la citt\u00e0 e gli affetti, a cominciare da sua zia, dal suo ragazzo Ron e dalle sue amiche Barbie ed Eve."}
{"id": "5025041", "revid": "1543377", "url": "https://it.wikipedia.org/wiki?curid=5025041", "title": "P.J. Hairston", "text": "Carriera.\nDopo una stagione e 26 presenze in NBA D-League con i Texas Legends, \u00e8 stato selezionato al primo giro del Draft NBA 2014 dai Miami Heat come 26\u00aa scelta assoluta, venendo poi ceduto agli Charlotte Hornets.\n\u00c8 il primo giocatore della storia proveniente dalla NBA D-League, ad essere scelto al primo giro del Draft.\nil 17 febbraio 2016 viene ceduto ai Memphis Grizzlies."}
{"id": "5025042", "revid": "287204", "url": "https://it.wikipedia.org/wiki?curid=5025042", "title": "Football Club de Metz 2014-2015", "text": "Questa voce raccoglie le informazioni riguardanti il Football Club de Metz nelle competizioni ufficiali della stagione 2014-2015.\nStagione.\nIl Metz, dopo una stagione chiusa con 76 punti, ritorna in Ligue 1. Albert Cartier viene riconfermato allenatore del club.\nMaglie e sponsor.\nLo sponsor tecnico per la stagione 2014-2015 \u00e8 Nike, mentre gli sponsor ufficiali sono Volvo (prima maglia) e Inter-conseil (seconda e terza maglia). La prima maglia \u00e8 rossa con maniche bianche, calzoncini e calzettoni rossi. La seconda maglia \u00e8 bianca con maniche nere, calzoncini e calzettoni bianchi. La terza maglia \u00e8 grigia con maniche nere, calzoncini e calzettoni grigi.\nOrganigramma societario.\nArea direttiva\nArea organizzativa\nArea comunicazione\nArea marketing\nArea tecnica\nArea sanitaria\nCalciomercato.\nSessione estiva \"(dal 10/6 all'1/9)\".\nNel mercato estivo giocatori come Diafra Sakho, Nicolas Fauvergue, Romain Inez, Thibaut Bourgeois ed Eduardo lasciano il club. A loro posto arrivano l'attaccante Juan Falc\u00f3n (dal Zamora FC in Venezuela), il difensore argentino Jos\u00e9 Luis Palomino (dall'Argentinos Juniors), Jonathan Rivierez, difensore del Le Havre AC, Cheick Doukour\u00e9 (dal Lorient).\nStatistiche.\n\"Aggiornate al 17 ottobre 2017\""}
{"id": "5025043", "revid": "66705427", "url": "https://it.wikipedia.org/wiki?curid=5025043", "title": "Facolt\u00e0 di teologia di Lugano", "text": ""}
{"id": "5025046", "revid": "1023546", "url": "https://it.wikipedia.org/wiki?curid=5025046", "title": "Bergamasca (danza)", "text": "La bergamasca \u00e8 una danza tradizionale originaria della citt\u00e0 di Bergamo. La sua esistenza \u00e8 attestata dall'inizio del XVI secolo. Aveva un tempo di 2/4 e veniva eseguita a coppia e a tondo. &lt;br&gt;\n\u00c8 caratterizzata dal ritorno periodico sulla tonica.\nStoria.\nDi impiego frequente nella musica di carattere popolare, come ne \"Il terzo libro de intabolatura di liuto\" di Giacomo Gorzanis (1564) o nel terzo libro de \"Le Villotte del Fiore\" di Filippo Azzaiolo (1569), si diffuse in seguito nella composizione strumentale del XVII secolo. Se un tempo si ritenne, secondo l'affermazione di Hugo Riemann, che la prima bergamasca attestata nella musica colta fosse quella inserita nel terzo libro delle \"Sonate\" di Marco Uccellini (1642), successivamente Paul Nettl precis\u00f2 che una bergamasca era gi\u00e0 presente nel quarto libro delle \"Sonate\" di Salamone Rossi (1622). Il Nettl contest\u00f2 anche l'ipotesi del Riemann secondo la quale la bergamasca derivasse dalle forme di danza su \"basso ostinato\".\nTra i compositori di bergamasche del XVII secolo, oltre ai gi\u00e0 citati Rossi e Uccellini, figurano tra gli altri: gli italiani Biagio Marini, Lodovico Grossi da Viadana, Gasparo Zanetti, Bernardo Gianoncelli, Giovanni Battista Vitali, Bernardo Pasquini e Giovanni Salvatore; l'italo-austriaco Giovanni Girolamo Kapsberger; i tedeschi Samuel Scheidt che ne compose delle variazioni sul tema (1621), Dietrich Buxtehude autore di 30 variazioni per clavicembalo dal titolo \"La Capricciosa\", e Valentin Rathgeber; e il francese Jean-Baptiste Besard che inser\u00ec una bergamasca nel suo \"Thesaurus harmonicus\" (1603). Compositori come Girolamo Frescobaldi (1635) o Giovanni Battista Fasolo (1645) abbandonarono il modello della danza semplice e crearono delle bergamasche utilizzando un contrappunto complesso. Essa fu a volte associata alla ciaccona ed alla passacaglia nella \"suite di danze\" barocca, come nelle \"Variazioni Goldberg\" di Johann Sebastian Bach.\nPer il suo carattere vivace e saltellante, la sua abbondanza di salti e di capriole, l'attitudine del suo tema a molteplici variazioni e al suo possibile uso come \"basso ostinato\", la bergamasca fu spesso utilizzata nella commedia dell'arte. Con questa danza William Shakespeare concluse la commedia \"Sogno di una notte di mezza estate\"; per la quale Felix Mendelssohn comporr\u00e0 in seguito eccellenti musiche di scena \"(Sogno di una notte di mezza estate, 1843)\". Molto impiegata nella composizione liutistica, tra i secoli XVII e XVIII incontr\u00f2 notevole successo in Germania e in Inghilterra, fino ad influenzare la musica sia colta che popolare dei rispettivi Paesi; tanto da ritrovarla, in forma modificata, in una canzone popolare tedesca \"(Kraut und R\u00fcben haben mich vertrieben)\" e in una canzone popolare svedese \"(Sk\u00e4ra, sk\u00e4ra havre)\".\nUscita di moda, nel XIX secolo la parola \"bergamasca\" pass\u00f2 ad indicare una danza diversa, di tempo 6/8, molto vivace ed abbastanza simile alla tarantella.\nOttorino Respighi trascrisse liberamente una bergamasca di Bernardo Gianoncelli e la inser\u00ec nelle \"Antiche arie e danze per liuto (seconda suite)\" del 1923. L'ultima bergamasca composta da un musicista classico risulta essere il secondo movimento di \"Two Pieces for Piano (1925)\" dell'inglese John Ireland. \nNelle composizioni di Claude Debussy \"(Suite bergamasque, 1905)\" e di Gabriel Faur\u00e9 \"(Masques et bergamasques, 1919)\" la parola non indica il tipo di composizione rappresentato; \u00e8 invece una citazione dalla poesia \"Clair de lune\" del poeta francese Paul Verlaine, nella quale il nome dell'antica danza serve ad evocare un'immagine poetica ed onirica. Nella composizione di Alfredo Piatti \"(La Bergamasca)\" la parola non si riferisce alla danza ma alla citt\u00e0 di Bergamo."}
{"id": "5025047", "revid": "633073", "url": "https://it.wikipedia.org/wiki?curid=5025047", "title": "Murina loreliae", "text": ""}
{"id": "5025053", "revid": "729019", "url": "https://it.wikipedia.org/wiki?curid=5025053", "title": "Sci di fondo ai V Giochi olimpici invernali - 50 km maschile", "text": "La competizione dei 50\u00a0km di sci di fondo ai V Giochi olimpici invernali si \u00e8 svolta il giorno 6 febbraio 1948 al \"Olympia-Skistadion\" di Sankt Moritz."}
{"id": "5025067", "revid": "729019", "url": "https://it.wikipedia.org/wiki?curid=5025067", "title": "Eorin Idae Gongweon (metropolitana di Seul)", "text": "Eorin Idae Gongweon (\uad70\uc790\uc5ed - \uc5b4\ub9b0\uc774\u5927\u516c\u5712\u9a5b, \"Eorin Idae Gongweon-yeok\" ) \u00e8 una stazione della metropolitana di Seul servita dalla linea 7 della metropolitana di Seul. Si trova nel quartiere di Gwangjin-gu, a est rispetto al centro della citt\u00e0. Il nome in inglese della fermata \u00e8 Children's Grand Park.\nStruttura.\nLa stazione \u00e8 sotterranea e possiede due banchine laterali e due binari con porte di banchina a piena altezza. In totale le uscite in superficie sono 6."}
{"id": "5025097", "revid": "729019", "url": "https://it.wikipedia.org/wiki?curid=5025097", "title": "Ttukseom yuwonji (metropolitana di Seul)", "text": "Ttukseom yuwonji (\ub69d\uc12c\uc720\uc6d0\uc9c0\uc5ed - \ub69d\uc12c\u904a\u5712\u5730\u9a5b, \"Ttukseom yuwonji-yeok\" ) \u00e8 una stazione della metropolitana di Seul servita dalla linea 7 della metropolitana di Seul. Si trova nel quartiere di Gwangjin-gu, a est rispetto al centro della citt\u00e0. Il nome in inglese della fermata \u00e8 Ttukseom Resort.\nStruttura.\nLa stazione \u00e8 realizzata su viadotto, e possiede due banchine laterali con due binari con porte di banchina a piena altezza. In totale le aree tornelli sono due, ciascuna con due ulteriori uscite a terra."}
{"id": "5025112", "revid": "599013", "url": "https://it.wikipedia.org/wiki?curid=5025112", "title": "Noah Vonleh", "text": "Carriera liceale.\nA livello liceale frequenta l\"'Haverhill High School\" a Haverhill (Massachusetts) prima di trasferirsi nel 2011 alla \"New Hampton School\". Nella stagione 2011-12 la sua media \u00e8 di 16 punti e 9 rimbalzi per partita. Nella stagione 2012-13 la sua media sale a 17 punti e 12 assist per partita, andando a partecipare al McDonald's All-American. Il 21 novembre 2012 firma un contratto per entrare a giocare nell'NCAA con Indiana Hoosiers, declinando i contratti di Kansas, North Carolina, UCLA e Ohio State.\nCarriera.\nNBA (2014-).\nCharlotte Hornets (2014-2015).\nDopo aver giocato per una sola stagione in NCAA con gli Indiana Hoosiers (chiusa con una media di oltre 11 punti e 9 rimbalzi a partita) viene scelto alla 9\u00aa chiamata del Draft NBA 2014 dagli Charlotte Hornets.\nIl 29 dicembre 2014 a causa dello scarso utilizzo nella rotazione della squadra il GM degli Hornets Rich Cho ha annunciato alla stampa che Vonleh sarebbe passato alla squadra di D-League Fort Wayne Mad Ants.\nIn totale ha giocato solo 25 partite con le cavallette venendo sempre impiegato dalla panchina e solo per 10,4 minuti di media a partita.\nPortland Trail Blazers (2015-2018).\nIl 24 giugno 2015 viene scambiato, insieme a Gerald Henderson, ai Portland Trail Blazers, che mandano agli Hornets Nicolas Batum.\nA Portland Vonleh trova maggiore spazio giocando spesso (seppur non sempre) da titolare nella formazione di Terry Stotts, giocando comunque un buon numero di partite (78 il primo anno, 74 il secondo e 33 il terzo). Con la franchigia dell'Oregon ha anche giocato nei playoffs per 2 volte, in cui la franchigia dell'Oregon \u00e8 stata eliminata in entrambi i casi dai Golden State Warriors, la prima volta alle semifinali di conference, la seconda al primo turno.\nChicago Bulls (2018).\nL'8 febbraio 2018 \u00e8 stato ceduto via trade ai Chicago Bulls in cambio dei diritti su Milovan Rakovi\u0107, per far s\u00ec che i Blazers risparmiassero sul salary cap.\nNew York Knicks (2018-2019).\nIl 24 luglio 2018 firma (da free agent) con i New York Knicks.\nMinnesota Timberwolves (2019-).\nL'8 luglio 2019 firma con i Minnesota Timberwolves."}
{"id": "5025123", "revid": "729019", "url": "https://it.wikipedia.org/wiki?curid=5025123", "title": "Cheongdam (metropolitana di Seul)", "text": "Cheongdam (\uccad\ub2f4\uc5ed - \u6df8\u6f6d\u9a5b, \"Cheongdam-yeok\" ) \u00e8 una stazione della metropolitana di Seul servita dalla linea 7 della metropolitana di Seul. Si trova nel quartiere di Gangnam-gu, a sud-est rispetto al centro della citt\u00e0.\nStruttura.\nLa stazione \u00e8 realizzata sottoterra, e possiede due banchine a isola con tre binari con porte di banchina a piena altezza. Particolarit\u00e0 della stazione \u00e8 la presenza del terzo binario centrale, accessibile da entrambe le banchine, dove il marted\u00ec, mercoled\u00ec e gioved\u00ec di ogni settimana, dalle 15 alle 20, staziona il convoglio mercato della felicit\u00e0 5678, al cui interno si tiene un vero e proprio mercato, con prodotti provenienti dalla campagna di diverse aree della Corea del Sud."}
{"id": "5025126", "revid": "564451", "url": "https://it.wikipedia.org/wiki?curid=5025126", "title": "Stazione di Ttukseom yuwonji", "text": ""}
{"id": "5025141", "revid": "1543377", "url": "https://it.wikipedia.org/wiki?curid=5025141", "title": "Campionato angolano di hockey su pista", "text": "Il campionato angolano di hockey su pista \u00e8 l'insieme dei tornei di hockey su pista istituiti dalla Federa\u00e7ao Angolana de Patinagem, organismo che ha competenza gestionale della disciplina su tutta l'Angola. Il campionato fu istituito nel 1978. I vincitori di tale torneo si fregiano del titolo di campioni d'Angola."}
{"id": "5025146", "revid": "124126288", "url": "https://it.wikipedia.org/wiki?curid=5025146", "title": "Riserva naturale orientata Bagni di Cefal\u00e0 Diana e Chiarastella", "text": "La Riserva naturale orientata Bagni di Cefal\u00e0 Diana e Chiarastella \u00e8 un'area naturale protetta istituita nel 1997, situata nei territori di Cefal\u00e0 Diana e Villafrati, comuni italiani della citt\u00e0 metropolitana di Palermo in Sicilia.\nStoria.\nLa riserva \u00e8 stata istituita con decreto dell'assessorato regionale del territorio e dell'ambiente numero 822/44 del 20 novembre 1997.\nPizzo chiarastella.\nNell'area della riserva naturale sono inclusi il rilievo carbonatico di Pizzo Chiarastella e la sorgente di acqua termale di Bagni, che in passato sgorgava tra Pizzo Chiarastella e Cozzo Cavallo e giungeva sino all'edificio noto come \"terme arabe\"."}
{"id": "5025168", "revid": "1452073", "url": "https://it.wikipedia.org/wiki?curid=5025168", "title": "Computer Kid", "text": ""}
{"id": "5025172", "revid": "120818376", "url": "https://it.wikipedia.org/wiki?curid=5025172", "title": "Gemma Hartmann", "text": "Biografia.\nGiunge a Roma con i genitori nel 1950. Il padre, Jorgen Birkedal Hartmann, fu storico dell'arte (esperto dello scultore neoclassico Bertel Thorvaldsen) e tra i fondatori dell'Accademia di Danimarca nel 1958 a Valle Giulia.\nDiplomata all'Accademia di Belle Arti di via di Ripetta nel 1960, fu allieva di Amerigo Bartoli Natinguerra e Luigi Surdi - incisione con Mino Maccari, scultura con Alessandro Monteleone \u2013 e segu\u00ec corsi di disegno all'Accademia di Francia Villa Medici con il Prix de Rome Arnaud d'Hauterives. \nHa vissuto e lavorato a Roma dove \u00e8 morta alla fine del 2012.\nEletta nel Gruppo dei Romanisti nel 1993, collabora con i suoi acquarelli per le tavole fuori testo nella \"Strenna dei Romanisti\" dal 1966. Dal 1984 illustra ogni anno tutto il volume con disegni o finalini. \u00c8 stata responsabile del coordinamento e l'impaginazione dello stesso e autrice di articoli per il volume per diversi anni.\nNel dicembre 1997 esegue la copertina del II volume degli indici della \"Strenna\" del XLI-LVI (1980-1995) con l'acquarello \"Una seduta al caff\u00e8 Greco del Gruppo dei Romanisti\". In quella del 2010 pubblica l'articolo \"L'anello di Thorvaldsen ed accenni alla nascita dell'Accademia di Danimarca\". Dell'aprile 2011 \u00e8 la copertina del III volume degli indici della \"Strenna\" del LVII-LXVI (1995-2005). Sul numero del 2011 compaiono il disegno \"Romanisti, ritratti nella Saletta Rossa del Caff\u00e8 Greco\" e l'articolo \"L'amorino che vi ho dato. Una storia curiosa\". L'illustrazione del 2012 ritrae due innamorati sotto la nevicata a vicolo Santa Maria Peretti. Nella \"Strenna\" del 2013 viene pubblicato, postumo, l'articolo scritto con Rita Parma \"Musica e immagini raccontano la \"Strenna dei Romanisti\". Da via Margutta a Gemma Hartmann a Palazzo Poli\".\nMostre personali.\nDelle numerose mostre personali, pi\u00f9 di 20 dagli anni sessanta al 2012, \u00e8 stata particolarmente legata a quella allestita alla Fondazione Besso nel 1969 insieme con la valida scultrice Donatella Marchini, la quale promosse una bella mostra del suo lavoro su Roma. Monsignor Giovanni Fallani, allora presidente della Pontificia commissione d'Arte Sacra in Italia, realizz\u00f2 questo progetto con l'aiuto e l'entusiasmo dell'allora direttrice Matizia Maroni Lumbroso. La presentazione in catalogo fu dello storico dell'arte Valerio Mariani.\nSeguirono altre mostre a Roma e poi, nel 1980, fu la volta di Copenaghen nella nota galleria di Henning Larsen. Di nuovo a Roma alla Galleria Schneider nel 1981, con gli oli,\u201dpresenze /assenze\u201d le stesse a Fontainebleau nel 1982 e a Mantova nel 1982. Poi segue il ciclo degli anni 1984-86' 89' 91'93 94' alla Galleria \u201c Incontro d'Arte\u201d a via del Vantaggio, con acquerelli e disegni di Roma. Direttrice l'eclettica , insostituibile indimenticabile amica, Giulia Lodigiani. L'entusiasmante approdo a Padova , Dicembre 1997-Gennaio 1998 con la mostra organizzata dal Comune di Padova (Arch.Franco Martinoni) nella \u201cSala degli Specchi\u201dal caff\u00e8 Pedrocchi, con una significativa presentazione in catalogo di Vittorio Sgarbi. Seguono tre esperienze indimenticabili , la mostra all'Istituto Italiano di Cultura \u2013La valletta- a Malta. Nel maggio 2004 (in occasione delle celebrazioni per l'ingresso di Malta nell'unione Europea) la Direttrice Rosanna Cravenna, fu insostituibile appoggio anche per le sue due successive mostre all'Istituto Italiano di cultura a Copenaghen nel 2007 e a Stoccolma nel Settembre dello stesso anno all'Istituto Italiano di Cultura \u201cC.M. Lerici, Direttore Giuseppe Manica. Nel giugno del 2012 l'Istituto Italiano per la Grafica, con il supporto di Rita Parma, allestisce una mostra antologica nella sala Dante.\nPremi.\nHa ricevuto diversi premi , medaglie e fatto molte mostre collettive attraverso gli anni in Italia ed all'estero dagli anni '60fino al 2011.\nLa critica d'arte.\nTra tanti testi di critica sulla sua opera sono significativi quelli di Domenico Petrocelli del 10 agosto 1980, per \u201dil Tempo\u201d Franco Simongini per la stessa testata pi\u00f9 volte sulla III a pagina, 15 ottobre 1981 Leonida Repaci, \u201c Quelli che contano\u201d 1983 Marsilio Ed. Carlo Belli, Galleria \u201cIncontro d'Arte\u201d 1984, Tamara Felicita Hufschmidt e Livio Jannattoni, Volume \u201cAntico Caff\u00e8 Greco\u201d Ed.Gruppo dei Romanisti 1989, Federico ZeriFederico Zeri presentazione \u201cStrenna dei Romanisti\u201d, Palazzo de Carolis, Banca di Roma Maggio 1992. Luigi Pallottino \u201cMonte Mario\u201d 1993. Vittorio Sgarbi, catalogo per la mostra di Padova ,1997. Luciana Frapiselli, volume \u201cImmagini di Monte Mario, dal Rinascimento ai giorni nostri \u201c Novembre 2011 EdiLazio.\nCollaborazioni.\nPubblicazioni per i tipi dell'Ega Congressi , \u201cQuattro Passi a Roma\u201d 1974\nIllustrazioni per il quotidiano \u201cLa Repubblica\u201d , la rivista \u201cGli amici di Monte Mario\u201d Gli amici di Monte Mario con la \u201cfinestra di Gemma Hartmann\u201d. L'Acrilico, \u201c Dai prati della pineta Sacchetti\u201d Roma 1991 nel volume di Luciana Frapiselli, \u201cImmagini di Monte Mario, dal Rinascimento ai giorni nostri \u201d EdiLazio Novembre 2011 Illustrazioni- 2007- per il volume : \u201cil Circolo Del Ministero Degli Affari Esteri\u201d Giangemi Editore 2008\nOpere in collezioni italiane ed estere. Alcune opere nella la sede centrale della Banca di Roma e al \u201cCaff\u00e8 Greco\u201d a Via dei Condotti in Roma (Saletta Rossa). Ha donato la sua collezione di Strenne dei Romanisti ed alcuni dei finalini pi\u00f9 significativi all'Istituto Italiano di Grafica."}
{"id": "5025186", "revid": "1833487", "url": "https://it.wikipedia.org/wiki?curid=5025186", "title": "Filetto Stroganoff", "text": "Il filetto Stroganoff o manzo Stroganov ( befstr\u00f3ganov) \u00e8 un piatto tipico della cucina russa composto da pezzi di manzo saltati in una salsa di smetana. Le sue origini risalgono alla Russia del XIX secolo e da allora \u00e8 diventato molto popolare in tutto il mondo, con considerevoli variazioni dalla ricetta originale.\nMolte sono le opinioni riguardanti il nome del piatto, alcuni riportano che sia stato preparato per la prima volta da uno chef francese, cuoco del conte russo Pavel Stroganoff, che aggiunse la panna acida al classico manzo in fricassea per renderlo pi\u00f9 adatto ai gusti del conte.\nAltri invece riportano che Stroganoff fosse il nome del medico che cur\u00f2 un'intossicazione di aringhe con una dieta a base di carne bovina, cipolle e panna acida."}
{"id": "5025194", "revid": "125351318", "url": "https://it.wikipedia.org/wiki?curid=5025194", "title": "Elfrid Payton", "text": "Carriera.\nNBA (2014-).\nOrlando Magic (2014-2018).\nDopo tre stagioni in NCAA con i Ragin' Cajuns della University of Louisiana at Lafayette (di cui l'ultima chiusa con oltre 19 punti, 6 assist e 6 rimbalzi di media), venne scelto alla 10\u00aa chiamata del Draft NBA 2014 dai Philadelphia 76ers. Nello stesso giorno venne ceduto agli Orlando Magic in cambio di Dario \u0160ari\u0107. Molto simile a Rajon Rondo per caratteristiche tecniche e fisiche, come il play ex campione NBA Payton riusc\u00ec ad andare in \"tripla-doppia\" (due volte in stagione) grazie ad un'ottima abilit\u00e0 nel catturare rimbalzi. Payton concluse la sua stagione da \"rookie\" a 8,9 punti di media, 6,5 assist e 4,3 rimbalzi a partita. Nelle altre stagioni and\u00f2 sempre oltre i 10 punti di media ma la franchigia della Florida non and\u00f2 mai ai play-off.\nPhoenix Suns (2018).\nL'8 febbraio 2018 i Magic lo cedettero ai Phoenix Suns in cambio di una seconda scelta.\nNew Orleans Pelicans (2018-2019).\nIl 2 luglio 2018 firma con i New Orleans Pelicans.\nNew York Knicks (2019-).\nIl 2 luglio 2019 si accorda per firmare un biennale da 16 milioni con i New York Knicks. La firma avviene il 9 luglio."}
{"id": "5025211", "revid": "729019", "url": "https://it.wikipedia.org/wiki?curid=5025211", "title": "Hakdong (metropolitana di Seul)", "text": "Hak-dong (\ud559\ub3d9\uc5ed - \u9db4\u6d1e\u9a5b, \"Hakdong-nyeok\" ) \u00e8 una stazione della metropolitana di Seul servita dalla linea 7 della metropolitana di Seul. Si trova nel quartiere di Gangnam-gu, a sud-est rispetto al centro della citt\u00e0.\nStruttura.\nLa stazione \u00e8 realizzata sottoterra, e possiede due banchine laterali, ciascuna con un ascensore e con due binari con porte di banchina a piena altezza. Sono presenti 10 uscite in superficie."}
{"id": "5025214", "revid": "19933", "url": "https://it.wikipedia.org/wiki?curid=5025214", "title": "Nueva Helvetia", "text": ""}
{"id": "5025215", "revid": "729019", "url": "https://it.wikipedia.org/wiki?curid=5025215", "title": "Nonhyeon (metropolitana di Seul)", "text": "Nonhyeon (\ub17c\ud604\uc5ed - \u8ad6\u5cf4\u9a5b, \"Nonhyeon-nyeok\" ) \u00e8 una stazione della metropolitana di Seul servita dalla linea 7 della metropolitana di Seul. Si trova nel quartiere di Gangnam-gu, a sud-est rispetto al centro della citt\u00e0.\nStruttura.\nLa stazione \u00e8 realizzata sottoterra, e possiede due banchine laterali, con due binari con porte di banchina a piena altezza situati al terzo piano sotterraneo. Sono presenti 8 uscite in superficie."}
{"id": "5025218", "revid": "1369234", "url": "https://it.wikipedia.org/wiki?curid=5025218", "title": "Club Sportif Moulien", "text": "Il Club Sportif Moulien \u00e8 una societ\u00e0 calcistica di Le Moule, citt\u00e0 della Guadalupa. Milita nella massima divisione del campionato della Guadalupa e ha sede a La Moule. Disputa le partite interne nello Stadio Jacques Pontr\u00e9my (1.000 posti), situato nella zona meridionale della citt\u00e0.\nRosa.\n\"Stagione 2008/2009\""}
{"id": "5025226", "revid": "729019", "url": "https://it.wikipedia.org/wiki?curid=5025226", "title": "Banpo (metropolitana di Seul)", "text": "Banpo (\ubc18\ud3ec\uc5ed - \u76e4\u6d66\u9a5b, \"Banpo-yeok\" ) \u00e8 una stazione della metropolitana di Seul servita dalla linea 7 della metropolitana di Seul. Si trova nel quartiere di Seocho-gu, a sud-est rispetto al centro della citt\u00e0.\nStruttura.\nLa stazione \u00e8 realizzata sottoterra, e possiede due banchine laterali, con due binari con porte di banchina a piena altezza e ascensori. Sono presenti due aree tornelli e 8 uscite in superficie."}
{"id": "5025227", "revid": "287204", "url": "https://it.wikipedia.org/wiki?curid=5025227", "title": "Libertas Brindisi 1954-1955", "text": "La Libertas Brindisi 1954-1955, prende parte al campionato italiano di Serie B, girone D a 8 squadre. Chiude la stagione regolare al penultimo posto con 3V 1N 10P, 727 punti segnati e 824 subiti.\nStoria &amp; Roster.\nDella formazione promossa in Serie B l'anno prima non fanno pi\u00f9 parte Antonio Amoroso e l'americano Bob Riesberg. Colelli sar\u00e0 promosso stabilmente in prima squadra e Elio Pentassuglia in servizio di leva far\u00e0 qualche apparizione saltuaria."}
{"id": "5025230", "revid": "2048534", "url": "https://it.wikipedia.org/wiki?curid=5025230", "title": "Roberto Ferrante", "text": "Fondatore della casa discografica Planet Records, attiva dal 1997 nell'ambito della pop/dance music internazionale, e dal 2003 anche nell'ambito della musica latino americana prima in Europa e poi nel Mondo intero, lanciando e promuovendo i pi\u00f9 importanti generi musicali latini come Bachata, Salsa, Reggaeton, Dembow, Cubaton, Merengue Urbano.\nBiografia.\nFerrante si dedica allo studio della batteria e del pianoforte presso il conservatorio di Napoli. Alla fine degli anni settanta inizia a suonare in alcune band giovanili di musica elettronica. Il periodo da \u201cdilettante\u201d termina nel 1983 con il suo primo contratto con una casa discografica (\"Best Records\" di Claudio Casalini, Roma) per la pubblicazione del suo primo disco come produttore artistico: Pineapples \u201c\"Come On Closer\"\u201d sar\u00e0 un successo nei club underground americani ed europei). Sceglie da questo momento di dedicarsi full time alla carriera musicale.\nLa sua attivit\u00e0 professionale si sviluppa come produttore artistico per conto delle case discografiche. Dal 1984 al 2014 Ferrante ha prodotto e/o remixato pi\u00f9 di centosettanta dischi (tra album e singoli), collaborando con case discografiche italiane e internazionali, e con artisti italiani quali Articolo 31, 99 Posse, Prozac+, Adriano Celentano, Gerardina Trovato, Ambra Angiolini. Ha realizzato pi\u00f9 di un centinaio di titoli dance internazionali, grazie ai quali ha raggiunto i primi posti nelle classifica di vendita europee, americane (top 50 Billboard per 4 volte di cui un numero 1 con Omega, esponente di punta dell'Urban Merengue) e giapponesi. Ha realizzato sigle televisive per molte produzioni televisive trasmesse in prima serata sia per RAI che per Mediaset, tra cui \"Scherzi a parte, La sai l'ultima?\", \"Torno sabato\" di Giorgio Panariello, \"Ballando con le stelle\".\nAlla fine del 1998 fonda insieme ad alcuni amici Planet Records, label indipendente che si propone di lanciare nuovi talenti e rinnovare la proposta musicale di artisti gi\u00e0 affermati. Con la nuova etichetta Planet Records produce Prozac+ \"Acida remix\" (n\u00ba 2 nelle classifiche singoli della classifica Nielsen Italia), Lisa (n\u00ba 2 Nuove Proposte e terzo posto tra i Campioni al Festival di Sanremo 1998, top 20 vendite album), Angels of Love (n\u00ba 1 nelle classifiche House UK nel 2000), Kay Bianco (Top 20 Music Control), Miele (top 30 Music Control), il rilancio di Paolo Belli, ritornato in classifica vendite e airplay grazie alla trasmissione del sabato sera di Raiuno per la Lotteria Italia \"Torno sabato - La lotteria\", Ferrante \u00e8 coautore della sigla della trasmissione \"Ci baciamo tutta la notte\".\nNell'estate 2003 Roberto Ferrante lancia sul mercato italiano \"Obsesi\u00f3n\" del gruppo Aventura (1\u00b0 singoli e album Nielsen Italia, disco di Platino, uno dei dischi pi\u00f9 venduti di sempre in Europa). Gli Aventura partecipano al Festival di Sanremo 2004 come \"Super Ospite Internazionale\".\nSempre con la sua etichetta Planet Records, nel 2004 lancia il magazine \"Latino!\" (magazine con Cd compilation allegata, specializzato in musica e balli latini), che vende pi\u00f9 di un milione e mezzo di copie tra il 2004 e il 2014.\nDal 2004 fino ad oggi, Roberto Ferrante si \u00e8 impegnato a lanciare con grande successo commerciale, prima in Europa e poi nel mondo intero, la moda della \u201c\"musica latina\"\u201d, quella originale, prodotta nei paesi di origine come Cuba, Repubblica Dominicana, Puerto Rico, lanciando con la Planet Records a livello internazionale artisti come Omega, El Cata, Gente De Zona, Papi S\u00e1nchez, Los 4, Los Van Van, Charanga Habanera, e collaborando al successo internazionale di superstars della musica latina come Prince Royce, Luis Enrique.\nNel 2008 Ferrante apre la succursale statunitense di Planet Records con ufficio a Miami. Segue nel 2010 quella nella Repubblica Dominicana. Dal 2009 Planet Records coordina una rete di distribuzione discografica a livello planetario, che tocca gli Stati Uniti e tutti i maggiori Paesi Europei con i Cd fisici, e tutto il mondo per i prodotti in digitale.\nNel 2009 la Planet Records \u00e8 nominata ai \"Latin Grammy Awards\". Negli anni tra il 2009 e il 2014 raggiunge innumerevoli volte il \"#1 Billboard USA\" come vendite album, singoli e airplay, ad oggi ha raggiunto e superato l\u2019enorme numero di 250 settimane di presenza in classifica Billboard e centinaia di settimane di presenza ininterrotta nelle classifiche di vendita europee.\nVita personale.\nRoberto Ferrante vive tra Miami, Napoli e i Caraibi, \u00e8 stato sposato una volta, ed ha avuto tre figli da due convivenze differenti.\nPremi, dischi d'oro e platino.\nFerrante ha vinto, come produttore e/o come discografico:\n "}
{"id": "5025232", "revid": "1543377", "url": "https://it.wikipedia.org/wiki?curid=5025232", "title": "Peter Lim", "text": "Biografia.\nNel luglio del 2010, Forbes lo pose all'ottavo posto fra le persone pi\u00f9 ricche di Singapore con un patrimonio netto stimato di 1,6 miliardi di dollari.\nNel marzo del 2010, la stessa rivista l'aveva posto al 655\u00ba posto fra le persone pi\u00f9 ricche del mondo con un patrimonio netto stimato di 1,5 miliardi di dollari.\nDa maggio 2014 \u00e8 il maggior azionista del Valencia Club de F\u00fatbol."}
{"id": "5025244", "revid": "22475", "url": "https://it.wikipedia.org/wiki?curid=5025244", "title": "Bioritmo", "text": "Un bioritmo (dal greco \u03b2\u03af\u03bf\u03c2 - \"bios\", vita e \u1fe5\u03c5\u03b8\u03bc\u03cc\u03c2 - \"rhutmos\", ritmo), \u00e8 un tentativo di predire vari aspetti della vita di una persona attraverso una semplificazione matematica. La maggior parte degli scienziati crede che quest'idea non abbia un'efficacia maggiore del caso e considerano il concetto un esempio di pseudoscienza: \u201cLa teoria dei bioritmi \u00e8 una teoria pseudoscientifica che afferma che le nostre vite quotidiane siano significativamente soggette a cicli ritmici ignorati dagli scienziati che studiano i ritmi biologici\u201d.\nConcetto.\nSecondo i sostenitori dell'esistenza dei bioritmi, la vita di una persona \u00e8 influenzata da cicli biologici ritmici che influenzerebbero le abilit\u00e0 personali in vari aspetti, come quello mentale, fisico ed emotivo. Questi cicli iniziano alla nascita ed oscillano in modo costante (onde sinusoidali) nel corso della vita, cos\u00ec da semplificare con un modello matematico il livello delle abilit\u00e0 di una persona in questi ambiti, giorno per giorno. Il comportamento sinusoidale sarebbe derivato da aspetti ormonali e biochimici, con le loro attivit\u00e0 di biofeedback corrispondenti alle concentrazioni chimiche.\nLa maggior parte dei modelli di bioritmo usa tre cicli: uno fisico di 23 giorni, uno emotivo di 28 ed uno intellettuale di 33. Sebbene il ciclo di 28 giorni sia della stessa lunghezza del ciclo mestruale medio delle donne, e sia stato in origine definito come ciclo \u201cfemminile\u201d (vedi in seguito), i due non sono necessariamente sincronizzati. Ognuno di questi cicli varia tra estremi alti e bassi, in modo sinusoidale, con giorni in cui il ciclo incrocia la linea dello zero, descritti come \u201cgiorni critici\u201d a maggior rischio di incertezza.\nIn aggiunta a questi tre cicli, sono stati proposti vari altri cicli, basati sulla combinazione lineare dei tre, o su cicli pi\u00f9 lunghi o pi\u00f9 corti.\nCalcolo.\nLe equazioni di calcolo dei cicli sono:\ndove formula_4 indica il numero di giorni dalla nascita.\nSi pu\u00f2 osservare che i cicli di 23 e 28 giorni hanno un periodismo di 644 giorni (od ogni anno e \u00be), mentre i cicli di 23, 28 e 33 giorni hanno un periodismo di 21.252 giorni (o circa 58 anni).\nStoria.\nIl concetto di ciclicit\u00e0 periodica del destino umano ha origini antiche. Lo si pu\u00f2 ritrovare nell'astrologia della nascita e in credenze popolari sui \"giorni fortunati\". I ritmi di 23 e 28 giorni usati in bioritmica sono stati individuati nel tardo XIX secolo da Wilhelm Fliess, un medico berlinese e paziente di Sigmund Freud. Fliess credeva nella regolarit\u00e0 di 23 e 28 giorni osservata in molti fenomeni, comprese la nascita e la morte. Elabor\u00f2 questi cicli definendo quello di 23 giorni \"maschile\" e quello di 28 \"femminile\", in concordanza con il ciclo mestruale.\nNel 1904 il professore di psicologia Hermann Swoboda disse di aver scoperto indipendentemente gli stessi cicli. Pi\u00f9 tardi, Alfred Teltscher, professore di ingegneria all'Universit\u00e0 di Innsbruck, arriv\u00f2 alla conclusione che le giornate positive e negative dei suoi studenti osservassero uno schema ritmico di 33 giorni. Teltscher credeva che l'abilit\u00e0 umana dell'apprendere e la vigilanza si alternassero con un periodo di 33 giorni. Uno dei primi ricercatori accademici sui bioritmi fu anche l'estone Nikolai P\u00e4rna, che pubblic\u00f2 un libro in tedesco chiamato \"Ritmi, vita e creazione\", nel 1923.\nLa pratica di consultare i bioritmi divent\u00f2 popolare negli anni settanta grazie ad una serie di libri di Bernard Gittelson, tra cui \"Bioritmi - Una scienza personale\", \"Grafici dei bioritmi di gente famosa ed infame\", e \"La previsione dei bioritmi nello sport\". La societ\u00e0 di Gittelson, Biorithm Computers Inc., bas\u00f2 la sua attivit\u00e0 commerciale nella vendita di grafici di bioritmi e calcolatori dedicati, ma la possibilit\u00e0 di predire eventi sportivi non fu confermata.\nI grafici per i bioritmi per l'uso personale furono popolari negli Stati Uniti fino agli anni '70; molti luoghi (come le sale da gioco) possedevano apparecchi che potevano produrre grafici di questo tipo attraverso l'inserimento della data di nascita. I grafici di bioritmi si ritrovavano spesso anche sui quotidiani, di solito abbinati agli oroscopi. I programmi per i bioritmi erano anche comuni nei PC, e verso la fine degli anni '70 furono messi in vendita anche calcolatori di bioritmi portatili (Kosmos 1 e il Biolator della Casio). Sebbene i bioritmi siano ora meno popolari, ci sono numerosi siti in internet che offrono gratuitamente grafici di bioritmi. Inoltre, ci sono programmi che offrono analisi bioritmiche avanzate."}
{"id": "5025246", "revid": "1543377", "url": "https://it.wikipedia.org/wiki?curid=5025246", "title": "San Diego Derby Dolls", "text": "La San Diego Derby Dolls (SDDD) \u00e8 una lega di roller derby di San Diego. Fondata nel 2005, la lega attualmente consiste di tre team, due dei quali competono contro team di altre leghe. Il terzo team compete contro i team interni della lega sorella, la Los Angeles Derby Dolls (LADD).\nLa lega \u00e8 stata fondata da Bonnie D.Stroir, che viveva a San Diego, ma giocava con la Los Angeles Derby Dolls da due anni. Verso la fine del 2006, le Dolls installarono una pista sopraelevata, ma continuarono anche a competere su pista piana, divenendo la prima lega ibrida.\nNel 2009, le Dolls avevano pi\u00f9 di 80 pattinatrici, e portavano fino a 1.000 fan ai loro bout. La lega ha vinto la Battle on the Bank 2009 (campionato nazionale di roller derby a pista sopraelevata), e ha mantenuto il titolo nel 2010. Nel marzo 2011, sfid\u00f2 la Rocky Mountain Rollergirls (campione della WFTDA) sulla propria pista sopraelevata, perdendo 100-125 in favore della lega a pista piana.\nSan Diego \u00e8 stata membro fondatore della Roller Derby Coalition of Leagues nel gennaio 2012."}
{"id": "5025250", "revid": "6923", "url": "https://it.wikipedia.org/wiki?curid=5025250", "title": "Conferenza di San Francisco", "text": "La Conferenza delle Nazioni Unite per l'Organizzazione Internazionale (UNCIO) fu una conferenza di delegati provenienti da 50 nazioni Alleate che ebbe luogo dal 25 aprile al 26 giugno 1945 a San Francisco (Stati Uniti).\nIn questa conferenza i delegati riesaminarono e riscrissero gli accordi di Dumbarton Oaks. La conferenza port\u00f2 alla creazione della Carta delle Nazioni Unite, che fu aperta alla firma dal 26 giugno. La conferenza fu presieduta dal diplomatico americano Alger Hiss. Una piazza nel centro di San Francisco, rinominata poi \"UN Plaza\", ricorda la conferenza. Si trova adiacente al Centro Civico della citt\u00e0.\nStati partecipanti.\nAlla conferenza parteciparono 50 Stati. Il governo in esilio della Polonia non pot\u00e9 presenziare.\n&lt;small&gt;Fonte: "}
{"id": "5025252", "revid": "666668", "url": "https://it.wikipedia.org/wiki?curid=5025252", "title": "SL Benfica (calcio a 5)", "text": ""}
{"id": "5025258", "revid": "173617", "url": "https://it.wikipedia.org/wiki?curid=5025258", "title": "Proclama di Anitta", "text": "Il Proclama di Anitta, o Iscrizione di Anitta (antico re nesita), \u00e8 un testo in scrittura cuneiforme ittita. \u00c8 un breve resoconto della vicenda che port\u00f2 alla prima formazione di un regno ittita in Anatolia ed \u00e8 considerato il pi\u00f9 antico testo in lingua ittita (e anche il primo esempio in assoluto di una lingua indoeuropea) attualmente conosciuto (da qui la classificazione come CTH 1, vedi sotto). Il testo ci \u00e8 giunto in frammenti e in tre diverse copie: una del XVI secolo a.C. creata dunque ai tempi del regno di Hattu\u0161ili I (uno dei primi sovrani di \u1e2aattu\u0161a) e due del XIII secolo a.C. Presumibilmente erano a loro volta copie di un originale iscrizione scolpita su una stele posta all'ingresso della citt\u00e0 del re, Kane\u0161, risalente al XVII secolo a.C.(CTH 1.A-B ovvero la copia pi\u00f9 antica \u00e8 la KBo III 22=BoTU 7, un'altra \u00e8 la KUB XXVI 71=BoTU 30 che contiene un frammento del proclama di Anitta e parte degli annali di Ammuna, la terza \u00e8 la KUB XXXVI 98(+)98a(+)98b etc.; vedi pagina sulla lingua ittita per il significato delle sigle di classificazione).\nContenuto.\nL'iscrizione tratta delle conquiste in Anatolia centrale di due antichi re ittiti, membri di una dinastia che regn\u00f2 originariamente in una citt\u00e0 chiamata Ku\u0161\u0161ara: Pithana e suo figlio Anitta, l'autore del testo. I nomi di questi re compaiono anche in altri antichi testi e si possono collocare nel periodo storico corrispondente alla seconda fase delle colonie del sito archeologico di K\u00fcltepe, l'antica Kane\u015d.\nIl proclama \u00e8 composto da una breve dedica iniziale e da un pi\u00f9 lungo racconto delle campagne di Anitta, preceduto da un prologo che racconta l'ascesa della citt\u00e0 di Ku\u0161\u0161ara fino alla conquista della supremazia nell'Anatolia centrale durante il regno di Pithana, padre di Anitta.\nL'iscrizione racconta come Pithana, re di Ku\u0161\u0161ara (una citt\u00e0-Stato di cui non si conosce la precisa collocazione geografica, ma che sar\u00e0 spesso ricordata nei testi ittiti come sede di uno dei rami della famiglia reale), abbia conquistato la citt\u00e0 di Ne\u0161a (o Kane\u0161, l'odierna K\u00fcltepe). La tavoletta di Anitta cita le gesta del padre Pithana, probabilmente per dimostrare come suo figlio si fosse mosso con coerenza nel solco politico-militare tracciato da Pithana stesso, continuando nella strategia di sottomissione delle citt\u00e0 vicine, incluse \u1e2aattu\u0161a e Zalpuwa (o Zalpa). \nEcco il testo dell'iscrizione, seguendo principalmente la traduzione di Neu ed Hoffner :"}
{"id": "5025272", "revid": "279320", "url": "https://it.wikipedia.org/wiki?curid=5025272", "title": "Probe Software", "text": ""}
{"id": "5025288", "revid": "33689", "url": "https://it.wikipedia.org/wiki?curid=5025288", "title": "Ricciotti (disambigua)", "text": ""}
{"id": "5025290", "revid": "47767", "url": "https://it.wikipedia.org/wiki?curid=5025290", "title": "Ricciotto", "text": ""}
{"id": "5025296", "revid": "339392", "url": "https://it.wikipedia.org/wiki?curid=5025296", "title": "Sava Media", "text": ""}
{"id": "5025297", "revid": "767487", "url": "https://it.wikipedia.org/wiki?curid=5025297", "title": "Pro Patria et Libertate Sezione Calcio 1967-1968", "text": "Questa voce raccoglie le informazioni riguardanti la Pro Patria et Libertate Sezione Calcio nelle competizioni ufficiali della stagione 1967-1968.\nStagione.\nNella stagione 1967-1968 la Pro Patria disputa il girone A del campionato di Serie C, con 41 punti ottiene il quinto posto in classifica, il torneo \u00e8 stato vinto dal Como con 57 punti, la squadra lariana ritorna in Serie B, retrocedono in Serie D la Mestrina, il Bolzano ed il Pavia.\nIl presidente Enrico Candiani conferma l'allenatore Carlo Regalia, dal mercato i nuovi arrivi a Busto Arsizio sono l'ala Giorgio Gambazza dal Casale ed il centravanti di manovra saronnese Silvano Galli dal Piacenza. In campionato la squadra bustocca parte forte, dopo sei giornate \u00e8 prima in classifica, ma dietro l'angolo c'\u00e8 il primo dispiacere che arriva ad Alessandria (2-1), poi la strada dei biancobl\u00f9 prosegue nel torneo tra alti e bassi, pur giocando un discreto calcio, ma nel girone A vi sono squadre meglio attrezzate, cos\u00ec la Pro Patria chiude il torneo con un onorevole quinto posto. Con 20 reti realizzate in 27 partite Camillo Baffi vince la classifica dei marcatori del girone A, in doppia cifra anche Giorgio Gambazza e Angelo Oliva autori di 10 reti a testa, di fatto con 56 reti la Pro Patria risulta la squadra con il miglior attacco di tutto il campionato, subendo per\u00f2 40 reti, il Como promosso con 16 punti in pi\u00f9 della Pro Patria, ne ha realizzate 52 e subite solo 17."}
{"id": "5025311", "revid": "114291731", "url": "https://it.wikipedia.org/wiki?curid=5025311", "title": "Toyota i-REAL", "text": "La Toyota i-REAL \u00e8 una \"Personal Mobility Concept\" presentata nel 2007 e progettata per poter essere messa in vendita intorno al 2010 ma mai effettivamente prodotta. Si tratta di uno sviluppo dei veicoli \"Personal Mobility\" creati precedentemente, tra cui la Toyota i-Unit e Toyota i-Swing. Come i suoi predecessori l'i-REAL \u00e8 fornita di 3 ruote alimentate elettricamente alimentandosi con delle batterie agli ioni di litio.\nDescrizione.\nNella modalit\u00e0 a bassa velocit\u00e0, il veicolo \u00e8 in posizione verticale, e si muove a 'passo d'uomo' e a altezza simile alla vista dei pedoni, senza occupare una grande quantit\u00e0 di spazio. In modalit\u00e0 alta velocit\u00e0, la i-REAL si estende in lunghezza facendo indietreggiare la singola ruota posteriore per migliorare l'aerodinamica e la stabilit\u00e0 del veicolo, permettendogli di raggiungere una velocit\u00e0 di 30 km/h. Nelle curve la ruota pi\u00f9 esterna si estende per evitare che il veicolo si ribalti.\nCi sono due joystick, uno per ogni mano. Entrambi i joystick controllano il veicolo, cos\u00ec sia i destrorsi sia i mancini possono utilizzare l'i-Real allo stesso modo. Si spinge il joystick in avanti per andare avanti, a sinistra per andare a sinistra, a destra per andare a destra e si tira indietro per fermarsi. I sensori perimetrali rilevano quando una collisione con una persona o un oggetto \u00e8 imminente e avvisa il guidatore emettendo un suono e una vibrazione. Allo stesso tempo, avvisa le persone intorno ad esso dei suoi movimenti attraverso l'uso di luci e suoni.\nL'i-REAL \u00e8 stata utilizzata a Top Gear sulla BBC nel 2008 da Richard Hammond ."}
{"id": "5025312", "revid": "3115", "url": "https://it.wikipedia.org/wiki?curid=5025312", "title": "Jacqueline Arenal", "text": "Biografia.\nFiglia dello scrittore e giornalista Humberto Arenal e dell'attrice Marta D\u00edaz Farr\u00e9, dopo aver cominciato a lavorare nella televisione cubana, la Arenal si trasfer\u00ec in Colombia, dove divenne nota come attrice di telenovele fra cui \"La suegra\", \"Chica vampiro\" e \"Las sant\u00edsimas\"."}
{"id": "5025314", "revid": "767487", "url": "https://it.wikipedia.org/wiki?curid=5025314", "title": "The Head of the Family (film 1916)", "text": "The Head of the Family \u00e8 un cortometraggio muto del 1916 diretto da Ben Wilson.\nProduzione.\nIl film fu prodotto dalla Rex Motion Picture Company.\nDistribuzione.\nDistribuito dall'Universal Film Manufacturing Company, il film - un cortometraggio di una bobina - usc\u00ec nelle sale cinematografiche USA il 4 luglio 1916."}
{"id": "5025317", "revid": "84514325", "url": "https://it.wikipedia.org/wiki?curid=5025317", "title": "Paul Tournier", "text": ""}
{"id": "5025318", "revid": "28592", "url": "https://it.wikipedia.org/wiki?curid=5025318", "title": "Manzo Stroganoff", "text": ""}
{"id": "5025320", "revid": "767487", "url": "https://it.wikipedia.org/wiki?curid=5025320", "title": "Struttura pecilitica", "text": "La tessitura pecilitica o struttura pecilitica \u00e8 il termine con cui ci si riferisce alla tessitura di quelle rocce ignee costituite da cristalli che contengono granuli di altri minerali al loro interno. Nelle rocce pecilitiche i granuli sono solitamente fenocristalli. La struttura pecilitica \u00e8 osservabile pi\u00f9 facilmente nelle sezioni sottili.\nI cristalli che ne inglobano altri sono detti \"oicocristalli\", quelli che vengono inglobati sono detti \"cadacristalli\".\nAlcuni tipi di rocce presentano una scarsa tendenza a contenere minerali che ne inglobano altri, soprattutto i gabbri, le apliti ed i graniti. In questo caso i grani di minerale sono disposti adiacenti uno all'altro e le facce degli ultimi ad essersi solidificati si adattano ai profili cristallini generalmente pi\u00f9 regolari dei primi ad esseri solidificati.\nNel caso in cui i cristalli idiomorfi pi\u00f9 piccoli che si sono formati per primi sono distribuiti in maniera irregolare all'interno di cristalli pi\u00f9 grandi e meno regolari che si sono formati pi\u00f9 tardi, la tessitura si dice pecilitica.\nUn \"peciloblasto\" \u00e8 un cristallo pi\u00f9 grande che contiene cristalli pi\u00f9 piccoli di altri minerali. I peciloblasti sono una tessitura delle rocce metamorfiche.\nLa tessitura pecilitica descrive l'occorrenza di un minerale che \u00e8 distribuito irregolarmente sotto forma di cristalli a orientamento variabile in un cristallo ospitante molto pi\u00f9 grande di un altro minerale.\nGenesi.\nEsistono due teorie non mutuamente esclusive che spiegano la formazione di questa tessitura in una roccia.\nUna prima teoria ipotizza che la tessitura pecilitica si forma nel caso in cui la cristallizzazione dei cadacristalli avvenga prima di quella degli oicocristalli.\nUna seconda teoria spiega il formarsi della tessitura pecilitica con la diversa velocit\u00e0 di nucleazione e di accrescimento dei minerali, i cadacristalli presentano un'alta velocit\u00e0 di nucleazione ed una bassa velocit\u00e0 di accrescimento, viceversa gli oicocristalli.\nTessitura ofitica.\nUna variante della tessitura pecilitica, conosciuta come tessitura ofitica \u00e8 una caratteristica di molti diabasi nei quali grandi cristalli xenomorfi o ipidiomorfi di augite racchiudono pi\u00f9 piccoli prismi idiomorfi di feldspato plagioclasio. La biotite e l'orneblenda possono racchiudere feldspato ofiticalmente; meno comunemente, accade con gli ossidi di ferro e la titanite. Nelle peridotiti la tessitura \"lustre-motted\" deriva dal pirosseno o dall'orneblenda che racchiudono nella stessa maniera l'olivina. In questi casi non esistono relazioni cristallografiche tra i due minerali (quello inglobante e quello inglobato)."}
{"id": "5025321", "revid": "265038", "url": "https://it.wikipedia.org/wiki?curid=5025321", "title": "Coppa di Germania di hockey su pista", "text": "La Coppa di Germania di hockey su pista \"(te.: Deutsche Pokalsieger)\" \u00e8 il secondo torneo in ordine di importanza, dopo il campionato tedesco di hockey su pista, istituito ed organizzato dalla Federazione di pattinaggio della Germania.\nLa squadra che vanta il maggior numero di coppe vinte \u00e8 il con 11 (l'ultima nel 2018-19), a seguire vi \u00e8 l' con 6 (l'ultima nel 2012-13).\nFormula.\nIl torneo prevede la disputa di un turno di qualificazione, ottavi di finale, quarti di finale e semifinali con la formula dell'eliminazione diretta tramite partite di sola andata disputata generalmente in casa della squadra peggio classificata in campionato o di categoria inferiore durante la stagione precedente.\nLe vincenti delle semifinali disputano la finale per l'assegnazione del torneo con la formula della gara di andata e ritorno."}
{"id": "5025323", "revid": "633110", "url": "https://it.wikipedia.org/wiki?curid=5025323", "title": "Tournier", "text": ""}
{"id": "5025324", "revid": "729019", "url": "https://it.wikipedia.org/wiki?curid=5025324", "title": "Campbell-Railton Blue Bird", "text": "Il Campbell-Railton Blue Bird \u00e8 un'automobile da record. Pilotata dal britannico Malcolm Campbell, fu la prima vettura a superare le 300 mph su terra.\nIl progetto.\nIl Campbell-Railton Blue Bird fu costruito a partire dal Campbell-Napier-Railton Blue Bird, che nel 1932 era stata la prima vettura a superare i 400 km/h. Fu abbandonato il motore Napier Lion, sostituito con un Rolls-Royce R, lo stesso impiegato dal Supermarine S.6B, idrocorsa vincitore della Coppa Schneider. Si trattava di un V12 da 36.582 cm\u00b3, che grazie alla sovralimentazione raggiungeva i 2.300 CV. A causa del nuovo motore la carrozzeria, in alluminio, dovette essere modificata. Di questo si occup\u00f2 la Gurney Nutting and Co. Ltd, la stessa ditta che aveva realizzata la carrozzeria per il Campbell-Napier-Railton Blue bird. Anche per questa vettura la progettazione fu affidata a Reid Railton.\nStoria.\nIl primo tentativo fu effettuato il 22 febbraio 1933 a Daytona Beach, dove il Campbell-Railton Blue Bird stabil\u00ec il nuovo record di velocit\u00e0, con una media di 272 mph (438 km/h). Sebbene Campbell fosse soddisfatto del nuovo motore, non si riusciva a mettere a terra tutta la potenza. Il pattinamento rappresentava un problema, si stim\u00f2 che a causa di ci\u00f2 la vettura perdesse circa 50 mph (80 km/h) in velocit\u00e0 massima.\nLa vettura fu completamente riprogettata negli anni successivi, e nel 1935 appariva visivamente molto diversa. La carrozzeria era ora a sezione rettangolare e non lasciava pi\u00f9 scoperte le ruote. La maggiore larghezza dava l'impressione di una vettura molto pi\u00f9 bassa ed elegante, impressione accentuata dalla lunga coda stabilizzatrice e dal caratteristico cofano motore. Il design della vettura abbandonava il \"bruto eroismo\" degli anni venti e si avvicinava allo stile degli anni trenta.\nLe modifiche a livello meccanico si concentrarono sul miglioramento della trazione, piuttosto che sull'aumento di potenza. Sull'asse posteriore furono montate doppie ruote. La trasmissione finale fu inoltre suddivisa in unit\u00e0 separate per ogni lato.\nCi\u00f2 riduceva il carico su ciascuna unit\u00e0, permettendo un abbassamento del posto di guida, ma costrinse ad un accorciamento asimmetrico dell'interasse, che da un lato risultava pi\u00f9 corto di 37 mm. Furono montati degli aerofreni, azionati da un pistone ad aria compressa. Per ridurre ulteriormente il \"Cx\", durante il record la presa d'aria del radiatore poteva essere chiusa per un breve tratto da un flap mobile. Il serbatoio fu portato da 109 ad oltre 150 L, mentre il peso complessivo sal\u00ec a 5 t.\nIl Campbell-Railton Blue Bird fu riportato a Daytona Beach nei primi mesi del 1935. Il 7 marzo Campbell miglior\u00f2 il suo record, portandolo a 276,82 mph (445,5 km/h). L'irregolarit\u00e0 della superficie sabbiosa caus\u00f2 una perdita di aderenza, e Campbell era convinto che la vettura potesse andare pi\u00f9 veloce. Era necessario un luogo pi\u00f9 grande e con una superficie pi\u00f9 liscia, e la scelta cadde su una salina, la Bonneville Salt Flats in Utah. In quest'occasione Campbell fu accompagnato dal figlio Donald. Il 3 settembre 1935 Campbell super\u00f2 il muro delle 300 mph, segnando un nuovo record con una media di 301,129 mph (484,620 km/h).\nIl Campbell-Railton Blue Bird \u00e8 conservato nel museo del Daytona International Speedway. Una copia \u00e8 conservata al Lakeland Motor Museum in Cumbria, Regno Unito."}
{"id": "5025330", "revid": "28592", "url": "https://it.wikipedia.org/wiki?curid=5025330", "title": "Alexander Grigorievich Stroganoff", "text": ""}
{"id": "5025336", "revid": "1021392", "url": "https://it.wikipedia.org/wiki?curid=5025336", "title": "Condensazione acetoacetica", "text": ""}
{"id": "5025337", "revid": "300067", "url": "https://it.wikipedia.org/wiki?curid=5025337", "title": "T.J. Warren", "text": "Carriera.\nNBA (2014-).\nPhoenix Suns (2014-2019).\nDopo due stagioni in NCAA con i North Carolina State Wolfpack (di cui l'ultima chiusa con quasi 25 punti e 7 rimbalzi di media) viene scelto alla quattordicesima chiamata assoluta del Draft 2014 dai Phoenix Suns.\nDopo le prime due stagione penalizzate dagli infortuni (in cui gioc\u00f2 87 partite totali durante le 2) Warren gioc\u00f2 molto bene la terza stagione, migliorando molto le statistiche partendo titolare al posto del veterano PJ Tucker (che durante la dead-line venne ceduto ai Toronto Raptors), miglior\u00f2 di molto le statistiche e arriv\u00f2 a tenere 14,4 punti di media, e a inizio anno figur\u00f2 anche tra i candidati per il premio di Most Improved Player. Tuttavia, a causa di nuovi infortuni, non riusc\u00ec nemmeno a essere tra candidati vincitori del premio, poi vinto da Giann\u012bs Antetokounmpo a scapito degli altri 2 finalisti Nikola Joki\u0107 e Rudy Gobert.\nIl 26 settembre 2017, nonostante mancasse un anno al termine del suo rookie contract, firm\u00f2 un quadriennale da 50 milioni di dollari con i Phoenix Suns valido per il quadrienno a partire dal giugno 2018 fino al giugno del 2022.\nIndiana Pacers (2019-).\nIl 20 giugno 2019, durante il Draft NBA, venne ceduto agli Indiana Pacers. La \"trade\" divenne ufficiale il 7 luglio. Il 2 agosto 2020 registra il suo Carrer High di 53 punti contro i Philadelphia 76ers."}
{"id": "5025341", "revid": "767487", "url": "https://it.wikipedia.org/wiki?curid=5025341", "title": "The Head of the Family (film 1928)", "text": "The Head of the Family \u00e8 un film muto del 1928 diretto da Joseph C. Boyle. Presentato da Samuel Sax, aveva come interpreti William Russell, Mickey Bennett, Virginia Lee Corbin, Richard Walling, Alma Bennett, William Welsh, Aggie Herring.\nLa sceneggiatura di [Peter Milne si basa sull'omonimo racconto di George Randolph Chester pubblicato sul \"The Saturday Evening Post\" il 26 ottobre 1912.\nTrama.\nDaniel Sullivan deve momentaneamente assentarsi da casa per andare a curarsi e lascia la famiglia nelle mani di Eddie, l'idraulico, che viene incaricato di tenere d'occhio la petulante Maggie, moglie di Daniel, sua figlia Alice, una ragazza moderna, e Charly, il figlio maschio avventato e imprudente. Eddie prende in mano la situazione e ben presto addomestica Alice, togliendo Charly dalle grinfie di una \"femme fatale\". Eddie e Alice si innamorano e quando Daniel torna a casa, trova una famiglia tranquilla e amorevole che lo attende.\nProduzione.\nIl film fu prodotto dalla Gotham Productions.\nDistribuzione.\nIl copyright del film, richiesto dalla Lumas Film Corp., fu registrato l'8 novembre 1928 con il numero LP25808.\nDistribuito dalla Lumas Film Corporation e presentato da Samuel Sax, il film - dopo essere stato proiettato in prima a New York il 14 dicembre 1928 - usc\u00ec nelle sale cinematografiche degli Stati Uniti il 18 gennaio 1928 in una versione di 1.905 metri mentre nel Regno Unito, dove venne presentato in prima a Londra l'11 dicembre 1928 dalla Producers Distributing Corporation (PDC), la lunghezza venne ridotta a 1.635 metri, per un totale di sei rulli.\nNon si conoscono copie ancora esistenti della pellicola che viene considerata presumibilmente perduta."}
{"id": "5025344", "revid": "38120", "url": "https://it.wikipedia.org/wiki?curid=5025344", "title": "Esposizione Universale di Londra", "text": ""}
{"id": "5025348", "revid": "1543377", "url": "https://it.wikipedia.org/wiki?curid=5025348", "title": "Coppa CEV 2014-2015 (maschile)", "text": "La Coppa CEV 2014-2015 si \u00e8 svolta dal 5 novembre 2014 all'11 aprile 2015: al torneo hanno partecipato trentasei squadre di club europee e la vittoria \u00e8 andata per la terza volta al Volejbol'nyj klub Dinamo Moskva.\nRegolamento.\nLe squadre hanno disputato sedicesimi di finale, ottavi di finale, quarti di finale, Challenge Round (a cui si sono aggiunte quattro squadre provenienti dalla Champions League 2014-15), semifinali e finale, tutte giocate con gare di andata e ritorno (nel caso in cui la partita di andata termini con il punteggio di 3-0 o 3-1 e quella di ritorno indifferentemente con il punteggio di 3-0 o 3-1 oppure entrambe le partite terminino con il punteggio di 3-2 viene disputato un golden set)."}
{"id": "5025350", "revid": "28592", "url": "https://it.wikipedia.org/wiki?curid=5025350", "title": "Pavel Stroganov", "text": ""}
{"id": "5025355", "revid": "767487", "url": "https://it.wikipedia.org/wiki?curid=5025355", "title": "Menotti (nome)", "text": "Origine e diffusione.\nNome di epoca risorgimentale, riprende il cognome italiano \"Menotti\", portato dal patriota Ciro Menotti, giustiziato dagli austriaci nel 1831; venne reso celebre da Garibaldi, che lo impose come nome al suo primo figlio, Menotti Garibaldi, in onore del quale viene ulteriormente usato.\nIl nome, che negli anni 1950 contava ancora 1.700 persone cos\u00ec chiamate, \u00e8 accentrato nelle regioni di Emilia-Romagna e Toscana. Etimologicamente, \"Menotti\" deriva dal nome \"Menotto\", un ipocoristico di Domenico scarsamente diffuso.\nOnomastico.\nTrattandosi di un nome adespota, ovvero privo di santo patrono, l'onomastico pu\u00f2 essere festeggiato il 1\u00ba novembre, in occasione di Ognissanti."}
{"id": "5025357", "revid": "1628923", "url": "https://it.wikipedia.org/wiki?curid=5025357", "title": "Reazione di Achmatowicz", "text": "La reazione di Achmatowicz (in inglese \"Achmatowicz reaction\") \u00e8 una reazione organica nella quale un furano viene convertito in un diidropirano. Nella pubblicazione originale del 1971 del chimico Osman Achmatowicz Jr. l'alcol furfurilico reagisce con il bromo in metanolo formando 2,5-dimetossi-2,5-diidrofuran che tramite reazione di riarrangiamento diventa il diidropirano con acido solforico diluito. In passaggi di reazione aggiuntivi, l'alcol con il suo gruppo protettivo con ortoformato di metile, trifluoruro di boro riduzione del chetone con tetraidroborato di sodio producono uno stadio intermedio dal quale possono essere sintetizzati molti monosaccaridi.\nReazione di Achmatowicz (1971).\nIl protocollo di Achmatowicz viene usato nella sintesi totale per esempio quella della desossiprosofillina, \"Pirenoforina\" "}
{"id": "5025360", "revid": "729019", "url": "https://it.wikipedia.org/wiki?curid=5025360", "title": "Naebang (metropolitana di Seul)", "text": "Naebang (\ub0b4\ubc29\uc5ed - \u5167\u65b9\u9a5b, \"Naebang-yeok\" ) \u00e8 una stazione della metropolitana di Seul servita dalla linea 7 della metropolitana di Seul. Si trova nel quartiere di Seocho-gu, a sud rispetto al centro della citt\u00e0.\nStruttura.\nLa stazione \u00e8 realizzata sottoterra, e possiede due banchine laterali, con due binari con porte di banchina a piena altezza e ascensori. Sono presenti un'area tornelli e 8 uscite in superficie."}
{"id": "5025364", "revid": "729019", "url": "https://it.wikipedia.org/wiki?curid=5025364", "title": "Stazione di Urbino", "text": "La stazione di Urbino era una stazione ferroviaria posta lungo le ferrovie Urbino-Fabriano e Fano-Urbino, a servizio dell'omonima citt\u00e0 marchigiana.\nStoria.\nLa stazione venne inaugurata il 20 settembre 1898 insieme al tronco Urbino-Pergola della ferrovia Urbino-Fabriano. La stazione \u00e8 passante in quanto parte della mai completata linea Santarcangelo-Urbino.\nIl 30 luglio 1916 venne collegata con Fano mediante la linea Fano-Urbino.\nIl 1\u00ba gennaio 1933 fu chiusa al traffico ferroviario proveniente da Fano (R.D.L. 14 ottobre 1932 n. 1496) sostituito da un autoservizio della Societ\u00e0 Anonima Servizi Automobilistici Pesaro Urbino Macerata Feltria (SAPUM).\nCon l'assunzione del servizio ferroviario da parte delle Ferrovie dello Stato, l'8 maggio 1942 avvenne la riattivazione di corse dirette da Pesaro ad Urbino.\nNel 1944, durante il secondo conflitto mondiale, la tratta Fermignano-Pergola della linea Urbino-Fabriano venne seriamente danneggiata dall'esercito tedesco in ritirata; da quell'anno la tratta non fu pi\u00f9 riattivata lasciandola in completo abbandono. Al termine del conflitto, solo tre sezioni vennero riattivate: la Pergola-Fabriano il 20 maggio 1947, la Fano-Fermignano il 2 ottobre 1955 e la Urbino-Fermignano il 2 febbraio 1956.\nNel 1976 venne costruito un nuovo fabbricato viaggiatori.\nLa stazione venne infine dismessa con la chiusura della ferrovia Fano-Urbino, avvenuta il 31 gennaio 1987.\nStrutture e impianti.\nLa stazione \u00e8 composta da un fabbricato viaggiatori e da due binari, oltre a una serie di tronchini a nord della stazione ormai smantellati."}
{"id": "5025367", "revid": "3115", "url": "https://it.wikipedia.org/wiki?curid=5025367", "title": "B.J. Britt", "text": "Biografia.\nNato a Los Angeles, California, Britt ha esordito in televisione nel 2003 comparendo nel ruolo ricorrente di Devon Fox nella serie \"One Tree Hill\". Successivamente \u00e8 comparso in serie TV quali \"Veronica Mars\", \"\", \"Cold Case - Delitti irrisolti\" e \"The Vampire Diaries\"; nonch\u00e9 nel film di Victor Salva \"La forza del campione\" e nella commedia \"Mordimi\", parodia di \"Twilight\" che gli porta una discreta notoriet\u00e0.\nNel 2014 viene scritturato per il ruolo dell'agente Antoine Triplett nella serie ABC \"Agents of S.H.I.E.L.D.\". L'anno successivo entra nel cast dei personaggi principali della seconda stagione di \"Unreal\", mentre nel 2016 ricopre il ruolo ricorrente di Will Baker in \"Pitch\".\nDoppiatori Italiani.\nNelle versioni in italiano dei suoi film, B.J. Britt \u00e8 stato doppiato da:"}
{"id": "5025375", "revid": "74173", "url": "https://it.wikipedia.org/wiki?curid=5025375", "title": "La Destra (mensile)", "text": "La Destra \u00e8 stata una rivista culturale e politica pubblicata a Roma con periodicit\u00e0 mensile a partire dal 1\u00ba dicembre 1971. Diretta da Claudio Quarantotto, sorse e visse all'interno dell'ambiente de \"Il Borghese\"; cess\u00f2 le pubblicazioni nel 1976.\nStoria.\nIl comitato internazionale era composto da Michel de Saint-Pierre, Mircea Eliade, Vintil\u0103 Horia, Thomas Molnar, Ernst J\u00fcnger, Giuseppe Prezzolini, Caspar von Schrenck-Notzing. Il mensile fece uscire anche una serie di volumetti speciali che riportavano brani di diversi autori e si concentravano su alcuni temi, quali la Marcia su Roma ed \"il senso della storia\".\nLa rivista, all'uscita in edicola, fu fortemente criticata da Umberto Eco sulle pagine dell\"'Espresso\": il semiologo la defin\u00ec \"disonesta\" e \"puerile\" e associ\u00f2 l'ideologia \"reazionaria\" degli autori che vi scrivevano al capitalismo e al terrorismo.\nFu invece presentata e recensita positivamente in Francia sul settimanale \"Rivarol\", vicino al movimento letterario degli Ussari.\nFirme.\nScrittori che collaborarono a \"la Destra\""}
{"id": "5025376", "revid": "949861", "url": "https://it.wikipedia.org/wiki?curid=5025376", "title": "Avogaria de Com\u00f9n", "text": ""}
{"id": "5025377", "revid": "100454814", "url": "https://it.wikipedia.org/wiki?curid=5025377", "title": "Fontana di Mattia", "text": "La Fontana o Pozzo di Mattia (ungh. \"M\u00e1ty\u00e1s-k\u00fat\") \u00e8 una fontana monumentale del castello di Buda, a Budapest.\nOpera neobarocca dello scultore Alajos Str\u00f3bl, la fontana di Mattia venne costruita tra il 1899 e il 1904, quando fu inaugurata in presenza del Re, e rappresenta uno dei monumenti pi\u00f9 fotografati della citt\u00e0.\nIl gruppo scultoreo racconta la storia della Szep Ilonka (la bella Ilona) una ragazza povera che si era innamorata di un tale Mattia senza sapere che fosse il re Mattia Corvino; quando conobbe l'identit\u00e0 dell'amato, ritenendosi indegna di lui, mor\u00ec di crepacuore.\nSeppure in scala ridotta, la fontana presenta alcune analogie architettoniche-scenografiche con la Fontana di Trevi di Roma."}
{"id": "5025378", "revid": "6923", "url": "https://it.wikipedia.org/wiki?curid=5025378", "title": "Napoleone Cozzi", "text": "Fu uno dei primi interpreti dell'alpinismo senza guida nelle Dolomiti e precursore dell'arrampicata sportiva a Trieste, avendo individuato per primo nelle falesie della Val Rosandra un luogo privilegiato di allenamento; anni dopo la sua morte vi fior\u00ec la prima scuola italiana di roccia sotto la guida di Emilio Comici, suo ammiratore e continuatore ideale.\nBiografia.\nTriestino ma di famiglia friulana originaria di Travesio, si distinse presto sia per le sue doti artistiche che per quelle sportive: frequent\u00f2 la scuola di disegno Banco Modello sotto la guida del maestro Eugenio Scomparini, pratic\u00f2 il cannottaggio, la corsa e fu maestro di scherma e pattinaggio presso la Societ\u00e0 Ginnastica Triestina. Fece parte, fin dalla minore et\u00e0, della Societ\u00e0 degli Alpinisti Triestini che nel 1885 divenne la Societ\u00e0 Alpina delle Giulie, dove fu cooptato nella Commissione Grotte. Fu alpinista di punta a cavallo fra il XIX e il XX secolo a capo della cosiddetta \"Squadra Volante\". Ader\u00ec all'irredentismo e sub\u00ec anche un processo per terrorismo nel 1904, ma dal quale fu assolto. Nel 1914 si allontan\u00f2 da Trieste e si arruol\u00f2 nell'esercito italiano. Mor\u00ec in seguito a malattia a Monza nel 1916.\nLa Squadra Volante.\nA cavallo dei secoli XIX e XX fu il capocordata della cosiddetta \"Squadra Volante\" (a cui aderirono, tra gli altri, Alberto Zanutti, Giuseppe Marcovig, Antonio Carniel e Tullio Cepich) che si distinse per la soluzione di molti problemi alpinistici dell'epoca nelle Alpi Orientali, tra i quali resta celebre il passaggio chiave del Campanile di Val Montanaia - tuttora noto come \"Fessura Cozzi\" - al centro anche di una famosa \"beffa alpinistica\" quando la \"Squadra della Scarpa Grossa\" (\"Gilde zum gro\u00dfe Kletterschuh\") di W. von Glanvell e K.G. von Saar soffi\u00f2 a Cozzi e compagni la conquista del Campanile proprio grazie alle informazioni a lui carpite la sera prima. La Squadra Volante ebbe comunque modo di effettuare diverse prime ascensioni nel gruppo del Civetta, del Cridola e nelle Alpi Carniche, ritagliandosi un ruolo di rilievo nella stagione del V grado.\nA differenza del suo mentore Julius Kugy, Napoleone Cozzi avvers\u00f2 l'utilizzo di guide alpine e per acquisire la necessaria dimestichezza con la roccia, analogamente a molti altri suoi contemporanei europei appartenenti alla prima generazione di alpinisti senza guida, inaugur\u00f2 a Trieste la consuetudine di allenarsi arrampicando su palestre di roccia naturali in Val Rosandra precorrendo la moda dell'arrampicata sportiva.\nIl processo per le bombe alla Ginnastica Triestina.\nNel 1904 le guardie imperial-regie trovarono delle bombe \"alla Orsini\" nascoste sotto l'impiantito della palestra della Ginnastica Triestina. Il 15 luglio Napoleone Cozzi fu arrestato assieme ad altri cospiratori per alto tradimento. Nell'anno successivo fu inviato a processo a Vienna, fu un caso internazionale: ci fu persino un tentativo di interferenza di Francesco Crispi tramite l'ambasciata di Berlino. Cozzi alla fine venne assolto e fu rilasciato dopo 10 mesi di carcere. Dieci anni dopo si allontan\u00f2 da Trieste raggiungendo la famiglia a Travesio. All'entrata in guerra dell'Italia venne arruolato come sergente nel Battaglione alpini \"Tolmezzo\", risultando suddito del Regno d'Italia per via delle origini familiari e non risultando quindi disertore per l'Impero austro-ungarico. Mor\u00ec nel sanatorio di Monza nel dicembre 1916 per una non meglio identificata malattia (lo scrittore Livio Isaak Sirovich ha ipotizzato trattarsi di sifilide).\nAttivit\u00e0 artistica.\nAssieme al suo maestro Eugenio Scomparini decor\u00f2 l'interno del Politeama Rossetti di Trieste ed il Teatro di Zagabria. Da solo decor\u00f2 il teatro di Pirano, mentre a Trieste suoi furono gli affreschi del Caff\u00e8 San Marco, degli interni della sede della Ginnastica Triestina e del Nuovo Frenocomio. Alcuni studiosi, prima fra tutti Melania Lunazzi nel catalogo della prima mostra monografica dedicata a Cozzi nel 2007, gli attribuiscono anche gli affreschi di casa Caprin.\nIl suo stile era influenzato dal simbolismo e dallo Jugendstil con un'impronta neorinascimentale e neotiepolesca acquisita dal maestro Scomparini. Come artista fu molto apprezzato da Silvio Benco che ne lod\u00f2 soprattutto la rapidit\u00e0 nell'esecuzione, caratteristica congeniale alla realizzazione dei suoi peculiari acquerelli dipinti durante le sue scalate in montagna.\nI taccuini di acquerelli.\nAd oggi si conoscono sette taccuini di acquerelli realizzati da Napoleone Cozzi. Tre sono custoditi alla Societ\u00e0 Alpina delle Giulie, uno ai Civici Musei di Trieste e gli altri si trovano in collezione privata.\nQuelli presenti in collezione privata sono i pi\u00f9 antichi, databili tra il 1888 e il 1889: sono stati realizzati durante il servizio di leva prestato da Napoleone Cozzi come alpino tra le montagne del Friuli e del Veneto.\nGli altri taccuini, due datati 1898 (Pasqua e Estate), uno 1902 e uno 1907, sono i pi\u00f9 narrativi e raccontano le scalate realizzate dalla Squadra Volante nelle Alpi Friulane e nelle Dolomiti. Sono una testimonianza preziosa di avventurose scorribande e un racconto per immagini di come si viaggiava e si arrampicava in quegli anni, riportando scorci di localit\u00e0 alpine, avvenimenti, manufatti e situazioni.\nSalite sulle Alpi.\nNel seguente elenco sono riportate alcune delle salite pi\u00f9 significative di Napoleone Cozzi sulle Alpi.\nIntitolazioni.\nIl 19 ottobre 1930 la Societ\u00e0 Alpina delle Giulie gli intitol\u00f2 un suo rifugio sul Tricorno a 2150 m nei pressi della Sella Doli\u010d che dopo la seconda guerra mondiale fu ribattezzato Tr\u017ea\u0161ka ko\u010da na Doli\u010du (\"rifugio dei Triestini\"). Il Comune di Trieste gli dedic\u00f2 nel 1956 una via nel rione di San Giovanni. La punta Cozzi, vetta da lui conquistata, gli fu intitolata dopo che inizialmente lo stesso l'aveva erroneamente identificata come monte Toro"}
{"id": "5025379", "revid": "836172", "url": "https://it.wikipedia.org/wiki?curid=5025379", "title": "Comando interforze per le operazioni delle Forze speciali", "text": ""}
{"id": "5025388", "revid": "729019", "url": "https://it.wikipedia.org/wiki?curid=5025388", "title": "Namseong (metropolitana di Seul)", "text": "Namseong (\ub0a8\uc131\uc5ed - \u5357\u57ce\u9a5b, \"Namseong-yeok\" ) \u00e8 una stazione della metropolitana di Seul servita dalla linea 7 della metropolitana di Seul. Si trova nel quartiere di Dongjak-gu, a sud rispetto al centro della citt\u00e0.\nStruttura.\nLa stazione \u00e8 realizzata sottoterra, e possiede due banchine laterali, con due binari con porte di banchina a piena altezza e ascensori. Sono presenti un'area tornelli e 4 uscite in superficie."}
{"id": "5025392", "revid": "729019", "url": "https://it.wikipedia.org/wiki?curid=5025392", "title": "Stazione di Fermignano", "text": "La stazione di Fermignano era una stazione ferroviaria posta lungo le ferrovie Urbino-Fabriano e Fano-Urbino, a servizio del comune di Fermignano.\nStoria.\nLa stazione venne inaugurata il 25 aprile 1898 insieme al tronco Urbino-Pergola della ferrovia Urbino-Fabriano.\nIl 30 luglio 1916 venne collegata con Fano mediante la linea Fano-Urbino.\nIl 1\u00ba gennaio 1933 fu chiusa al traffico ferroviario proveniente da Fano (R.D.L. 14 ottobre 1932 n. 1496) sostituito da un autoservizio della Societ\u00e0 Anonima Servizi Automobilistici Pesaro Urbino Macerata Feltria (SAPUM).\nCon l'assunzione del servizio ferroviario da parte delle Ferrovie dello Stato, l'8 maggio 1942 avvenne la riattivazione di corse dirette da Pesaro ad Urbino.\nNel 1944, durante il secondo conflitto mondiale, la tratta Fermignano-Pergola della linea Urbino-Fabriano venne seriamente danneggiata dall'esercito tedesco in ritirata; da quell'anno la tratta non fu pi\u00f9 riattivata lasciandola in completo abbandono. Al termine del conflitto, solo tre sezioni vennero riattivate: la Pergola-Fabriano il 20 maggio 1947, la Fano-Fermignano il 2 ottobre 1955 e la Urbino-Fermignano il 2 febbraio 1956.\nIl 26 novembre 1977 venne inaugurato il nuovo fabbricato viaggiatori.\nContinu\u00f2 il suo esercizio fino alla chiusura della linea Fano-Urbino avvenuta il 31 gennaio 1987.\nStrutture e impianti.\nLa stazione era composta da un fabbricato viaggiatori e da tre binari, pi\u00f9 una serie di tronchini: il binario 1 collegava Fano (dismesso nel 1987) mentre il binario 2 collegava Fabriano (dismesso nel 1944) e Urbino (dismesso nel 1987).\nAd aprile 2016 la stazione \u00e8 stata adibita in parte ad esercizi commerciali e in parte ad abitazioni private."}
{"id": "5025395", "revid": "599013", "url": "https://it.wikipedia.org/wiki?curid=5025395", "title": "The Head of the Family", "text": ""}
{"id": "5025396", "revid": "11959", "url": "https://it.wikipedia.org/wiki?curid=5025396", "title": "John Glubb", "text": ""}
{"id": "5025398", "revid": "2056951", "url": "https://it.wikipedia.org/wiki?curid=5025398", "title": "Bandiera terrestre", "text": ""}
{"id": "5025405", "revid": "729019", "url": "https://it.wikipedia.org/wiki?curid=5025405", "title": "Sungsildae-ipgu (metropolitana di Seul)", "text": "Sungsildae-ipgu (\uc22d\uc2e4\ub300\uc785\uc5ed - \u5d07\u5be6\u5927\u5165\u53e3\u9a5b, \"Sungsildae-ipgu-yeok\" ) \u00e8 una stazione della metropolitana di Seul servita dalla linea 7 della metropolitana di Seul. Si trova nel quartiere di Dongjak-gu, a sud rispetto al centro della citt\u00e0. In inglese la stazione \u00e8 indicata col nome di Soongsil University Station.\nStruttura.\nLa stazione \u00e8 realizzata sottoterra al sesto piano, e possiede due banchine laterali, con due binari con porte di banchina a piena altezza e ascensori. Sono presenti un'area tornelli e 4 uscite in superficie."}
{"id": "5025421", "revid": "767487", "url": "https://it.wikipedia.org/wiki?curid=5025421", "title": "Love Comes to Everyone", "text": "Love Comes to Everyone \u00e8 un brano musicale di George Harrison, pubblicato nel suo omonimo album del 1979. La musica del pezzo venne composta nel 1977, ma fu ultimato solo nel febbraio 1978, quando, in una vacanza alle Hawaii, furono scritte le liriche. La canzone fu pubblicata su singolo (B-side: \"Soft-Hearthed Hana\"); il master del disco, pubblicato dalla Dark Horse Records con il numero di serie K 17284 il 20 aprile 1979, venne effettuato a Stockport, negli Strawberry Studios, come indicato su una facciata. Il 45 giri non entr\u00f2 in classifica n\u00e9 nel Regno Unito, n\u00e9 su \"Billboard\" negli USA. La traccia fu inclusa nella raccolta \"Best of Dark Horse 1976-1989\" del 1989"}
{"id": "5025422", "revid": "729019", "url": "https://it.wikipedia.org/wiki?curid=5025422", "title": "Sangdo (metropolitana di Seul)", "text": "Sangdo (\uc0c1\ub3c4\uc5ed - \u4e0a\u9053\u9a5b, \"Sangdo-yeok\" ) \u00e8 una stazione della metropolitana di Seul servita dalla linea 7 della metropolitana di Seul. Si trova nel quartiere di Dongjak-gu, a sud rispetto al centro della citt\u00e0.\nStruttura.\nLa stazione \u00e8 realizzata sottoterra, e possiede due banchine laterali, con due binari con porte di banchina a piena altezza e ascensori. Sono presenti due aree tornelli e 5 uscite in superficie."}
{"id": "5025425", "revid": "125756574", "url": "https://it.wikipedia.org/wiki?curid=5025425", "title": "Adreian Payne", "text": "Carriera.\nDopo quattro stagioni in NCAA con i Michigan State Spartans (di cui l'ultima chiusa con oltre 16 punti e 7 rimbalzi di media) viene scelto alla quindecisima chiamata del Draft 2014 dagli Atlanta Hawks."}
{"id": "5025430", "revid": "116039173", "url": "https://it.wikipedia.org/wiki?curid=5025430", "title": "Marina Cepeda Fuentes", "text": "Biografia.\nNata in Spagna, ma trasferitasi in Italia negli anni sessanta (dove si laure\u00f2 in architettura, presso la Sapienza di Roma), fu seconda moglie di Alfredo Cattabiani. Riusc\u00ec a ritagliarsi un proprio spazio nel palinsesto radiofonico della RAI curando trasmissioni, soprattutto a tema culinario, da lei anche condotte, come \"Mangiar cantando\", \"Il tempo ritrovato: L'altra et\u00e0 della vita\", \"La canicola\", \"Decanter\" su Radio 2 e la rubrica \"La cucina dei Vangeli\" durante il programma \"Tra Terra e Cielo\" su Radio 1.\nPer molti anni gest\u00ec un proprio blog, denominato \"Che bolle in pentola?\". Collabor\u00f2 alla terza pagina del quotidiano \"Il Tempo\" e alla rivista \"Civilt\u00e0 della tavola\" dell'Accademia italiana della cucina."}
{"id": "5025444", "revid": "767487", "url": "https://it.wikipedia.org/wiki?curid=5025444", "title": "Antonio Bregno", "text": "Biografia.\nTutta la sua attivit\u00e0, concentrata nel XV secolo, si collega a quella del fratello Paolo, quest'ultimo architetto. Si pu\u00f2 forse identificare come quell'Antonio da Rigesio da Como che lavorava con un certo Paolo (probabilmente suo fratello) al cantiere della Ca' d'Oro sotto la direzione di Mattia Raverti (tra il 1425 e il 1426). A causa di un errore compiuto da Francesco Sansovino nell'identificarlo con Antonio Rizzo, la sua persona \u00e8 abbastanza oscura.\nL'unica opera che si pu\u00f2 attribuire senza dubbio ai fratelli Bregno \u00e8 la tomba del doge Francesco Foscari nella Basilica di Santa Maria Gloriosa dei Frari, dove si mescolano elementi gotici con elementi rinascimentali. Grazie alle similitudini stilistiche con quest'opera, alcune statue (\"Fortezza\" e \"Temperanza\") che coronano le cuspidi dell'arco Foscari del Palazzo Ducale di Venezia gli sono state attribuite, ma altri pensano siano opere di Giorgio da Sebenico. Molte altre opere sono state attribuite alla bottega del Bregno, ma quest'attribuzioni sono improbabili per via della distanza stilistica tra le opere succitate e queste."}
