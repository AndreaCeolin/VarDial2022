{"id": "4237", "revid": "19", "url": "https://pms.wikipedia.org/wiki?curid=4237", "title": "Leonhard Euler", "text": "Matem\u00e0tich.\nLa biograf\u00eca.\nLa gioventura a Basil\u00e9a.\nLeonhard Euler a nass ant j'anviron \u00ebd Basil\u00e9a \u00ebl 15 d'avril d\u00ebl 1707.\nS\u00f2 pare Paul (1677-1745) e s\u00f2 pare-grand a j'ero \u00ebd pastor protestant, soa mare as ciamava Margaretha Bruckner (1677-1761).\nDoi di apress soa n\u00e0ssita, Euler a l'\u00e9 st\u00e0it batij\u00e0 ant la Martinskirche.\nD\u00ebl 1708 a s\u00f2 pare a l'\u00e9 st\u00e0ita afid\u00e0 la cesa \u00ebd Riehen, un vilage a anviron n'ora \u00ebd marcia da Basil\u00e9a, e la famija a l'ha tramud\u00e0 ambelel\u00e0.\nPeui a son nassuje d'\u00e0utre tre masn\u00e0: Anna Maria (1708-1778), Maria Magdalena (1711-1799) e Johann Heinrich (1719-1750).\nFindi al 1712 a l'han viv\u00f9 tuti ansema, an n'al\u00f2gg \u00ebd mach doe stansie.\nLa formassion.\nBele che ant je sc\u00f2le as mostr\u00e8issa mach la matem\u00e0tica p\u00ec elementar, s\u00f2 pare, che a l'era st\u00e0it anlev \u00ebd Jacob Bernoulli e cambrada d\u00eb stansia \u00ebd Johann Bernoulli ai temp \u00ebd l'universit\u00e0, a l'ha pod\u00f9 fornije na conossensa motobin bon-a dl'\u00e0lgebra e dla geometr\u00eca.\nAn dzorpi d\u00ebl pare, \u00ebl fieul a l'ha av\u00f9 tanme ansegnant priv\u00e0 \u00ebl te\u00f2logh Johannes Burckardt (1691-1743), ch'a l'av\u00eca \u00ebdc\u00f2 chiel na coltura matem\u00e0tica ecelenta.\nSoa mare, ch'a vnis\u00eca da na famija d'umanista, a l'ha mostraje le base dla coltura cl\u00e0ssica.\nA eut agn, Euler a l'\u00e9 and\u00e0it a vive a Basil\u00e9a con soa granda \u00ebd mare, p\u00ebr pod\u00e8j frequent\u00e9 \u00ebl ginasi.\nAmbeless\u00ec a l'ha studi\u00e0 \u00ebd fasson ancreusa grech e latin.\nD\u00ebl 1720 a intra a l'Universit\u00e0 \u00ebd Basil\u00e9a pr'\u00ebstudi\u00e9 filosof\u00eca e drit.\n\u00cbd giugn 1724 as dipl\u00f2ma an filosof\u00eca, apress av\u00e8j tn\u00f9 na dissertassion p\u00f9blica ant\u00e9 ch'as paragonavo ij sistema \u00ebd Newton e Descartes.\nAncorzusse 'd s\u00f2 talent, Johann Bernoulli a l'ancoragia a studi\u00e9 matem\u00e0tica e a-j d\u00e0 'd lession p\u00ebrsonaj.\nA intra ant \u00ebl dipartiment \u00ebd teolog\u00eca p\u00ebrch\u00e8 s\u00f2 pare a vor\u00eca ch'a dvent\u00e8issa 'dc\u00f2 chiel pastor.\nMa Euler a continua a travaj\u00e9 an matem\u00e0tica e as fa con\u00f2sse con soe prime publicassion, doi curt travaj d\u00ebl 1726 e 1727 an sj'Acta eruditorum, e con la decision \u00ebd partissip\u00e9 al premi bienal propon\u00f9 da l'Academia dle siense \u00ebd Paris an sla mej forma da d\u00e9 a la pr\u00f2ra \u00ebd na nav: soa mem\u00f2ria a l'ha nen vagn\u00e0 \u00ebl premi, ma a l'ha otn\u00f9 na mension onor\u00e8ivol.\n\u00cbl prim per\u00ecod a San Peroborgh.\nMers\u00ec a l'anteresse \u00ebd Nicolas e Daniel Bernoulli a oten un p\u00f2st a l'Academia dle siense \u00ebd San Peroborgh ant \u00ebl 1727.\nA l'av\u00eca \u00ebdc\u00f2 s\u00ebrc\u00e0 d'alternative e ant la prima d\u00ebl 1727 a l'av\u00eca present\u00e0 soa candidadura al p\u00f2st \u00ebd professor \u00ebd F\u00ecsica dl'universit\u00e0 \u00ebd Basil\u00e9a, compagnand-la con n'ansagg an latin, \"De sono\", ant\u00e9 ch'a-i ero sintetis\u00e0 \u00ebd fasson ci\u00e0ira le laj dl'ac\u00f9stica.\nTutun, la cadrega a l'era peui and\u00e0ita a n'\u00e0utr e, tre di apress, Euler a l'\u00e9 part\u00ec p\u00ebr San Peroborgh.\nA l'ha viagi\u00e0 an nav an s\u00ebl Ren fin-a a Mainz e d'ambelel\u00ec a l'ha pij\u00e0 na car\u00f2ssa p\u00ebr Marborgh.\nDa Marborgh a l'\u00e9 and\u00e0it a Lub\u00ebcca, peui torna p\u00ebr nav, an s\u00ebl mar, findi a Tallin.\nCon n'\u00e0utra nav a l'\u00e9 riv\u00e0 a l'\u00ecsola \u00ebd Kronstadt; da ambeless\u00ec a l'ha pij\u00e0 un traghet fin-a a la t\u00e8ra f\u00ebrma e peui a p\u00e9 a l'\u00e9 riv\u00e0 a San Peroborgh.\nA s\u00f2 ariv, l'Academia as trovava an n\u00eb stat d'agitassion p\u00ebr la m\u00f2rt, la sman-a prima, \u00ebd la vidoa \u00ebd Pero \u00ebl Grand, la zarin-a Catlin-a I.\nChila-s\u00ec a l'av\u00eca protegi\u00f9 l'Academia, ma la nobl\u00ebssa a la s-ciairava nen \u00ebd bon euj e a l'ha blocane ij fond.\nP\u00ebr dzorvive, Euler a l'ha dov\u00f9 acet\u00e9 un p\u00f2st da ufissial m\u00e9dich ant la marin-a russa.\nCand d\u00ebl 1731 \u00ebl professor \u00ebd F\u00ecsica Georg B\u00fclfinger a l'ha d\u00e0it le dimission, Euler a l'ha rampiassalo.\nDurant ij prim agn a San Peroborgh, Euler a l'ha partagi\u00e0 n'al\u00f2gg con Daniel Bernoulli; da soe conversassion a son \u00ebs-ciod\u00f9e la din\u00e0mica dij fl\u00f9id e la teor\u00eca dj\u00eb sbalansament.\nAnt \u00ebl 1733 la partensa \u00ebd Daniel Bernoulli a-j p\u00ebrmet d'oten-e \u00ebl p\u00f2st \u00ebd professor \u00ebd matem\u00e0tica a l'Academia.\nD\u00ebl 1735 a dventa \u00ebdc\u00f2 respons\u00e0bil d\u00ebl dipartiment \u00ebd geograf\u00eca, ancari\u00e0 \u00ebd pront\u00e9 na carta dla Russia.\n\u00cbl mariage.\nAncora d\u00ebl 1733 as maria con Katharina (1707-1773), la fija d\u00ebl pitor Georg Gsell.\nLa cobia a l'\u00e9 and\u00e0ita a st\u00e9 an na ca dzvzin a l'Academia.\nSoa prima masn\u00e0, Johann Albrecht, a l'\u00e9 nass\u00f9a d\u00ebl 1734 e a l'ha arseiv\u00f9 \u00ebl n\u00f2m d\u00ebl pressident \u00ebd l'Academia, \u00ebl baron Johann Albrecht de Korff; s\u00f2 parin a l'\u00e9 st\u00e0it Goldbach.\nA col temp Euler a l'era an camin ch'a livrava \u00ebl prim volum \u00ebd soa \"Mechanica\".\nSoa fomna a fas\u00eca and\u00e9 anans la ca, lassand s\u00f2 \u00f2m l\u00ecber an s\u00f2 travaj sient\u00ecfich.\nLa malad\u00eca a j'euj.\nNa bruta frev ciap\u00e0 ant \u00ebl 1735 a lo buta a l'arzigh \u00ebd perde la vista; a smija arpijesse bin, ma d\u00ebl 1738 un neuv atach \u00ebd frev a-j fa perde l'usage dl'euj drit.\nJ'agn a Berlin.\nAnt \u00ebl 1741 a aceta l'anvit \u00ebd Federich \u00ebl grand e as transferiss a l'Academia dle Siense \u00ebd Berlin, an ciamand - e otnend - che s\u00f2 stipendi a fussa almanch ugual a col ch'a ciapava a San Peroborgh.\nA la partensa da San Peroborgh, Euler a l'era compagn\u00e0 da soa fomna, dai s\u00f2 fieuj Johann Albrecht e Karl e dal frel Heinrich.\nApress tre sman-e \u00ebd viage an nav a l'\u00e9 riv\u00e0 a Stetin e a l'ha seghit\u00e0 an car\u00f2ssa p\u00ebr Berlin.\nS\u00f2 frel, nop\u00e0, a l'\u00e9 and\u00e0it a Paris, pr'\u00ebstudi\u00e9 art.\nL\u00eb stipendi d'Euler a l'\u00e9 st\u00e0it fiss\u00e0 a 1600 t\u00e0ler a l'ann, p\u00ec un rimbors \u00ebd 500 t\u00e0ler p\u00ebr \u00ebl viage.\nD\u00ebl 1747 a-i \u00e9 staje na pol\u00e9mica con d'Alembert, a prop\u00f2sit \u00ebd la definission \u00ebd logaritm p\u00ebr ij n\u00f9mer negativ.\nP\u00ec tard d'Alembert a l'ha tacalo p\u00ebr nen av\u00e8j arconoss\u00f9 soa priorit\u00e0 an sj'equassion d\u00ebl moviment dij c\u00f2rp r\u00e8id e dij fl\u00f9id.\nLa sistemassion.\nPr'\u00ebst\u00e9 a Berlin, d\u00ebl 1742 Euler a l'ha cat\u00e0 na ca con n'ampli giardin, ant\u00e9 ch'a l'ha tramud\u00e0 d\u00ebl 1743.\nAnt \u00ebl teren dantorn a la ca a fas\u00eca coltiv\u00e9 dla v\u00ebrdura e l\u00f2n ch'a serv\u00eca nen a la famija a l'era vend\u00f9.\nDurant la sman-a, antra des e \u00f3ndes ore dla matin, a mostrava matem\u00e0tica, f\u00ecsica e astronom\u00eca a student priv\u00e0.\nD\u00ebl 1749 a-j son nassuje doe binele, Ertmuth Louise e Helene Leonora, che per\u00f2 a son m\u00f2rte p\u00f2chi m\u00e8is apress.\nM\u00f2rtie s\u00f2 frel, d\u00ebl 1750, Euler a l'\u00e9 and\u00e0it fin-a a Franchfort a pij\u00e9 soa mare, p\u00ebr fela ven-e a vive con chiel.\nD\u00ebl 1753 a l'ha cat\u00e0 a Charlottenborgh na cassin-a p\u00ebr 6000 t\u00e0ler e a l'ha mandaje a steje soa mare e le masn\u00e0.\nCand d\u00ebl 1760 ij russ a son intr\u00e0 a Berlin durant la gu\u00e8ra dij set agn, Euler a l'\u00e9 nen \u00ebscap\u00e0.\n\u00cbl general russ Gottlob Heinrich Toteblen a l'av\u00eca prometuje che ij s\u00f2 ben a sar\u00eco nen \u00ebst\u00e0it toc\u00e0.\nIj sold\u00e0 a l'han rassi\u00e0 istess soa cassin-a \u00ebd Charlottenborgh, ma \u00ebl general a l'ha pagaje ij dann.\nD\u00ebl 1763 Euler a dventa cap \u00ebd na congregassion calvinista.\nLa produssion berlin\u00e8isa.\nAnt ij prim agn a Berlin, Euler a l'ha av\u00f9 tant temp a disposission e a l'ha av\u00f9 la possibilit\u00e0 \u00ebd f\u00e9 mur\u00ec soe id\u00e8je.\nA son \u00ebd cost per\u00ecod, tra l'\u00e0utr, le cl\u00e0ssiche equassion fondamentaj dij fl\u00f9id e dij c\u00f2rp r\u00e8id.\nL\u00eb scond sogiorn a San Peroborgh.\nGi\u00e0 dal 1746 Euler a l'av\u00eca arseiv\u00f9 na prima oferta \u00ebd torn\u00e9 a San Peroborgh, ma a l'av\u00eca arfudala, miraco p\u00ebrch\u00e8 la situassion pol\u00ectica an Russia a l'era ancor inst\u00e0bil.\nDa ch\u00e8iche litre as capiss ch'a l'av\u00eca pens\u00e0 \u00ebd torn\u00e9 an Russia almanch dal 1761, ma a pod\u00eca nen p\u00ebr via dla gu\u00e8ra dij set agn.\nFin\u00eca costa-s\u00ec, d\u00ebl 1765 a l'ha scriv\u00f9 al grand cansl\u00e9 \u00ebd Russia, Woronzov, ciamandje \u00ebd rintr\u00e9 a l'Academia \u00ebd San Peroborgh e smonend soe condission: esse nomin\u00e0 vice-pressident \u00ebd l'Academia; av\u00e8j n\u00eb stipendi \u00ebd 3000 rubli a l'ann, n'al\u00f2gg con riscaudament e lus pag\u00e0, sensa esse oblig\u00e0 a ospit\u00e9 dij sold\u00e0; che s\u00f2 bagage a fussa esent\u00e0 dal dassi e ch'a fusso rimbors\u00e0 l\u00eb sp\u00e8ise \u00ebd viage \u00ebd s\u00f2 s\u00e9ghit.\nP\u00ebr s\u00f2 fieul Johann Albrecht a l'ha ciam\u00e0 \u00ebl p\u00f2st \u00ebd professor \u00ebd f\u00ecsica con un salari \u00ebd 1000 rubli; p\u00ebr j'\u00e0utri fieuj Karl e Christoph d'ufissi, rispetivaman, an d'anstitussion m\u00e9diche e militar.\nLa zarin-a Catlin-a II a l'ha acet\u00e0 bon-a part \u00ebd se condission (ma nen la vice-pressidensa \u00ebd l'Academia) e par\u00e8j d\u00ebl 1766 Euler a torna an Russia, apress av\u00e8j ansist\u00f9 e otn\u00f9 \u00ebl p\u00ebrmess da Federich \u00ebl Grand, gav\u00e0 p\u00ebr s\u00f2 fieul Christoph ch'a l'era militar ant l'armada prussian-a.\nPart\u00ec da Berlin con quat\u00f2rdes parent e quatr servent, la comitiva a l'\u00e9 st\u00e0ita ospit\u00e0 p\u00ebr des di a Varsavia dal re August Poniatowski, p\u00ebr peui continu\u00e9 an s\u00ebl Mar d\u00ebl N\u00f2rd.\nRiv\u00e0 a San Peroborgh, a l'\u00e9 st\u00e0it dun-a arseiv\u00f9 da Catlin-a II.\nS\u00eb scond per\u00ecod a San Peroborgh a l'\u00e9 st\u00e0it motobin dr\u00f9: apopr\u00e9 mit\u00e0 dij s\u00f2 scrit a armonto a costa \u00e9poca.\nA ven malavi e ant \u00ebl 1771 a ven b\u00f2rgno scasi d'autut, ma s\u00f2n a strompa p\u00e0 s\u00f2 tren \u00ebd publicassion; a n\u00eb deta ij test a s\u00f2 fieuj o al val\u00e8t.\nLeonhard Euler a meuir a San Peroborgh \u00ebl 7 d\u00eb st\u00e8mber d\u00ebl 1783 d'un colp apopl\u00e9tich antramentre ch'a pija \u00ebl th\u00e9 con dj'amis.\nA l'\u00e9 st\u00e0it sotr\u00e0 ant la session luteran-a d\u00ebl campossanto d\u00eb Smolensk.\nSoa p\u00ebrsonalit\u00e0 e soa famija.\nS\u00f2 segretari e bi\u00f2graf Nicholas Fuss (ch'a mari\u00ebr\u00e0 la fija \u00ebd s\u00f2 fieul Johann Albrecht) a scriv che Euler a l'av\u00eca bel deuit, a l'era scasi sempe al\u00e9gher, con na frisa d'iron\u00eca e motobin leal.\nAs anrabiava soens, ma soa flin-a a durava p\u00f2ch e a l'av\u00eca nen \u00ebd conseguense.\nS'a l'era an bon-a compan\u00eca a dventava un conversator piasos.\nLa coltura d'Euler a s\u00eb spantiava motobin d\u00ebdl\u00e0 dla matem\u00e0tica: as anteressava \u00ebd tute le siense e a l'av\u00eca na conossensa stragr\u00f2ssa dla st\u00f2ria e dla literatura antiche.\nAnt \u00ebl temp l\u00ecber a sonava \u00ebl clavissin e a giugava a scach.\nP\u00ebr tuta la vita a l'ha goern\u00e0 un f\u00f2rt acsan \u00ebsv\u00ecsser.\nEuler e soa fomna Katharina a l'han av\u00f9 t\u00ebrdes masn\u00e0: Johann Albrecht (San Peroborgh 1734-1800, matem\u00e0tich \u00ebdc\u00f2 chiel), Anna Margaretha (San Peroborgh 1736-1736), Maria Gertrud (San Peroborgh 1737-1739), Anna Elisabeth (San Peroborgh 1739-1739), Karl Johann (San Peroborgh 1740-1790), Katharina Helene (Berlin 1741-Wiborg 1781), Christoph (Berlin 1743-Wiborg 1808), Charlotte (Berlin 1744-H\u00fcckelhoven 1780), Hermann Friedrich (Berlin 1747-1750), Ertmuth Louise (Berlin 1749-1749), Helene Eleonora (Berlin 1749-1749), August Friedrich (Berlin 1750-1750), p\u00ec n'\u00e0utra m\u00f2rta prima d'esse batj\u00e0.\nEuler a sar\u00e0 famos p\u00ebr la passiensa ch'a l'ha con s\u00f2 cit, tant da giugheje ansema \u00ebdc\u00f2 antramentre ch'a travaja a s\u00f2 articoj e da pass\u00e9 le s\u00e8ire an lesend-je la Bibia.\nResta vidov d\u00ebl 1773, a l'\u00e9 torna mariasse d\u00ebl 1776 con la sorastra \u00ebd soa prima fomna, Salom\u00e9 Abigail Gsell.\nSoe contribussion.\nEuler a l'\u00e9 un dij matem\u00e0tich dont la produssion a l'\u00e9 st\u00e0ita p\u00ec bondosa.\nSoa euvra colossal a spantia an tuti ij setor dla matem\u00e0tica dij s\u00f2 temp.\nP\u00ebr d\u00f3des vire a l'ha vagn\u00e0 \u00ebl premi dl'Academia dle siense \u00ebd Paris.\n\u00c0lgebra.\nAnt n'art\u00eccol d\u00ebl 1732 a fa v\u00ebdde che 'l quint n\u00f9mer \u00ebd Fermat a l'\u00e9 nen un n\u00f9mer prim e quatr agn apress a dmostra \u00ebl cit teorema \u00ebd Fermat.\nD\u00ebl 1736 a preuva che \u00ebl problema dij pont \u00ebd K\u00f6nigsberg a l'ha p\u00e0 'd solussion.\nA l'ha dedic\u00e0 na mem\u00f2ria arnom\u00e0 ai quadr\u00e0 m\u00e0gich e a l'ha compil\u00e0 na lista \u00ebd sessantadoe cobie \u00ebd n\u00f9mer amicaj.\nProbabilit\u00e0.\nEuler a s'anteressa \u00ebdc\u00f2 a la probabilit\u00e0, poss\u00e0 da l'amicissia con ij frej Bernoulli.\nAn\u00e0lisi.\nSoa euvra prinsipal a l'\u00e9 ant \u00ebl d\u00ebsvlup dl'an\u00e0lisi e, an efet, a l'\u00e9 consider\u00e0 un dij fondador dl'\u00e0nalisi moderna.\nA l'\u00e9 'l fondator dla teor\u00eca dle frassion continu\u00e0, con n'art\u00eccol public\u00e0 d\u00ebl 1737.\nP\u00ebr esempi, a treuva \u00ebl d\u00ebsvlup d'\nAn tra j'\u00e0utre c\u00f2se, a l'\u00e9 'l prim ch'a cons\u00ecdera sen e cosen tan-me fonsion \u00ebd vari\u00e0bil real.\nAnt \u00ebl 1740 a ancamin-a a dovr\u00e9 j'esponent compless e a dmostra j'identit\u00e0 d'Euler.\nA s'anteressa peui ai d\u00ebsvlup an serie e a fa ij cont dle serie formula_1, formula_2 e formula_3, ant\u00e9 che formula_4.\nA mostra la manera d'arz\u00f2lve l'equassion diferensial che al di d'ancheuj a p\u00f2rta s\u00f2 n\u00f2m.\nGeometr\u00eca.\nA class\u00ecfica le surfasse alg\u00e9briche sconda d\u00ebl grad \u00ebd soe equassion e a smon le qu\u00e0driche coma l'an\u00e0logh bidimensional dle c\u00f2niche.\nA men-a \u00ebdc\u00f2 d\u00eb studi an sle surfasse d\u00ebsvlup\u00e0bij.\nAnt \u00ebl 1752 a dmostra \u00ebl teorema \u00ebd Descartes-Euler.\nMec\u00e0nica.\nEuler a l'\u00e9 'l creator dla mec\u00e0nica anal\u00ectica (1736) e dla mec\u00e0nica dij c\u00f2rp r\u00e8id.\nAn na mem\u00f2ria d\u00ebl 1750 a antroduv p\u00ebr la prima vira \u00ebd fasson espl\u00ecssita la f\u00f3rmola F=ma tanme laj fondamental \u00ebd la mec\u00e0nica, arfer\u00eca a 'n sistema inersial an coordin\u00e0 cartesian-e ortogonaj.\nAn n'\u00e0utr travaj a studia la strutura dl\u00eb spassi-temp cl\u00e0ssich.\nL\u00f2gica.\nAn l\u00f2gica Euler a l'ha propon\u00f9 \u00ebd m\u00e9tod diagram\u00e0tich d\u00ebl silogism.\nNotassion matem\u00e0tiche.\nAs devo \u00ebdc\u00f2 a chiel v\u00e0ire notassion ch'a son \u00ebvn\u00f9ite d'usage comun an matem\u00e0tica: la litra e p\u00ebr la bas dij logaritm neperian (1727), la litra i p\u00ebr l'unit\u00e0 anmaginaria nop\u00e0 \u00ebd formula_5.\nA ancamin\u00e9 dal 1737 a ampon l'usage \u00ebd la litra formula_6 (notassion anvent\u00e0 ant \u00ebl 1706 da Williams Jones) p\u00ebr \u00ebl rap\u00f2rt tra na sirconferensa e s\u00f2 di\u00e0meter.\nAngegner\u00eca.\n\u00cbdc\u00f2 s\u00f2 travaj an angegner\u00eca a son numeros.\nFamos a l'\u00e9 s\u00f2 proget, nen realis\u00e0, \u00ebd na turbin-a idr\u00e0ulica a \u00e0ut rendiment.\nEuvre prinsipaj.\n\u00cbl travaj d'Euler a comprend \u00ebscasi neuv-sent t\u00ectoj antra art\u00eccoj e l\u00ecber.\nD\u00ebl 1907 a son ancaminasse a publich\u00e9 soe Euvre complete.\nA trata d\u00ebl moviment d'un pont material, ant \u00ebl veuid o ant un mes arzistent, l\u00ecber o vincol\u00e0.\nCuj\u00eca dle 234 litre scriv\u00f9e antra 'l 1762 e \u00ebl 1763 p\u00ebr d\u00e9 'd lession priv\u00e0 a Charlotte, la prima fija \u00ebd Federich Enrich \u00ebd Brandeborgh-Schwedt.\nTest destin\u00e0 dzortut a je sc\u00f2le russe.\nL\u00ecber d'angegner\u00eca naval."}
{"id": "4239", "revid": "1283", "url": "https://pms.wikipedia.org/wiki?curid=4239", "title": "Nino C\u00f2sta", "text": "Nino (Gioan) C\u00f2sta (\"Giovanni Costa\" an italian) a l'era \u00ebn poeta.&lt;br&gt;\nA l'\u00e9 nass\u00f9 a Turin ai 28 \u00ebd giugn d\u00ebl 1886, da pare canavzan e mare monfrin-a.\nA tre agn a l'\u00e9 rest\u00e0 orfanin \u00ebd pare, ch'a l'era emigr\u00e0 e a l'era m\u00f2rt an Am\u00e9rica.&lt;br&gt;\nA l'av\u00eca studi\u00e0 al ginasi Balbo e al liceo Cavour.\nApress l'esam \u00ebd madurit\u00e0, p\u00ebr feje pias\u00ec a la famija a l'\u00e9 anscrivusse a la facolt\u00e0 'd veterinaria e, apress soa prima l\u00e0urea, a litre, ant\u00e9 ch'a l'\u00e9 st\u00e0it anlev d'Arturo Graf.\nAn cost per\u00ecod a l'\u00e9 st\u00e0it p\u00ebr un p\u00f2ch a Paris, ant\u00e9 ch'a l'av\u00eca f\u00e0it amicissia con Pitigrilli.&lt;br&gt;\nAnsema a chiel a l'av\u00eca travaj\u00e0 ant un giornal \u00ebd provinsa; ai doi a l'av\u00eco daje 'l travaj \u00ebd f\u00e9 la cr\u00f2naca \u00ebd na condana a m\u00f2rt.\nNop\u00e0 che andeje, a l'av\u00eco anvent\u00e0 'l t\u00f2ch \u00ebd pianta e a l'av\u00eco portalo al giornal.\nAnt la neuit \u00ebl condan\u00e0 a l'era st\u00e0it grassi\u00e0 e \u00ebl di apress, an s\u00ebl giornal, a-i son surtije sia la notissia dla grassia che la cr\u00f2naca dl'esecussion.\nIj doi amis a son \u00ebst\u00e0it dlongh licensi\u00e0.&lt;br&gt;\nApress la l\u00e0urea a l'ha ancamin\u00e0 a mostr\u00e9 an v\u00e0ire liceo dla provinsa, fin-a ch'a l'ha trov\u00e0 un p\u00f2st a la Cassia \u00ebd Risparmi (an efet a l'av\u00eca vagn\u00e0 doi concors: un a la Cassia \u00ebd Risparmi e l'\u00e0utr ant l'aministrassion d\u00ebl manic\u00f2mi; a l'av\u00eca peui sern\u00f9 \u00ebl prim p\u00ebrch\u00e8 - a dis\u00eca - \"a l'\u00e9 apopr\u00e9 istess\").&lt;br&gt;\nA l'ha ancamin\u00e0 a scrive poes\u00ece: a l'ancamin an frans\u00e8is, peui an italian e finalman an piemont\u00e8is.\nAn dzorp\u00ec che coste lenghe a parlava bin latin e a conoss\u00eca ass\u00e8 bin \u00ebl grech antich.\nD\u00ebl 1918 a l'ha conoss\u00f9 a Nissa dla Paja soa fomna Ercolin-a; a l'ha av\u00f9 tre masn\u00e0: Mar\u00eca Antonieta (ch'a l'\u00e9 m\u00f2rta d\u00f2p p\u00f2chi m\u00e8is), Celestin-a e Mario, ch'a son \u00ebst\u00e0it sorgiss d'ispirassion p\u00ebr tante soe poes\u00ece.&lt;br&gt;\nSoa prima poes\u00eca public\u00e0 a l'\u00e9 \"Mac\u00ebtta 'd Natal\", surt\u00eca an s\u00ebl Birichin d\u00ebl 23 d\u00eb dz\u00e8mber 1909.\nA segoitr\u00e0 a mand\u00e9 \u00ebd soe composission a \"'l Birichin\", bon-a part firm\u00e0 con l\u00eb stran\u00f2m \"na Mamina\", fin-a al 1927, cand \u00ebl giornal a sara.\nNa s\u00e8rnia \u00ebd coste poes\u00ece a forma la p\u00ec part \u00ebd s\u00f2 prim volum (ma poes\u00ece da \"'l Birichin\" a-i saran \u00ebdc\u00f2 ant soa sconda e soa tersa arc\u00f2lta), ch'a p\u00f9blica a soe sp\u00e8ise.\nCost a anandia na serie \u00ebd ses arc\u00f2lte \u00ebd poes\u00ece, dont la dariera a sar\u00e0 public\u00e0 d\u00f2p la m\u00f2rt dl'aotor.&lt;br&gt;\nA scriv \u00ebdc\u00f2 euvre \u00ebd pr\u00f2sa e teatraj (\"T\u00e8ra monfrin-a\" d\u00ebl 1921, music\u00e0 da Edoardo Vercelletti, \"Testa 'd fer\" d\u00ebl 1929).&lt;br&gt;\nA meuir a Turin \u00ebl 5 \u00ebd nov\u00e8mber d\u00ebl 1945, cras\u00e0 dal dolor p\u00ebr la m\u00f2rt \u00ebd s\u00f2 fieul Mario, mudaja d'argent al valor militar, m\u00f2rt combatend da partisan an s\u00ebl G\u00e9n\u00e9vry \u00ebl 2 d'ost dl'ann prima.\nA l'\u00e9 sotr\u00e0 a Siri\u00e8, tac\u00e0 a s\u00f2 fieul.\nL'arvelassion \u00ebd C\u00f2sta poeta.\nGi\u00e0 ant \u00ebl 1911 Nino C\u00f2sta a l'av\u00eca otn\u00f9 dj'arconossiment p\u00ebr soe poes\u00ece: l'arvista ebdomadaria Attualit\u00e0 \u00ebd Milan a l'av\u00eca organis\u00e0 un concors \u00ebd poes\u00eca p\u00ebr tute le lenghe naturaj parl\u00e0 an Italia e na poes\u00eca \u00ebd C\u00f2sta, antitl\u00e0 \"D\u00ebsvijte\", a l'era st\u00e0ita signal\u00e0 p\u00ebr la session an piemont\u00e8is.\nTutun, l'arvelassion p\u00f9blica \u00ebd s\u00f2 talent po\u00e9tich a l'\u00e9 riv\u00e0 ant \u00ebl 1924, cand la sossiet\u00e0 \"Pro Torino\" a l'av\u00eca organis\u00e0 'n concors \u00ebd poes\u00eca piemont\u00e8isa, dont ij gi\u00f9des a j'ero Mario Leoni, Arrigo Frusta e Rodina.\nIj n\u00f2m dj'aotor \u00ebd le poes\u00ece a j'ero andrinta a 'd buste sar\u00e0, da duvertesse mach d\u00f2p dla decision dla giur\u00eca.\nD\u00f2p che ij gi\u00f9des a l'av\u00eco sern\u00f9 des poes\u00ece da premi\u00e9, an duvertand le buste a l'han d\u00ebscurv\u00f9 che sinch a corispond\u00eco al midem n\u00f2m: col \u00ebd Nino C\u00f2sta.\nNen podenda deje sinch premi a un sol, a l'han decid\u00f9 \u00ebd deje \u00ebl prim premi e na mudaja arc\u00f2rd p\u00ebr j'\u00e0otre quatr poes\u00ece.\nLe poes\u00ece a j'ero: \"Rassa nostran-a\", \"Primavera an piassa Castel\", \"J\u00eb scarpon\", \"L'ora grama\", \"'l babi e l'arsigneul\".\nC\u00f2sta e ij Brand\u00e9.\nCand a la fin dj'agn 1920 ij poeta dla neuva generassion as gropo ansema antorn a Pinin Pac\u00f2t p\u00ebr form\u00e9 la Compan\u00eca dij Brand\u00e9, C\u00f2sta a l'\u00e9 ant \u00ebl pien \u00ebd soa madurit\u00e0 art\u00ecstica e a l'\u00e9 \u00ebl poeta p\u00ec amportant d\u00ebl moment.\nA ancoragia j\u00eb sf\u00f2rs \u00ebd Pac\u00f2t e a j'arcon\u00f2ss l'amportansa \u00ebd s\u00f2 travaj p\u00ebr la valorisassion dla lenga e dla poes\u00eca piemont\u00e8ise.\nMa C\u00f2sta a rest\u00ebr\u00e0 sempe a distansa da la Compan\u00eca.\nA colabora nen a la realisassion d\u00ebl prim Armanach piemont\u00e8is d\u00ebl 1931, an disend che a trovava giust che \u00ebl prim armanach a fussa f\u00e0it tut daj p\u00ec giovo.\nA d\u00e0 na man a col d\u00ebl 1932, ma a l'\u00e9 gen\u00e0 da l'ategiament setari dij poeta dla Compan\u00eca.\nDzortut a-j piaso pa le simpat\u00ece fassiste che ij Brand\u00e9 a treuvo soens l'ocasion d'esprime.\nA l'ocasion dla preparassion dl\"'Armanach\" d\u00ebl 1937, C\u00f2sta a scriv na litra a Pac\u00f2t ant\u00e9 ch'a conferma soa simpat\u00eca p\u00ebr l'arserca \u00ebd poes\u00eca neuva dij Brand\u00e9 ma a ciama d'esse lass\u00e0 da part, an disend ch'as sent\u00eca nen d'esse \u00abn\u00ec dij v\u00f2str, n\u00ec dj'\u00e0utri\u00bb.\nS\u00f2n a pr\u00f2voca l'arsp\u00f2sta f\u00f2ra dij feuj \u00ebd Pac\u00f2t, ch'a lo trata da poeta dn'\u00e9poca pass\u00e0 an arvendicand \u00ebl present pr'ij s\u00f2 Brand\u00e9.\nC\u00f2sta, \u00ebd car\u00e0ter pasi e sens\u00ecbil, a reagiss nen.\nSoa arsp\u00f2sta a sar\u00e0, l'ann apress, la publicassion \u00ebd \"R\u00f2ba n\u00f2stra\", n'\u00e0utra arc\u00f2lta \u00ebd poes\u00ece fiamenghe.&lt;br&gt;\nCon \u00ebl temp, Pac\u00f2t far\u00e0 marci\u00e0 andr\u00e9 da s\u00f2 giudissi e a arconossr\u00e0 torna \u00ebl valor \u00ebd C\u00f2sta e soa amportansa ant la literatura piemont\u00e8isa."}
{"id": "4240", "revid": "273", "url": "https://pms.wikipedia.org/wiki?curid=4240", "title": "Costa, Nino", "text": ""}
{"id": "4244", "revid": "9930", "url": "https://pms.wikipedia.org/wiki?curid=4244", "title": "C\u00e0lcol dle variassion", "text": "\u00cbl c\u00e0lcol dle variassion a l'\u00e9 na branca dl'an\u00e0lisi matem\u00e0tica, ch'a studia la costrussion \u00ebd forme, stat o process ch'a sio \u00ebl mej poss\u00ecbil, ant\u00e9 che \u00ebl criteri p\u00ebr esse \u00ebl mej a l'\u00e9 d\u00e0it ant la forma dn'antegral ch'a fa anterven-e na fonsion inc\u00f2gnita.\n\u00cbl but a l'\u00e9 donca d\u00eb dmostr\u00e9 l'esistensa e trov\u00e9 le propriet\u00e0 \u00ebd ch\u00e8ich fonsion ch'a realisa \u00ebl mej valor p\u00ebr s'antegral.\nP\u00ebr esempi, determin\u00e9 na relassion fonsional formula_1 an manera che n'antegral formula_2 a sia p\u00ec grand o p\u00ec cit poss\u00ecbil.&lt;br&gt;\nProblema variassionaj a ven-o f\u00f2ra soens ant j'aplicassion, dzortut an f\u00ecsica, angegner\u00eca, conom\u00eca: ambeless\u00ec l'antegral variassional a peul arpresent\u00e9 n'assion, n'energ\u00eca o un pressi.\n\u00cbl c\u00e0lcol dle variassion a l'ha \u00ebdc\u00f2 conession ancreuse e amportante con d'\u00e0otre branche dla matem\u00e0tica.\nSt\u00f2ria.\n\u00cbd cas particolar, par\u00e8j dij problema isoperim\u00e9trich, a j'ero gia conoss\u00f9 dai matem\u00e0tich grech, tanme Zenod\u00f2r (apopr\u00e9 200 aGC).\nCosti problema a j'ero per\u00f2 arzolv\u00f9 \u00ebd fasson geom\u00e9trica e l'istess as peul disse p\u00ebr ij problema dla brachist\u00f2crona e dla caden-a pesanta studi\u00e0 da Galileo.\n\u00cbl prim esempi d'usage \u00ebd t\u00e9cniche anal\u00ectiche p\u00ebr cost tipo \u00ebd chestion a l'\u00e9 \u00ebl prinsipi \u00ebd temp m\u00ecnim \u00ebd Fermat.\nFermat a deuvra \u00ebs prinsipi p\u00ebr f\u00e9 v\u00ebdde, d\u00ebl 1662, coma un raj \u00ebd lus a l'\u00e9 rifrat a l'ant\u00ebrfassa \u00ebd doi mojen con densit\u00e0 diferenta: a deuvra l'an\u00e0lisi p\u00ebr minimis\u00e9 \u00ebl temp \u00ebd passage d\u00ebl raj an tra ij doi mojen.&lt;br&gt;\nD\u00ebl 1686 Newton a propon \u00ebl problema d\u00ebl s\u00f2lid \u00ebd rotassion d'arsistensa m\u00ecnima.\nLa n\u00e0ssita d\u00ebl c\u00e0lcol dle variassion coma dissiplin-a matem\u00e0tica aot\u00f2noma as peul datesse da la corispondensa tra Lagrange e Euler d\u00ebl 1755 e a l'\u00e9 Euler ch'a-j d\u00e0 'l n\u00f2m.\nDa antlora \u00ebs soget a l'ha av\u00f9 un gran d\u00ebsvlup \u00ebd t\u00e9cniche e problema e a l'\u00e9 trames a le dissiplin-e mension\u00e0 da Hilbert ant soa motobin celebr\u00e0 conferensa an sij problema matem\u00e0tich p\u00ebr \u00ebl s\u00e9col ch'a fa XX al congress ant\u00ebrnassional \u00ebd Paris d\u00ebl 1900."}
{"id": "4246", "revid": "12434", "url": "https://pms.wikipedia.org/wiki?curid=4246", "title": "T\u00f2rcc", "text": "\u00cbl t\u00f2rcc a l'\u00e9 na m\u00e0china che a serv per sb\u00ebrgnach\u00e9 le rape d'uva a la fin \u00ebd la fermentassion.&lt;br&gt;\nA l'\u00e9 na m\u00e0china fondamental andrinta la fabricassion d\u00ebl vin.\n\u00cbl prinsipi \u00ebd fonsionament a l'\u00e9 col d'un cap\u00e9l \u00ebd b\u00f2sch, ten\u00f9 da na testa filet\u00e0, che a ven sar\u00e0 viaman che as gira chiel midem d'antorn a na vis, che a l'\u00e9 posission\u00e0 al s\u00e8nter d\u00ebl t\u00f2rcc, an posission vertical. La testa d\u00ebl t\u00f2rcc as f\u00e0 gir\u00e9 grassie a la famosa bara d\u00ebl t\u00f2rcc, utiss andispens\u00e0bil andrinta na cassin-a.\nLe doe lateraj, a son 'dc\u00f2 \u00ebd b\u00f2sch e a servo p\u00ebr ten-e ansema la rapa da torc\u00e9.\nLa pression f\u00e0ita dal capel ansima la rapa a f\u00e0 seurte da la rapa col p\u00f2ch vin che a-i resta andrinta, e che a passa antrames a le doe p\u00ebr droch\u00e9 ansima al piat, pi bass, p\u00ebr peui and\u00e9 a droch\u00e9 andrinta a un s\u00ebbbre.\nLe prime vis da t\u00f2rcc a j'ero \u00ebd b\u00f2sch. Peui con \u00ebl s\u00e9col ch'a fa 20, a son st\u00e0ite barat\u00e0 le vis \u00ebd b\u00f2sch con cole \u00ebd metal.\nLa m\u00e0chine p\u00ec moderne a s\u00eb s-ciamo \"presse\". \nFamos ant la st\u00f2ria a l'\u00e9 \u00ebl \"vin d\u00ebl t\u00f2rcc\", che a sar\u00eca \u00ebl vin nen v\u00e0ire bon che a seurt da l'\u00f9ltima vira, prima \u00ebd camp\u00e9 via le rape che oramai a son gi\u00e0 fruste."}
{"id": "4249", "revid": "16956", "url": "https://pms.wikipedia.org/wiki?curid=4249", "title": "Vin", "text": "\u00cbl vin \"Sant\", pien d\u00eb Sp\u00ecrit, \u00ebl sangh \u00ebd Nosgnor Ges\u00f9 Crist, \u00ebl b\u00e8ive dl'amicissia, \u00ebl miraco \u00ebd No\u00e9, la beiv\u00f9a \u00ebd tuti ij R\u00e8, sgnor e \u00ebdc\u00f2 tuti ij bon\u00f2m sensa un pich! Ij dotor d'Enolog\u00eca che a l'han f\u00e0it na campagna boton\u00e0 contra coi che (an fasend la tradussion dal piemont\u00e8is), a ciamavo n'italian \"vino nero\" col che lor (p\u00ebr stimesse e nen vesse da meno dij Frans\u00e8is) a mostravo a ciam\u00e9 \"vino rosso\", che a lo ciamo pura \"vino rosso\" ansima ij pap\u00e9 \u00ebd la Ciambr\u00e8a \u00ebd Comersi; noi i lo ciamoma come da sempe, sariad\u00ec \"Vin N\u00e8ir\".\nVin N\u00e8ir e vin Bianch, ansema a quaiche Ros\u00e9 e Spumant, a fan part d\u00ebl patrim\u00f2ni che l'\u00f2mo l'ha ardit\u00e0 dai temp andr\u00e9, quande che as pensa che p\u00ebr asar quaidun l'abia arcorzisse che un baron d'uve andrinta na conca, passanda per un procediment che as ciama f\u00e9 beuje (na Fermentassion Natural), a pod\u00eca trasformesse an l\u00ecquid scur ch'a conten Sp\u00ecrit, Vitamin-e, Tanin, v\u00e0ire qualit\u00e0 \u00ebd citi-element che a lo fan defin\u00ec da v\u00e0ire mila agn con \u00ebl midem n\u00f2m.\n\u00cbl vin a l'ha 'dc\u00f2 av\u00f9 un signific\u00e0 religios: a parte dal Neol\u00ectich dl'Avzin Orient a arpresentava \u00ebl sacrifissi vegetal, \u00ebl sangh simb\u00f2lich \u00ebd la t\u00e8ra.\nLa manera \u00ebd b\u00e8ive \u00ebl vin a l'\u00e9 'dc\u00f2 cangi\u00e0 con le colture: p\u00ebr esempi, ij gaj a lo beiv\u00eco pur, antant che ij grech e ij roman a lo slongavo con l'eva.\nMers\u00ec a s\u00f2 contn\u00f9, \u00ebl vin a l'ha n'assion arlassanta e anti-anfession.\nA smija \u00ebdc\u00f2 che, se beiv\u00f9 con moderassion, a l'abia n'ef\u00e8t anti-ossidant ch'a protegg j'arterie.\nAndrinta al Vin a-i \u00e9 'dc\u00f2 l' \u00c0cid Ac\u00e9tich (l'Asil), \u00ebl respons\u00e0bil \u00ebd tanti d\u00ebsdesi andrinta le Cr\u00f2te. Se \u00ebl vin, pien d\u00eb Sp\u00ecrit, a l'\u00e9 \u00ebl B\u00e8ive che Ges\u00f9 Crist a l'ha lass\u00e0 come arc\u00f2rd \u00ebd soa vita e \u00ebd soe sin-e con ij s\u00f2 amis p\u00ec car, l'\u00c0cid Ac\u00e9tich a l'\u00e9 come \u00ebl Diao, che a passa tut s\u00f2 temp p\u00ebr vast\u00e9 \u00ebl vin e mandelo a Rabel. Per costa rason j'\u00f2mini dla t\u00e8ra a l'han pass\u00e0 dij s\u00e9coj p\u00ebr amprende v\u00e0ire manere \u00ebd travaj\u00e9 \u00ebl vin, e \u00ebdc\u00f2 \u00ebd goernelo. \nLa fermentassion as f\u00e0 andrinta la Tin-a. La Rape d'uva gi\u00e0 bele d\u00ebsbl\u00e0 a passo andrinta al T\u00f2rcc che a j\u00eb sb\u00ebrgn\u00e0ca p\u00ebr f\u00e9 seurte tut l\u00f2n che a-i resta. Peui as tramira con le moderne Pompe da vin (Muv\u00e9 'l vin) andrinta aj Botaj, e peui andrinta le Damigian-e, via via sempre andrinta dij contnidor p\u00ec cit, fin-a a riv\u00e9 ai Pinton e a le Bote.\nIj cantin\u00e9 a peulo tast\u00e9 \u00ebl vin con \u00ebl Bicel, e ciapelo con \u00ebl Copon. La Copa a resta \u00ebl s\u00ecmbol pi f\u00f2rt d\u00ebl miraco d\u00ebl vin: \"Sbate le cope ansema\", e \"b\u00e8ive ancora na copa prima d\u00eb ande a c\u00e0\" a resta da sempre un s\u00ecmbol d'amicissia eterna.\nA s\u00eb stima che \u00ebl vir d'af\u00e9 d\u00ebl m\u00ebrc\u00e0 d\u00ebl vin ant \u00ebl 2009 ant \u00ebl mond a sia st\u00e0it \u00ebd 5,7 miliard d'\u00e9uro.\nATENSION: \u00ebl vin as b\u00e8iv mach antrames ai past, e mach qu\u00e0iche bicel (un o doi). A l'\u00e9 poss\u00ecbil na v\u00f2lta minca tant aoss\u00e9 un p\u00f2ch \u00ebl gomo, ma sempe con cognission, arcordandse che \u00ebl Vin a l'\u00e9 un segn d'amicissia ma a serv nen da sol p\u00ebr arz\u00f2lve ij n\u00f2stri problema.\nVin \u00ebd Piemont.\n\u00cbl Piemont a l'\u00e9 la region italian-a ch'a f\u00e0 p\u00ec 'd vin.\nIj vin p\u00ec arnom\u00e0 a son:\nNot\u00e9 che l'art\u00eccol a cambia se 'l vin a l'\u00e9 masculin \u00f2 feminin."}
{"id": "4250", "revid": "19", "url": "https://pms.wikipedia.org/wiki?curid=4250", "title": "Vin n\u00e8ir", "text": "Tut l\u00f2n che as ciama vin n\u00e8ir a seurt da la fermentassion \u00ebd na rapa d'uva \u00ebd tinta scura.&lt;br&gt;\nLe rape bon-e da f\u00e9 an bon vin n\u00e8ir, an Piemont, a son \u00ebd Nebieul, (che a l'\u00e9 \u00ebl pare dij grand vin coma \u00ebl Bareul, \u00ebl Barbar\u00e8sch), la Barbera, \u00ebl Doss\u00e8t, \u00ebl Roch\u00e9, la Fr\u00e8isa, \u00ebl Brachet, \u00ebl Grignolin e \u00ebdc\u00f2 d'uve p\u00ec veje e meno famose come ij Neir\u00e8t, \u00ebl Clinto e tante variet\u00e0 locaj.\nA seconda dla mira andoa che a son piant\u00e0 le vis, j'uve a pijo \u00ebl nom \u00ebd la region: i l'oma anlora la Barbera d'Alba che a l'\u00e9 motobin diferenta da la Barbera d'Ast, p\u00ec famosa p\u00ebr al mond. I podoma avej sing qualit\u00e0 \u00ebd Doss\u00e8t diferent (Dojan, Dian, Alba, \u00c4ich e Monregal\u00e8\u00ecs) e vin coma al Ro\u00e9, che a l'\u00e9 fait con uve Nebieul d'Alba, ma a l'\u00e9 motobin diferent perch\u00e9 le uve a ven-o da la part mancin-a d\u00ebl fium Tane (o Tani).\nJ'\u00e0utre qualit\u00e0 \u00ebd vin n\u00e8ir d'antorn al Piemont a son: Sangiov\u00e8is, Cabernet Sauvignon, Montepulcian, Negro Am\u00e8r, Pin\u00f2t n\u00e8ir, Agli\u00e0nich, Lambrusch, Canon\u00e0u, Chianti, Merl\u00f2 e v\u00e0ire ancora."}
{"id": "4252", "revid": "1805", "url": "https://pms.wikipedia.org/wiki?curid=4252", "title": "Francesco Fa\u00e0 di Bruno", "text": "Matem\u00e0tich.\nA nass a Lissandria \u00ebl 29 \u00ebd mars d\u00ebl 1825 dal march\u00e8is Luis e da Carolin-a Sappa de' Milanesi, dari\u00e9 \u00ebd d\u00f3des masn\u00e0.\nDal 1840 al 1846 a studia a la Real academia militar \u00ebd Turin, ant \u00ebl 1844 a dventa cadet, sot-tenent l'ann ch'a-i ven, leutenent d\u00ebl 1846.\nAnt \u00ebl 1849 a l'\u00e9 promov\u00f9 capitani e a combat a Mortara e a Noara.\nDa ot\u00f3ber 1849 a dz\u00e8mber 1851 a sta a Paris, andoa a frequenta ij cors \u00ebd matem\u00e0tica dla Sorbon-a.\nAnt \u00ebs per\u00ecod-s\u00ec a intra ant la conferensa \u00ebd san Vincens \u00ebd Saint-Germain-des-Pr\u00e9s e as angagia a dedi\u00e9 tuti ij s\u00f2ld ch'a peul a Nosgnor, ai p\u00f2ver e a le siense.\n\u00cbd gen\u00e9 1853 a fonda a Lissandria la conferensa \u00ebd san Vincens.\nA mars d\u00ebl midem ann a chita la cariera militar p\u00ebr av\u00e8j arfud\u00e0 \u00ebd bat-se a duel contra n'of\u00e8isa arseiv\u00f9a.\nAncora d\u00ebl 1853 a fonda la san Vincens a la par\u00f2chia San M\u00e0ssim \u00ebd Turin.\nDa maj 1854 a dz\u00e8mber 1856 a l'\u00e9 torna a Paris, andoa a travaja a l'osservat\u00f2ri astron\u00f2mich e a pija a la Sorbon-a \u00ebl dotor\u00e0 an matem\u00e0tica; ant \u00ebl 1855 a p\u00f9blica na f\u00f3rmola che a p\u00f2rta s\u00f2 n\u00f2m p\u00ebr calcol\u00e9 le deriv\u00e0 d'\u00f3rdin p\u00ec grand che 1 \u00ebd na composission \u00ebd fonsion.\nAnt \u00ebl 1857 a ancamin-a a ten-e \u00ebd cors a l'Universit\u00e0 \u00ebd Turin e d\u00ebl 1861 a intra ant \u00ebl Colegi dij dotor dla facolt\u00e0 \u00ebd siense matem\u00e0tiche, f\u00ecsiche e naturaj.\nAn f\u00ebrv\u00e9 1859, an Borgi\u00e0 San Don\u00e0 a Turin, su teren cat\u00e0 da chiel as anviara l'Euvra 'd Santa Zita.\nD\u00ebl 1862 a fonda \u00ebl liceo Fa\u00e0 \u00ebd Brun.\nDl'ost 1876 a va a Roma pr'\u00ebstudi\u00e9 teolog\u00eca.\n\u00cbl 3 d'ot\u00f3ber a l'\u00e9 nomin\u00e0 professor \u00ebstrasordinari d'an\u00e0lisi superior e \u00ebl 22 d'ot\u00f3ber a l'\u00e9 ordin\u00e0 pr\u00e8ive; peui a torna a Turin.\n\u00cbl 16 \u00ebd luj d\u00ebl 1881 as s\u00e9lebra la sirim\u00f2nia dla vestission dle novissie dle Seur m\u00ecnime \u00ebd n\u00f2stra Sgnora d\u00ebl Sufrage, la congregassion religiosa ch'a l'avia fond\u00e0.\nA meuir \u00ebl 27 \u00ebd mars d\u00ebl 1888.\nAnt \u00ebl 1988 a l'\u00e9 beatific\u00e0 da Gioann P\u00e0ul II.\nLa Ca d\u00eb studi Fransesch Fa\u00e0 \u00ebd Brun.\nA Turin a l'\u00e9 istituisse la \"Ca d\u00eb studi Fransesch Fa\u00e0 \u00ebd Brun\", con \u00ebl but d\u00eb spanti\u00e9 la conossensa dla figura, d\u00ebl pens\u00e9 e dl'euvra \u00ebd Fa\u00e0 \u00ebd Brun.\nLa ca d\u00eb studi a cudiss \u00ebdc\u00f2:"}
{"id": "4255", "revid": "16956", "url": "https://pms.wikipedia.org/wiki?curid=4255", "title": "Nebieul", "text": "\u00cbl Nebieul a l'\u00e9 na qualit\u00e0 \u00ebd vin.\nSt\u00f2ria.\nSoa st\u00f2ria a ancamin-a gi\u00e0 ant l'ani Tersent. Quaiche trasse scrite a-s peulo trovesse mach a parte dal s\u00e9col che a fa XIX. S\u00f2 n\u00f2m a peul avej doe st\u00f2rie diferente: la prima a ven dal moment \u00ebd la vend\u00ebmmia, che as f\u00e0 squasi sempe quandi che a-i taca le prime nebie; la sc\u00f2nda a l'\u00e9 p\u00ebr via \u00ebd col vel bianch che (come p\u00ebr la brigna) a-s forma ansima la b\u00ebrta dij s\u00f2 asinej.\nAnd\u00f3a a-s coltiva.\n\u00cbl Nebieul l'\u00e9 na vis piemont\u00e8isa, f\u00f2rt presenta ant le Langhe e andrinta al Ro\u00e9 (an Provinsia Granda)\nAs coltiva \u00ebdc\u00f2 un poch ant \u00ebl Canav\u00e8is, Biel\u00e8is, V\u00ebrsl\u00e8is e Noar\u00e8is. An tute le manere, Langhe Ro\u00e9 e na part \u00ebd l'Astesan a fan la gr\u00f2ssa produssion.\nF\u00f2ra d\u00ebl Piemont i podoma trovelo an Val d'Osta, Valtelin-a e an Fransacurta.\n\u00cbl vin.\n\u00cbl vin Nebieul fin\u00ec, madur\u00e0 andrinta la cr\u00f2ta, a presenta un profum \u00ebd fruta e ad fior s\u00ebcche, e \u00ebdc\u00f2 an poch d\u00eb spessie. \u00cbl tanin a-s sent bastansa fort. Soa tinta a l'\u00e9 pi ci\u00e0ra nen che cola dij autri vin n\u00e8ir piemonteis, coma la Barbera. A l'\u00e9 un vin che a-s peul goernesse p\u00ec ampess che j'\u00e0otri."}
{"id": "4256", "revid": "19", "url": "https://pms.wikipedia.org/wiki?curid=4256", "title": "Niels Henrik Abel", "text": "Niels Henrik Abel a l'\u00e9 st\u00e0it un dij p\u00ec gran matem\u00e0tich d\u00ebl s\u00e9col ch'a fa XIX.\nJ'agn an Norvegia.\nAbel a l'era nass\u00f9 \u00ebl 5 d'ost d\u00ebl 1802 a Finn\u00f6y, scond \u00ebd set masn\u00e0.\nS\u00f2 pare a l'era 'n pastor protestant; soa mare, Anne-Marie Simonses, na pianista \u00ebd talent.\nD\u00ebl 1815 a l'era and\u00e0it a studi\u00e9 a Christiania (al d\u00ec d'ancheuj \u00d2slo), andoa ant \u00ebl 1818 a l'av\u00eca r\u00ebncontr\u00e0 \u00ebl professor Berndt Holmbo\u00eb ch'a l'ha falo passion\u00e9 a la matem\u00e0tica.\nAnt \u00ebl 1820 s\u00f2 pare a meuir an ruin-a e Abel as treuva an seriose dificolt\u00e0 finansiarie; p\u00ebr manten-e la famija a d\u00e0 'd lession priv\u00e0.\nMers\u00ec a 'd sovension otn\u00f9e grassie a l'angagg \u00ebd Holmbo\u00eb, ant \u00ebl 1821 e 1822 a peul frequent\u00e9 \u00ebd cors a l'Universit\u00e0 \u00ebd Christiania e p\u00ebrfession\u00e9 s\u00f2 frans\u00e8is e alman.\nA l'\u00e9 'd cost per\u00ecod ch'as buta a parl\u00e9 con na fija, Crelli Kemp.\nAnt \u00ebl 1824 a f\u00e0 stamp\u00e9 a soe sp\u00e8ise na mem\u00f2ria ant\u00e9 ch'a dimostra l'impossibilit\u00e0 'd n'arzolussion alg\u00e9brica dl'equassion general \u00ebd quint gr\u00e9.\nA manda 's travaj a Gauss, ma chiel-s\u00ec a lo les gnanca.\nIj 27 d'ost d\u00ebl 1825 a oten finalman da l\u00eb stat \u00ebd s\u00f2ld p\u00ebr un viage d\u00eb studi \u00ebd n'ann an Fransa e Almagna.\nA passa un m\u00e8is a sistem\u00e9 ij s\u00f2 af\u00e9 e peui a part.\nS\u00f2 viage an Eur\u00f2pa.\nA ancamin-a a visit\u00e9 matem\u00e0tich e astr\u00f2nom avos\u00e0 an Norvegia e Danimarca, peui a va a Berlin ant\u00e9 ch'a fa conossensa con Crelle e a ars\u00e8iv l'anvit da chiel-s\u00ec a contribu\u00ec a s\u00f2 giornal ch'a l'era an camin ch'a nass\u00eca: \u00ebl prim volum a conten ses art\u00eccoj d'Abel, a-i son an tut vintedoe soe mem\u00f2rie ant ij prim tre volum.\nDa Berlin a passa a Friborgh, ant\u00e9 ch'a men-a soe fiamenghe arserche an sle fonsion el\u00ectiche.\nAnt \u00ebl 1826 Abel a va a Paris, andoa vers la fin \u00ebd luj a treuva al\u00f2gg da na famija p\u00f2vra ma \u00e0vida ch'a-j fita na stansia a 'n pressi esager\u00e0. Belavans Cauchy a-j da nen da ment.\nDurant s\u00f2 sogiorn a Paris, a l'av\u00eco diagnosticaje la consonsion, ma chiel a l'av\u00eca p\u00e0 ch\u00ebrduje.\nDa mars a maj 1827 a l'era torn\u00e0 a Berlin, seghitand a travaj\u00e9 a soe arserche.\nL'artorn e la m\u00f2rt.\nFin\u00ec ij s\u00f2ld, Abel a torna a Christiania e a l'\u00e9 ospit\u00e0 da na famija bonstasenta, j\u00eb Schjeldrups; a dev per\u00f2 seghit\u00e9 a manten-e frej e seur.\nVers la mit\u00e0 \u00ebd gen\u00e9 1829, n'emorag\u00eca a-j fa cap\u00ec ch'a-j resta p\u00ec nen tant temp da vive.\nA passa ij s\u00f2 dari\u00e9 di a Froland a ca 'd na famija ant\u00e9 che soa morosa Crelly Kemp a l'era a servissi.\nAn \u00ebscrivend a s\u00f2 amis Keilhau, a j'arcomanda \u00ebd mari\u00e9 Crelly apress soa m\u00f2rt, l\u00f2n ch'a far\u00e0, bele che ij doi as fusso mai r\u00ebncontrasse.\nAbel a meuir la matin d\u00ebl 6 d'avril 1829; dontr\u00e9 di d\u00f2p a-i riva la n\u00f2mina a 'n p\u00f2st a l'Universit\u00e0 'd Berlin che Crelle a l'av\u00eca otn\u00f9 p\u00ebr chiel.\nD\u00ebl 1830 l'Academia dle Siense \u00ebd Paris a j'assigna s\u00f2 Gran Premi \u00ebd Matem\u00e0tica.\nSoe contribussion.\nAbel as anc\u00f2rz dij p\u00ebrtus ant le dimostrassion \u00ebd ch\u00e8ich s\u00f2 predecessor e as propon \u00ebd sareje.\nUn dij s\u00f2 travaj cl\u00e0ssich an cost \u00f3rdin d'id\u00e8je a l'\u00e9 la prima dimostrassion d\u00ebl teorema general d\u00ebl bin\u00f2mi, dont \u00ebd cas \u00ebspessiaj a j'ero st\u00e0it dimostr\u00e0 da Newton e Euler.\nAnsema a Galois, Abel a peul esse consider\u00e0 \u00ebl fondator dl'\u00e0lgebra moderna.\nIj s\u00f2 travaj a r\u00ebsgoardo l'arzolussion dj'equassion alg\u00e9briche \u00ebd quint grad e la teor\u00eca dle fonsion el\u00ectiche.\nAncora da student, a pensa d'av\u00e8j arzolv\u00f9 l'equassion \u00ebd quint grad, ma an efet d\u00ebl 1824 a dimostra che l'arzolussion a l'\u00e9 imposs\u00ecbil p\u00ebr radicaj.\nP\u00ebr f\u00e9 s\u00f2n, a deuvra j'arzult\u00e0 \u00ebd Lagrange e Cauchy ansima al n\u00f9mer dij valor ch'a peul pij\u00e9 na fonsion rassional an n vari\u00e0bile cand coste a son p\u00ebrmut\u00e0.\nSoa dimostrassion a l'\u00e9 public\u00e0 an s\u00ebl giornal \u00ebd Crelle.\nD\u00ebl 1829 a p\u00f9blica na mem\u00f2ria ansima a 'd class d'equassion arzol\u00f9bij p\u00ebr radicaj.\nAncora s\u00f2 a l'\u00e9 n'amportant criteri \u00ebd convergensa p\u00ebr le serie.\nL'\u00e0otr soget d'anteresse p\u00ebr Abel a son j'ant\u00ebgraj el\u00ectich.\nCosti travaj a son anteromp\u00f9 da soa m\u00f2rt e l'arserca ant \u00ebl setor a progredir\u00e0 mach p\u00ec tard con Legendre, Jacobi e Gauss.\nA l'ha dit.\n\"A m\u00eb smija che s'as veul f\u00e9 dij progress an matem\u00e0tica a venta studi\u00e9 ij mag\u00ecster e p\u00e0 j'anlev\"."}
{"id": "4259", "revid": "273", "url": "https://pms.wikipedia.org/wiki?curid=4259", "title": "Fa\u00e0 \u00ebd Brun, Fransesch", "text": ""}
{"id": "4260", "revid": "9930", "url": "https://pms.wikipedia.org/wiki?curid=4260", "title": "Umbert Biancaman", "text": "Umbert cont \u00ebd Morian-a, dit \"dle bianche man\", a l'\u00e9 \u00ebl prim p\u00ebrsonage \u00ebd ca Sav\u00f2ja (bele che \u00ebl t\u00ectol \u00ebd Sav\u00f2ja as ancamin\u00ebr\u00e0 a dovr\u00e9 mach dal s\u00e9col ch'a fa XII).\nNass\u00f9 anviron d\u00ebl 980, a l'era feodatari d\u00ebl re Rodolf III \u00ebd Borg\u00f2gna.\n\u00cbl prim document ch'a lo n\u00f2mina a l'\u00e9 na cr\u00f2naca d\u00ebl 25 \u00ebd gen\u00e9 d\u00ebl 1000: Umbert a l'\u00e9 testimon a la concession \u00ebd t\u00e8re ai paisan dla cont\u00e0 \u00ebd Sermorens da part d\u00ebl v\u00ebsco \u00ebd Belley.\nTanme cont, Umbert a l'\u00e9 nomin\u00e0 an v\u00e0ire pap\u00e9 d\u00ebl 1024.\nAnt \u00ebl 1025 al concili d'Anse, a les un sarament ant\u00e9 ch'a s'ampegna al r\u00ebspet dla popolassion.\nA la m\u00f2rt \u00ebd Rodolf, d\u00ebl 1032, a compagna la vidoa argin-a Ermengarda a Zurigh p\u00ebr\narcon\u00f2sse an Conr\u00e0 II \u00ebl sucessor, contra le pret\u00e8ise d'Odon \u00ebd Champagne.\nD\u00ebl midem ann a-i \u00e9 n'arferiment a chiel tanme cont d'Osta ant un pap\u00e9 al di d'ancheuj goern\u00e0 ant j'archivi dla colegi\u00e0 'd Sant Ors an Osta.\nA l'\u00e9 l'ann che j\u00eb st\u00f2rich a arcon\u00f2sso tanme l'achit dla dominassion \u00ebd ca Sav\u00f2ja an sla Val d'Osta.\nD\u00ebl 1034 a bat Odon an bataja al Gran San Bernard.\nS\u00f2n a-j p\u00ebrmet \u00ebd giont\u00e9 a s\u00f2 domini, ij comit\u00e0 \u00ebd Belley e d'Osta, \u00ebdco coj \u00ebd Morian-a e, a l\u00f2n ch'a smija, \u00ebd Sav\u00f2ja.\nD\u00ebl 1040 a lija ai can\u00f2nich \u00ebd San Gioann (la catedral d'Osta) e a coj 'd Sant Ors \u00ebd possediment amportant a Aveuzo, Derby, La Thuile.\nP\u00ebr d\u00f2ta, ij s\u00f2 domini a rivo a comprende \u00ebdc\u00f2 \u00ebl Chiabl\u00e8is e \u00ebl Val\u00e8is.\nA meuir \u00ebl 1 \u00ebd luj d\u00ebl 1047 o 1048.\nUmbert a l'era mari\u00e0 con Aosilia, fija d\u00ebl cont d\u00ebl Val\u00e8is e, scond cheidun, seur d\u00ebl v\u00ebsco d'Osta Anselm III dont - a soa m\u00f2rt - Umbert a l'avr\u00eca giont\u00e0 la cont\u00e0 ai s\u00f2 domini.\nA l'ha av\u00f9 quatr masn\u00e0: Medeo I (dit \"\u00ebl coa\") ch'a-j suced, Aimon v\u00ebsco \u00ebd Sion, Odon I ch'a sucedr\u00e0 a so frel Medeo e Burcard v\u00ebsco d'Osta e arsiv\u00ebsco \u00ebd Lion.\n\u00cbl sarament d'Anse.\n\"Scot\u00e9 cristian d\u00ebl v\u00ebscov\u00e0 \u00ebd Vienne, d\u00ebl v\u00ebscov\u00e0 e d\u00ebl comit\u00e0 \u00ebd Belley, d\u00ebl comit\u00e0 \u00ebd Sermorens. Mi i profan\u00ebrai nen d'aotut le cese, mi i viol\u00ebrai pa le ca bat\u00ece d'antorn a le cese coma arfugi, gav\u00e0 p\u00ebr col malfasent ch'a l'abia viol\u00e0 costa pas. Mi i assaot\u00ebrai pa e i amprison\u00ebrai pa eclesi\u00e0stich o monio ch'a p\u00f2rto nen d'arme. I rob\u00ebrai pa s\u00f2 cavaj. Mi i farai nen botin \u00ebd beu, cavaj e d'\u00e0otri animaj. I pij\u00ebrai nen cavaj e muj ch'a sio a la pastura. I darai nen feu a le ca. I devast\u00ebrai nen ij mulin e i rob\u00ebrai nen \u00ebl gran ch'a-i \u00e9 andrinta. I assalirai nen le nobild\u00f2ne. I vendumi\u00ebrai nen le vigne dj'\u00e0otri.\"\nS\u00f2 stran\u00f2m.\nDa la cr\u00f2naca d'Aotacomba, d\u00ebl s\u00e9col ch'a fa XIV, as ven a sav\u00e8j che Umbert a l'era dit \"blancis manibus\".\nMa a-i \u00e9 \u00ebdc\u00f2 chi ch'a pensa ch'a-i sia n'eror \u00ebd trascrission e s\u00f2 stran\u00f2m a fussa pit\u00f2st \"blancis moenibus\" visad\u00ec \"dle bianche muraje\"."}
{"id": "4261", "revid": "273", "url": "https://pms.wikipedia.org/wiki?curid=4261", "title": "Pean, Giusep", "text": ""}
{"id": "4262", "revid": "7", "url": "https://pms.wikipedia.org/wiki?curid=4262", "title": "Abel, Niels Henrik", "text": ""}
{"id": "4263", "revid": "7", "url": "https://pms.wikipedia.org/wiki?curid=4263", "title": "Lagrange, Joseph-Louis", "text": ""}
{"id": "4264", "revid": "7", "url": "https://pms.wikipedia.org/wiki?curid=4264", "title": "Euler, Leonhard", "text": ""}
{"id": "4265", "revid": "7", "url": "https://pms.wikipedia.org/wiki?curid=4265", "title": "C\u00f2sta, Nino", "text": ""}
{"id": "4270", "revid": "1665", "url": "https://pms.wikipedia.org/wiki?curid=4270", "title": "Polit\u00e9cnich \u00ebd Turin", "text": "St\u00f2ria.\nAnt \u00ebl 1859 a-i nass a Turin la Sc\u00f2la d'aplicassion p\u00ebr j'angini\u00e9, andoa ch'as mostro \u00ebd cors t\u00e9cnich a livel universitari, al Castel d\u00ebl Valentin.&lt;br&gt;\nAnt \u00ebl 1906 la Sc\u00f2la a dventa Real Polit\u00e9cnich \u00ebd Turin, con na sede \u00ebdc\u00f2 an contr\u00e0 dl'Ospidal (andoa ancheuj a-i \u00e9 piassa Valdo Fusi) fin-a a che costa a l'\u00e9 cras\u00e0 dal bombardament ale\u00e0 dl'8 d\u00eb dz\u00e8mber d\u00ebl 1942.&lt;br&gt;\n\u00cbl 5 \u00ebd nov\u00e8mber d\u00ebl 1958 a l'\u00e9 inaogur\u00e0 l'edifissi \u00ebd cors Duca dj'Abruss (ant\u00e9 che prima a-i era l\u00eb stadi), ch'a \u00f2spita l'aministrassion e la p\u00ec part dij cors d'angegner\u00eca (antramentre coj d'architetura a son rest\u00e0 part al Valentin, part ant le sale \u00ebd contr\u00e0 Boggio).\nOrganisassion.\nAl di d'ancheuj al Polit\u00e9cnich a-i son 18 dipartiment e 5 facolt\u00e0 (3 d'angegner\u00eca e 2 d'architetura).\nAn dzorp\u00ec che a Turin (andoa da banda dle doe sede st\u00f2riche as ten-o \u00ebdc\u00f2 cors al Ling\u00f2t e a l'Alenia), a-i son dle sc\u00f2le d\u00ebstac\u00e0 a Biela, Ivr\u00e8ja, Lissandria, \u00cbl Mondv\u00ec e V\u00e9res.&lt;br&gt;\nA travajo al Polit\u00e9cnich 259 professor ordinari e strasordinari, 246 professor associ\u00e0, 362 tra arsercator, assistent e ancari\u00e0.&lt;br&gt;\nA conta apopr\u00e9 26000 student, dont 629 dotorand."}
{"id": "4273", "revid": "9930", "url": "https://pms.wikipedia.org/wiki?curid=4273", "title": "Medeo I", "text": "Prim dij fieuj d'Umbert Biancaman e s\u00f2 sucessor dal 1047 o 1048, Medeo I a l'\u00e9 l\u00eb scond cont \u00ebd ca Sav\u00f2ja.\nA l'\u00e9 dit \"\u00ebl coa\" p\u00ebr la gran quantit\u00e0 \u00ebd n\u00f2bij che as men-a da press na vira a Veron-a p\u00ebr r\u00ebncontr\u00e9 l'amperator Enrich III.\nMari\u00e0 con Adila, a l'ha doe masn\u00e0: Umbert, m\u00f2rt anviron d\u00ebl 1051, e Aimon, v\u00ebsco \u00ebd Belley.\nA meuir anviron d\u00ebl 1051: as con\u00f2sso p\u00ec nen \u00ebd soe notissie apress dij 18 d\u00eb dz\u00e8mber 1051.\nA-j suc\u00e8d so frel Odon."}
{"id": "4274", "revid": "9930", "url": "https://pms.wikipedia.org/wiki?curid=4274", "title": "\u00c9variste Galois", "text": "Matem\u00e0tich.\nLa vita curta, sat\u00eca e tr\u00e0gica d'\u00c9variste Galois a l'ha anspir\u00e0 l\u00ecber, drama e film.\nA nass a Bourg-la-Reine (Fransa) ij 25 d'ot\u00f3ber 1811, fieul \u00ebd Nicolas-Gabriel e d'Ad\u00e9la\u00efde-Marie Demante.\nLa gioventura.\nFin-a a d\u00f3des agn l'\u00f9nica soa magistra a l'\u00e9 st\u00e0ita soa mare; da cit Galois a compon\u00eca 'd vers e 'd di\u00e0logh p\u00ebr amus\u00e9 j'anvit\u00e0 \u00ebd s\u00f2 pare.\nAnt \u00ebl 1823, a d\u00f3des agn, a intra an soa prima sc\u00f2la, \u00ebl lic\u00e9o Louis-le-Grand an Paris: con la preparassion cl\u00e0ssica \u00ebd soa mare, s\u00f2 prim ann d\u00eb sc\u00f2la a l'\u00e9 st\u00e0it tut af\u00e0it un sucess.\nDa l'ann apress, per\u00f2, s\u00f2 anteresse a la literatura e a j\u00eb studi cl\u00e0ssich a l'\u00e9 viaman \u00ebsmortasse, antramente che a ancaminava soa passion p\u00ebr la matem\u00e0tica.\nA les coma 'n romanz j\"'\u00c9l\u00e9ments de g\u00e9om\u00e9trie\" \u00ebd Legendre e j'euvre \u00ebd Lagrange e d'Abel.\nMalgr\u00e9 soa genialit\u00e0, ij s\u00f2 professor a lo pijo pa an s\u00ebl serio e a lo cons\u00ecdero mach n'originalon ambissios.\nTutun a l'\u00e9 premi\u00e0 a l'esam general.\nA s\u00ebddes agn Galois a fa torna l'eror d'Abel e, p\u00ebr ch\u00e8ich temp, a ch\u00ebrd d'av\u00e8j trov\u00e0 n'arzolussion elementar p\u00ebr l'equassion general \u00ebd quint gr\u00e9.\nLe delusion acad\u00e9miche.\nA faliss doe vire \u00ebl concors d'intrada a la Sc\u00f2la polit\u00e9cnica, l\u00f2n ch'a sar\u00e0 p\u00ebr chiel sorgiss d'ameiror p\u00ebr tut \u00ebl rest \u00ebd soa vita; as conta che a l\u00eb scond esam a l'abia p\u00ebrd\u00f9 la passiensa e tir\u00e0 l\u00eb scancelin contra n'esaminator, Dinet.\nAnt \u00ebl 1828 a rancontra Louis-Paul-\u00c9mile Richard, professor \u00ebd matem\u00e0tiche speciaj a Louis-le-Grand, ch'a arcon\u00f2ss \u00ebl talent d\u00ebl giovo.\nD\u00ebl midem ann Galois a intra a l'\u00c9cole Normale Sup\u00e9rieure.\n\u00cbl maleur a smija acanisse contra 'd chiel: un s\u00f2 art\u00eccol mand\u00e0 a l'Academia dle Siense a l'\u00e9 consign\u00e0 a Cauchy p\u00ebr ch'a lo es\u00e0mina e chiel a lo perd; n'\u00e0otra soa mem\u00f2ria mand\u00e0 a l'Academia dle Siense a l'\u00e9 d\u00e0ita a Fourier, ma chiel-s\u00ec a meuir s\u00f9bit d\u00f2p e gnun a treuva p\u00ec \u00ebl manuscrit.\nPes che tut, s\u00f2 pare as massa.\nLa pol\u00ectica e la p\u00ebrzon.\nSoe delusion a lo posso sempe 'd p\u00ec vers l'angagg pol\u00ectich e ant \u00ebl 1830 as f\u00e0 bar\u00e9 f\u00f2ra da l'\u00c9cole Normale, apress av\u00e8j scriv\u00f9 na dura litra a la Gazette des \u00c9coles.\nRest\u00e0 sensa arsorse, a serca \u00ebd duvert\u00e9 un cors priv\u00e0 ebdomadari d'\u00e0lgebra superior, ma a treuva nen d'anlev.\nRepublican avisch, a l'av\u00eca ader\u00ec a j\"'Amis d\u00ebl p\u00f2pol\" e a l'era angagiasse ant ij batajon dla vardia nassional, an pijand part ativa ai batibeuj arvolussionari \u00ebd luj 1830.\nSoe posission estremiste contra Luis-Filip a lo fan amp\u00ebrzon\u00e9 p\u00ebr v\u00e0ire m\u00e8is a Santa Pelagia, d'ant\u00e9 ch'a seurt ai 29 d'avril d\u00ebl 1832 (ai 16 \u00ebd mars a l'av\u00eco trasferilo a l'ospidal, p\u00ebrch\u00e8 a-i era an cors n'epidem\u00eca \u00ebd colera).\nLa m\u00f2rt.\nGalois a meuir a Paris, s\u00e9guit a 'n duel con mons\u00f9 Pescheux d'Herbinville dont le c\u00e0ose a son nen tant ci\u00e0ire, ma peul desse grop\u00e0 a 'd rason pol\u00ectiche.\nAn rendend-se cont ch'a sar\u00eca nen dzorviv\u00f9, a l'av\u00eca pass\u00e0 la neuit prima d\u00ebl combatiment a scrive an pressa a s\u00f2 amis Chevalier na litra andoa a l'ha arcuj\u00ec soe id\u00e8je matem\u00e0tiche.\nA l'alba dij 30 \u00ebd maj 1832, Galois a rancontra s\u00f2 aversari an s\u00ebl teren d\u00ebl combatiment.\n\u00cbl doel a l'era a pist\u00f2la a vintessinch pass.\nGalois a l'\u00e9 st\u00e0it colp\u00ec a la pansa e lass\u00e0 p\u00ebr t\u00e8ra.\nA neuv ore, un paisan \u00ebd passage a l'ha mnalo a l'ospidal Cochin.\nGalois a l'\u00e9 m\u00f2rt \u00ebl di apress, ij 31 \u00ebd maj, \u00ebd bonora.\nA l'\u00e9 st\u00e0it sotr\u00e0 ant la tampa comun-a d\u00ebl campossanto Sud.\nAnt \u00ebl 1846 Liouville a l'ha rangi\u00e0 v\u00e0ire mem\u00f2rie e frament \u00ebd manuscrit \u00ebd Galois, ansema a la litra a Chevalier, e a l'ha p\u00f9blicaje an s\u00f2 Journal des Math\u00e9matiques Pures et Appliqu\u00e9es.\nS\u00f2n a l'ha p\u00ebrmet\u00f9 a j'id\u00e8je \u00ebd Galois d\u00eb spantiesse e d'arvelesse an tuta soa genialit\u00e0.\nS\u00f2 travaj.\nAn soa vita motobin curta, Galois a l'ha scriv\u00f9 p\u00f2ch: a l'ha lass\u00e0 un cit n\u00f9mer \u00ebd mem\u00f2rie, p\u00ebr la p\u00ec part framentarie e incomplete, ma a l'\u00e9 st\u00e0it un faitor d'id\u00e8je.\nS\u00f2 travaj prinsipal a l'\u00e9 l\u00eb studi dle condission d'arzolubilit\u00e0 dj'equassion p\u00ebr radicaj.\nA pronta le base \u00ebd na teor\u00eca general che a \u00e0plica an detaj a j'equassion dont \u00ebl gr\u00e9 a l'\u00e9 'n n\u00f9mer prim.\nAl 1m \u00ebd mars d\u00ebl 1829, Galois a p\u00f9blica soa prima mem\u00f2ria, n'art\u00eccol an sle frassion continu\u00e0 ant\u00e9 ch'a dimostra un teorema elegant an sle r\u00e8is \u00ebd n'equassion alg\u00e9brica \u00ebd grad quals\u00ebssia.\nFondamental a l'\u00e9 s\u00f2 travaj ant la teor\u00eca dj\u00eb strop, dont a l'\u00e9 l'ideator an soe linie generaj, bele che la prima definission formal d\u00eb strop a armonta al 1893, p\u00ebr euvra \u00ebd Heinrich Weber; \u00ebdc\u00f2 'l n\u00f2m \"strop\" (\"groupe\" an frans\u00e8is) a l'\u00e9 antroduv\u00f9 da Galois, d\u00ebl 1831, par\u00e8j dij concet fondamentaj \u00ebd sot-\u00ebstrop normal e strop sempi."}
{"id": "4275", "revid": "9930", "url": "https://pms.wikipedia.org/wiki?curid=4275", "title": "Librassion dla Lun-a", "text": "&lt;br&gt;\nLa porsion \u00ebd surfassa dla Lun-a ch'as peul v\u00ebdd-se da la T\u00e8ra a l'\u00e9 un p\u00f2ch p\u00ec che met\u00e0, apopr\u00e9 ij tre quint.&lt;br&gt;\nS\u00f2n a l'\u00e9 dov\u00f9 a 'd cit \u00ebsbalansament che la Lun-a a l'ha durant s\u00f2 moviment \u00ebd rivolussion antorn a la T\u00e8ra.&lt;br&gt;\nCoste ossilassion a son ciam\u00e0 librassion."}
{"id": "4277", "revid": "1283", "url": "https://pms.wikipedia.org/wiki?curid=4277", "title": "Cristian\u00e9sim", "text": "Or\u00ecgin e fondament.\n\u00cbl cristian\u00e9sim a l'\u00e9 na f\u00e9, visad\u00ec na religion arvel\u00e0, nass\u00f9a ant \u00ebl milieu dl'ebraism.\nAn tra 'l 30 e \u00ebl 50 dGC a sponta a Gerusalem un moviment religios d'ebreo che a diciaro \u00ebd conformesse a j'ansegnament \u00ebd Ges\u00f9 \u00ebd N\u00e0saret, che a ciamo \"\u00ebl Crist\" o \"\u00ebl M\u00ebss\u00eca\" (ch'a veul di \u00f3it, da la costuma dj'ebreo \u00ebd crism\u00e9 con euli re e profeta).\nGes\u00f9 \u00ebd N\u00e0saret, ch'a l'av\u00eca fond\u00e0 \u00ebs moviment religios, a l'\u00e9 st\u00e0it persegoit\u00e0 e but\u00e0 a m\u00f2rt.\nA-i \u00e9 gnun s\u00f2 scrit ch'a sia riv\u00e0 fin-a al di d'ancheuj, ma a-i n\u00eb son v\u00e0ire ch'a parlo \u00ebd chiel \u00ebd s\u00f2 contemporani o \u00ebd gent viv\u00f9a p\u00f2ch apress, p\u00ebr la p\u00ec part s\u00f2 diss\u00ecpoj.\nIj s\u00f2 diss\u00ecpoj a conto che Ges\u00f9 a l'\u00e9 presentasse coma portator \u00ebd n'arvelassion divin-a, ch'a l'\u00e9 diciairasse fieul \u00ebd D\u00e9 e che coma garans\u00eca p\u00ebr soe par\u00f2le a l'ha d\u00e0it soa arsuression; a fortisso che Ges\u00f9 a l'\u00e9 arsussit\u00e0 p\u00ebr da bon e ch'a l'han v\u00ebddulo torna viv d\u00f2p ch'a l'era m\u00f2rt.\nAn efet, l'arsuression \u00ebd Ges\u00f9 a l'\u00e9 dlonch \u00ebdvent\u00e0 la nos s\u00e9ntral dla predicassion dla f\u00e9 cristian-a (k\u00e9rigma).\nComa esempi as peul \u00ebsmon-se un t\u00f2ch d\u00ebl cap\u00ectol 15 dla prima litra \u00ebd P\u00e0ol aj Corint (anviron 56 dGC, ma che aj vers 3-5 a arp\u00f2rta 'n t\u00f2ch motobin p\u00ec v\u00e8j):\n1. Iv arc\u00f2rdo, fr\u00e8j, la bela notissia ch'i l'hai nonsiave, che voi i l'eve arseiv\u00f9, ant la qual ij seve ferm\n2. p\u00ebr mojen dla qual i seve salv\u00e0 [...] forav\u00eca che i l'abie ch\u00ebrd\u00f9 p\u00ebr gnente.\n3. An efet i l'hai 'dnans a tut trasmetuve l\u00f2n che \u00ebdc\u00f2 mi i l'hai arseiv\u00f9: che Crist a l'\u00e9 m\u00f2rt p\u00ebr ij n\u00f2stri pec\u00e0 conforma a le Scriture\n4. e che a l'\u00e9 st\u00e0it sotr\u00e0 e che a l'\u00e9 st\u00e0it d\u00ebsvij\u00e0 \u00ebl ters di conforma a le Scriture\n5. e che a l'\u00e9 fasse v\u00ebdde da Kefa e peui daj D\u00f3des.\n6. Peui a l'\u00e9 mostrasse a pi' d sinchsent fr\u00e8j ant na vira sola, dont la p\u00ec part a-i son ancora, cheidun anvece a l'\u00e9 andurmisse.\n14. Se peui Crist a l'\u00e9 nen \u00ebst\u00e0it d\u00ebsvij\u00e0, antlora veuid a l'\u00e9 m\u00e8 anonsi, veuida \u00ebdc\u00f2 v\u00f2stra f\u00e9.\nL'arsuression a l'\u00e9 donca smon\u00f9a coma la pilia ch'a res costa f\u00e9.\nL'at \u00ebd f\u00e9 d\u00ebl cristian\u00e9sim a consist ant la decision \u00ebd mincadun se ch\u00ebrde che l'arsuression predic\u00e0 daj diss\u00ecpoj \u00ebd Ges\u00f9 a l'\u00e9 vreman capit\u00e0 opura n\u00f2.\nA l'ancamin \u00ebl cristian\u00e9sim a l'\u00e9 spantiasse mers\u00ec a la predicassion oral dij diss\u00ecpoj \u00ebd Ges\u00f9.\nViaman per\u00f2 che ij testim\u00f2ni dla vita \u00ebd Ges\u00f9 e 'd soa arsuression a anvejavo e a muir\u00eco a l'era dvent\u00e0 necessari but\u00e9 p\u00ebr \u00ebscrit l\u00f2n che Ges\u00f9 a l'av\u00eca f\u00e0it e dit.\nLa colession \u00ebd costi scrit a l'\u00e9 ciam\u00e0 Neuv Testament.\nLe reassion a l'anonsi.\nL'anonsi dl'arsuression \u00ebd Ges\u00f9 \u00ebd N\u00e0saret e ij test ch'a na parlo a son \u00ebst\u00e0it les\u00f9 e coment\u00e0 arlongh \u00ebd costi doimila agn \u00ebd fasson pit\u00f2st diferente.\nJ'ant\u00ebrpretassion ch'a nio l'arsuression tanme n'aveniment \u00ebst\u00f2rich a son \u00ebd doe qualit\u00e0: ij diss\u00ecpoj \u00ebd Ges\u00f9 \u00ebd N\u00e0saret ch'a na conto l'arsuression a son d\u00ebsgiust e a l'han fort\u00ec 'l f\u00e0uss an savend-lo, opura a l'han pij\u00e0 un b\u00e0ilo.\nL'opinion che ij prim cristian a l'han cont\u00e0 'l f\u00e0uss a armonta a l'\u00e9poca midema dij f\u00e0it e a-i na i-\u00e9 trassa \u00ebdc\u00f2 ant j'evangeli.\nA l'era an efet \u00ebspantiasse la vos che ij diss\u00ecpoj \u00ebd Ges\u00f9 a n'av\u00eco rob\u00e0 'l c\u00f2rp da la tomba, p\u00ebr peui cont\u00e9 ch'a l'era arsussit\u00e0.\nLa rason a sar\u00eca st\u00e0ita che, con la m\u00f2rt \u00ebd Ges\u00f9, ij s\u00f2 diss\u00ecpoj a j'ero ancorzuss-ne d'esse and\u00e0 dapress a 'n fan\u00e0tich e a l'av\u00eco da manca d\u00eb st\u00ebrm\u00e9 s\u00f2 faliment.\nCosta spiegassion a l'ha nen convinci\u00f9 tuti, \u00ebdc\u00f2 p\u00ebrch\u00e8 \u00ebl comportament dij prim cristian a smij\u00ebr\u00eca mostr\u00e9 che lor-s\u00ec a ch\u00ebrd\u00eco p\u00ebr da bon a l\u00f2n ch'a contavo.\nA l'\u00e9 donca fasse stra l'ip\u00f2tesi che, bele s'a-j ch\u00ebrd\u00eco, coj ch'a l'han cont\u00e0 l'arsuression \u00ebd Ges\u00f9 \u00ebd N\u00e0saret a l'abio pij\u00e0 un b\u00e0ilo.\nLe spiegassion \u00ebd cost b\u00e0ilo a peulo argropesse an doe categor\u00ece: la sc\u00f2la cr\u00ectica e la sc\u00f2la m\u00ectica.\nIj sostnidor dl'arsuression tanme aveniment \u00ebst\u00f2rich a formo la sc\u00f2la tradissional.\nLa sc\u00f2la cr\u00ectica o rassionalista.\nLa sc\u00f2la cr\u00ectica o rassionalista a l'\u00e9 d\u00ebsvlupasse dzortut a ancamin\u00e9 dal 1700.\nIj pensador dla sc\u00f2la cr\u00ectica a parto dal prinsipi che la rason bin dovr\u00e0 a men-a l'\u00f2m a la vrit\u00e0 completa e che le laj naturaj a son invari\u00e0bij; a na fan \u00ebvn\u00ec che l\u00eb dzornatural a-i \u00e9 nen (o, s'a-i \u00e9, a anterferiss pa con la realt\u00e0 dl'\u00f2m) e che ij miracoj, an essend d'ecession a le laj dla natura, a peulo pa capit\u00e9.\nDonca, l'arsuression a sar\u00eca nen capit\u00e0 p\u00ebr da bon e ij prim cristian a l'avr\u00eco pij\u00e0 un b\u00e0ilo an considerand j'aveniment ch'a l'han faje ch\u00ebrde a l'arsuression, visad\u00ec: la m\u00f2rt \u00ebd Ges\u00f9, la tomba trov\u00e0 veuida, j'aparission \u00ebd Ges\u00f9.\nConforma costi rassionalista, la m\u00f2rt \u00ebd Ges\u00f9 a pod\u00eca esse na m\u00f2rt aparent, a pod\u00eca esse che la tomba trov\u00e0 veuida a fussa nen cola giusta, a l'\u00e9 st\u00e0it pa Ges\u00f9 e fesse v\u00ebdde torna viv ma cheidun d'\u00e0utr.\nAn tra j'esponent p\u00ec avos\u00e0 dla sc\u00f2la cr\u00ectica a-i son Reimarus (1694-1768), Ernest Renan (1823-1892).\nJ'arserche dij rassionalista a l'han f\u00e0it na f\u00f2rta ampression a soa \u00e9poca.\nTutun a l'ancamin d\u00ebl 1900 a l'han comens\u00e0 a seurte v\u00e0ire cr\u00ectiche al travaj dij rassionalista.\nDnans a tut a l'\u00e9 st\u00e0it armarc\u00e0 che minca autor as arcostru\u00eca na figura \u00ebd Ges\u00f9 \u00ebd N\u00e0saret diferenta da j'\u00e0utri e a j'ero soens an contradission an tra 'd lor, l\u00f2n ch'a l'ha s\u00ebmn\u00e0 dij d\u00f9bit ansima a l'infalibilit\u00e0 dla rason.\nAn dzorp\u00ec a l'\u00e9 st\u00e0it not\u00e0 che la figura \u00ebd Ges\u00f9 arcostru\u00eca daj rassionalista a l'era p\u00ec che \u00e0utr cola d'un predicator \u00ebd moral ilumin\u00ecstica che a smijava an constrast con l\u00f2n ch'a pod\u00eca pens\u00e9 n'\u00f2m d\u00ebl I s\u00e9col: an d'\u00e0utre par\u00f2le, la cr\u00ectica mn\u00e0 ai rassionalista a l'era cola d'av\u00e8j cosider\u00e0 tanme vrit\u00e0 ansima a Ges\u00f9 l\u00f2n ch'a-j pias\u00eca e d'av\u00e8j ant\u00ebrpret\u00e0 an manera diferenta l\u00f2n ch'a andas\u00eca nen d'ac\u00f2rde con soe id\u00e8je.\nLa sc\u00f2la m\u00ectica.\nLe cr\u00ectiche ai rassionalista, an particolar esprim\u00f9e da Albert Schweitzer ant \u00ebl 1913, a son \u00ebst\u00e0ite cuj\u00ece da Rudolf Bultmann, un luteran, fondator dla sc\u00f2la dla st\u00f2ria dle forme (\"Formgeschichtliche Schule\") \u00ebdc\u00f2 conoss\u00f9a tanme sc\u00f2la m\u00ectica.\nConforma a Bultmann j'euvre d\u00ebl Neuv Testament a j'ero d\u00eb scrit \u00ebd f\u00e9 e a l'av\u00eco nen la pret\u00e8isa \u00ebd f\u00e9 n'arcostrussion \u00ebst\u00f2rica dla figura \u00ebd Ges\u00f9.\nD'apress chiel, con l'afermassion contn\u00f9a ant j'evangeli che Ges\u00f9 \u00ebd N\u00e0saret a l'\u00e9 arsussit\u00e0, j'ap\u00f2stoj a vor\u00eco pa fort\u00ec n'arsuression \u00ebst\u00f2rica, ma pit\u00f2st n'anvit a la gent a av\u00e8j fiusa an Ges\u00f9.\nP\u00ebr la sc\u00f2la m\u00ectica, che l'arsuression a sia capit\u00e0 p\u00ebr da bon a l'\u00e9 nen amportant e a sar\u00eca st\u00e0ita la sconda comunit\u00e0 cristian-a, form\u00e0 \u00ebdc\u00f2 da pagan ch'a conoss\u00eco nen bin la fasson d'esprim-se dj'ebreo, a pij\u00e9 un b\u00e0ilo an ch\u00ebrdend che l'arsuression a fussa cont\u00e0 tanme n'aveniment \u00ebst\u00f2rich.\nLa sc\u00f2la tradissional.\nLa sc\u00f2la dla tradission, form\u00e0 da cat\u00f2lich, ortod\u00f2ss e v\u00e0ire protestant, a l'ha sempe les\u00f9 ij test ch'a conto dl'arsuression \u00ebd Ges\u00f9 \u00ebd Nasaret \u00ebd la fasson p\u00ec direta, visad\u00ec an acetand-ne la storicit\u00e0 e an \u00ebstimand che le convergense ant ij racont a sio p\u00ec amportante dle divergense.\nP\u00ebr s\u00f2n, a arfuda j'obiession \u00ebd chi ch'a pensa che ij diss\u00ecpoj a fusso 'd busiard e dij rassionalista dla sc\u00f2la cr\u00ectica, an armarcand che ij testim\u00f2ni dl'arsuression a smijo bin convinci\u00f9 \u00ebd l\u00f2n ch'a fortivo d'av\u00e8j av\u00f9 \u00ebl corage \u00ebd meuire p\u00ebr l\u00f2n; a s'opon \u00ebdc\u00f2 ai pensador dla sc\u00f2la m\u00ectica an giudicand che j\u00eb scrit d\u00ebl Neuv Testament a sio nen mach \u00ebd test \u00ebd f\u00e9 ma a l'abio \u00ebdc\u00f2 la pret\u00e8isa d\u00eb smon-e d'aveniment suced\u00f9 p\u00ebr da bon.\nIj cristian e la Cesa.\nCoj ch'a l'han ch\u00ebrd\u00f9 a la predicassion dj'ap\u00f2stoj e a l'han decid\u00f9 'd vive conforma a j'ansegnament moraj \u00ebd Ges\u00f9 \u00ebd N\u00e0saret a son ciam\u00e0 \"cristian\", n\u00f2m dovr\u00e0 p\u00ebr la prima vira a Anti\u00f2chia, coma a conto j'At d'ap\u00f2stoj.\nIj cristian a formo la Cesa, ch'a veul d\u00ec \"convocassion\" o \"ciambrea\", conforma a soa costuma \u00ebd r\u00ebncontresse p\u00ebr f\u00e9 mem\u00f2ria dl'arsuression \u00ebd Ges\u00f9.\nLa moral cristian-a.\nLa moral cristian-a a l'\u00e9 bas\u00e0 an s\u00f9 la lej arvel\u00e0 da Nosgnor e abres\u00e0 ant ij Des Comandament, par\u00e8j ch'a son \u00ebst\u00e0it conferm\u00e0, spieg\u00e0 e viv\u00f9 da Ges\u00f9 Crist, mag\u00ecster p\u00ebrfet \u00ebd vita e 'd giustissia. Minca cristian e comunit\u00e0 cristian-a a la viv, guid\u00e0 da l\u00eb Spirit \u00ebd Nosgnor, conforma a cossiensa e conossensa."}
{"id": "4279", "revid": "19", "url": "https://pms.wikipedia.org/wiki?curid=4279", "title": "Odon", "text": "Odon, fieul d'Umbert Biancaman e Aosilia, a nass anviron d\u00ebl 1010.&lt;br&gt;\nTers cont \u00ebd ca Sav\u00f2ja, a-j suc\u00e8d a s\u00f2 frel Medeo I d\u00ebl 1051.\nS\u00e9goit a la decision dl'amperator Enrich III, d\u00ebl 1046 a maria Adel\u00e0ide, cont\u00ebssa \u00ebd Turin, la p\u00ec v\u00e8ja dle tre fije e arditera d\u00ebl march\u00e8is Olderigh Manfr\u00e8id, sovran-a dla marca ch'a l'av\u00eca capital a Turin.\nAdel\u00e0ide a l'era a s\u00f2 ters mariage e a l'av\u00eca nen \u00ebd masn\u00e0.\n\u00cbs mariage a p\u00f2rta an d\u00f2ta a ca Sav\u00f2ja la marca \u00ebd Turin, dont ij f\u00e9od a ambrassavo, tra l'\u00e0utr, le cont\u00e0 \u00ebd Turin, Alba, Albenga, Vintmija.&lt;br&gt;\nOdon e Adel\u00e0ide a l'han av\u00f9 sinch masn\u00e0: Pero (m\u00f2rt d\u00ebl 1078) ch'a-j suc\u00e8d al pare, Medeo ch'a governa ansema al frel (bele che chi a governa p\u00ebr da bon a sia soa mare Adel\u00e0ide) e peui a-j suc\u00e8d a soa m\u00f2rt, Odon (m\u00f2rt d\u00ebl 1102) v\u00ebsco d'Ast, Berta (m\u00f2rta d\u00ebl 1087) ch'a mari\u00ebr\u00e0 l'amperator Enrich IV e Adel\u00e0ide (m\u00f2rta d\u00ebl 1080) ch'a mari\u00ebr\u00e0 Odon d\u00eb Svevia.&lt;br&gt;\nOdon a meuir anviron d\u00ebl 1059: as con\u00f2ss p\u00e0 la d\u00e0ita precisa, ma costa a l'\u00e9 \u00ebd sigur d\u00f2p d\u00ebl 1057 e d\u00ebl maj 1060 Adel\u00e0ide a fa na donassion p\u00ebr la salv\u00ebssa dl'\u00e0nima 'd s\u00f2 \u00f2m."}
{"id": "4280", "revid": "11196", "url": "https://pms.wikipedia.org/wiki?curid=4280", "title": "Frassion continu\u00e0", "text": "Na frassion continu\u00e0 (o frassion continua) a l'\u00e9 n'espression dla forma\nformula_1,\nch'as den\u00f2ta \u00ebdc\u00f2\nformula_2,\nant\u00e9 che formula_3 a l'\u00e9 na sequensa, p\u00ec 'd soens, \u00ebd n\u00f9mer \u00f2 \u00ebd fonsion num\u00e9riche.\nSi le quantit\u00e0 formula_4 a son tute positive, la frassion continu\u00e0 a l'\u00e9 bin defin\u00eca.\nCand formula_5 a l'\u00e9 na sequensa infin\u00eca, as peul consideresse la frassion continu\u00e0\nformula_6\ncoma \u00ebl l\u00ecmit dla sequensa formula_7.\nL'anvension dle frassion continu\u00e0 a armonta a Pietro Antonio Cataldi.\n\u00cbl prim a ciameje par\u00e8j a l'\u00e9 st\u00e0it John Wallis.\nFrassion continu\u00e0 regolar.\nNa frassion continu\u00e0 formula_8 a l'\u00e9 \"regolar\" cand formula_9 a l'\u00e9 'n n\u00f9mer antregh e formula_10 a son antregh positiv.\nAnt \u00ebs cas-s\u00ec la frassion continu\u00e0 formula_8 a l'\u00e9 'n n\u00f9mer rassional se la sequensa formula_5 a l'\u00e9 fin\u00eca, d\u00ebsn\u00f2 a l'\u00e9 n'irassional; ij n\u00f9mer formula_13 as ciamo cossient parsiaj.\nD\u00e0it doi n\u00f9mer antregh, la sequensa dij cossient formula_14 dle division sucessive dl'algoritm d'Euclid a forma na frassion continu\u00e0 regolar.\nAn sa manera as det\u00e9rmina na bijession an tra n\u00f9mer rassionaj e frassion continu\u00e0 limit\u00e0 regolar ch'a l'han dari\u00e9 denominator parsial p\u00ec grand che 1.\nLa corispondensa formula_15 a l'\u00e9 na bijession an tra sequense infin\u00ece d'antregh con formula_16 p\u00ebr j&gt;0 e n\u00f9mer irassionaj.\nP\u00ebr esempi, e=[2,1,2,1,1,4...,2k,1,1...], visad\u00ec l'espansion an frassion continu\u00e0 d\u00ebl n\u00f9mer formula_17 a l'ha coefissient formula_18 e formula_19 p\u00ebr k&gt;0.&lt;br&gt;\nIj n\u00f9mer irassionaj ch'a corispondo a sequense peri\u00f2diche a son r\u00e8is \u00ebd polin\u00f2mi \u00ebd second gr\u00e9 a coefissient costant (e as ciamo n\u00f9mer irassionaj quadr\u00e0tich)."}
{"id": "4283", "revid": "9930", "url": "https://pms.wikipedia.org/wiki?curid=4283", "title": "Pero I", "text": "Pero I, quart cont \u00ebd Sav\u00f2ja e march\u00e8is \u00ebd Turin, a l'era nass\u00f9 anviron d\u00ebl 1048.\nFieul p\u00ec v\u00e8j d'Odon, a-j suc\u00e8d al pare ch'a l'\u00e9 ancora minor.\nLa mare Adel\u00e0ide a res al govern, e a segoitr\u00e0 a felo \u00ebdc\u00f2 p\u00ec tard.\nMari\u00e0 con Agn\u00e8s \u00ebd Poitiers a l'ha na fija, Agn\u00e8s.\nA meuir anviron d\u00ebl 1078.\nA-j suc\u00e8d s\u00f2 frel Medeo II."}
{"id": "4284", "revid": "22300", "url": "https://pms.wikipedia.org/wiki?curid=4284", "title": "Brasil", "text": "\u00cbl Brasil a l'\u00e9 na rep\u00f9blica federal e pressidensial \u00ebd l'Am\u00e9rica meridional.\nLa nassion.\nLa nassion a l'ha 180 milion d'abitant e n'\u00e0rea d'8.514.876 kmq. La capital a l'\u00e8 Brasilia.\nTac\u00e0 al Brasil a-i son la Colombia, \u00ebl Venessuela, la Gujan-a, \u00ebl Suriname, la Gujan-a Frans\u00e8isa, l'Uruguay, l'Argentin-a, 'l Paraguay, la Bolivia e 'l Per\u00f9. A l'\u00e9 bagn\u00e0 da l'oc\u00e9an Atl\u00e0ntich.\nA l'\u00e9 f\u00e0it da 26 \u00ebstat federaj e un distret federal. S\u00f2 n\u00f2m a riva da col \u00ebd na pianta: \u00ebl \"pau brasil\" (Caesalpinia echinata).\nIj brasilian.\n\u00cbl Brasil a l'\u00e8 abit\u00e0 da 180 milion \u00ebd p\u00ebrson-e. La mit\u00e0 dj'abitant a l'\u00e9 originaria dl'Eur\u00f2pa, j'\u00e0utri a s\u00f2n m\u00f2ro, metiss, asi\u00e0tich (Giapon\u00e8is, Cin\u00e8is, Corean) e Indian d'Am\u00e9rica (\"Indios\" an Spagneul e Portugh\u00e8is).\nAl 20% \u00ebd la popolassion a l'\u00e9 d'or\u00ecgin italian-a, an gran part dal V\u00e9neto, d\u00ebl Trentin e dal Friul.\nEtn\u00ece.\nJ'indian d'Am\u00e9rica a son 700.000 e a stan ant le foreste dl'Amass\u00f2nia.\nSt\u00f2ria.\nDal 1964 al 1985 a-i \u00e9 staje na ditatura militar.\nD\u00ebl 1985 a l'\u00e9 tornaje la democrass\u00eca.\nLa constitussion a l'\u00e9 d\u00ebl 1988.\nConom\u00eca.\n\u00cbl Brasil a fa part d\u00ebl Mercosur.\nLa moneda a l'\u00e9 \u00ebl real.\nA la fin d\u00ebl 2012, l'anflassion a l'era d\u00ebl 5,3% e la disocupassion sota al 6%.\n\u00cbl Brasil a l'ha \u00ebl sest prodot anterior \u00ebsp\u00f2rch d\u00ebl mond (col ch'a fa stantun p\u00ebr abitant).\nA l'\u00e9 \u00ebl ters esportator agr\u00eccol mondial e \u00ebl prim produtor \u00ebd caf\u00e8, polastr, giuss \u00ebd portugal, carn \u00ebd beu.\nCheidun-e \u00ebd soe ampr\u00e8ise, tanme Petrobras o Vale, a son dij gigant mondiaj.\nSit\u00e0.\nLe sit\u00e0 amportanti a resto:\nOrganisassion pol\u00ectica.\n\u00cbl president a l'\u00e9 Jair Bolsonaro (dal 1m \u00ebd gen\u00e9 2019)."}
{"id": "4285", "revid": "9930", "url": "https://pms.wikipedia.org/wiki?curid=4285", "title": "Fonsion continua", "text": "\u00cbl concet \u00ebd fonsion continua a l'\u00e9 un dij p\u00ec amportant ant la matem\u00e0tica e a l'\u00e9 grop\u00e0 s-ciass a col \u00ebd l\u00ecmit.\nDefinission.\nSe formula_1 e formula_2 a son d\u00eb spassi topol\u00f2gich, na fonsion formula_3 as dis \"continua\" si la contra-im\u00e0gin \u00ebd minca sot-ansem duvert d'formula_2 a l'\u00e9 'n sot-ansem duvert d'formula_1.\nFormolassion equivalente.\nA-i son d'\u00e0utre manere equivalente \u00ebd fort\u00ec la continuit\u00e0 'd na fonsion.\nCh'as considera torna na fonsion formula_3 an tra j\u00eb spassi topol\u00f2gich X e Y:\nSa dariera formolassion a d\u00e0 cont dl'intuission ch'a-i \u00e9 dar\u00e9 al concet \u00ebd fonsion continua: na fonsion a l'\u00e9 continua cand, d\u00e0it n'ansem S e 'n pont x tac\u00e0 s-ciass a S, l'im\u00e0gin d'x a l'\u00e9 tac\u00e0 s-ciass a l'im\u00e0gin d'S.\nTeorema fondamentaj an sle fonsion continue.\nLa continuit\u00e0 'd na fonsion formula_9 a dipend mach d'la topolog\u00eca ansima a f(X):\nTeorema.\nNa fonsion formula_3 a l'\u00e9 continua si e mach si formula_11 a-l l'\u00e9.\nTeorema.\nSi formula_3 a l'\u00e9 continua e formula_13, antlora la restrission formula_14 a l'\u00e9 continua.\nP\u00ebr control\u00e9 si na fonsion a l'\u00e9 continua a basta control\u00e9 la definission ansima a na bas d\u00ebl codomini:\nTeorema.\nCh'as considera na fonsion formula_3 e na bas B d'Y.\nAntlora f a l'\u00e9 continua si e mach si formula_16 a l'\u00e9 duvert p\u00ebr minca formula_17.\nLe fonsion continue a son sar\u00e0 p\u00ebr composission:\nTeorema.\nSi formula_18 a son continue, antlora \u00ebdc\u00f2 formula_19 a l'\u00e9 continua.\nFonsion continue e spassi m\u00e9trich.\nLa descrission \u00ebd la continuit\u00e0 dle fonsion an tra spassi m\u00e9trich as peul desse an dovrand le distanse o ij l\u00ecmit dle sequense:\nTeorema.\nNa fonsion formula_3 an tra j\u00eb spassi m\u00e9trich (o bele mach ps\u00e9udo-m\u00e9trich) (X,d) e (Y,d') a l'\u00e9 continua si e mach si, d\u00e0it formula_25 a-i \u00e9 formula_26 con la propriet\u00e0 che formula_27.\nTeorema.\nNa fonsion formula_3 an tra j\u00eb spassi m\u00e9trich X e Y a l'\u00e9 continua si e mach si p\u00ebr minca sequensa convergent formula_29 d'X, la sequensa formula_30 a convergg e a val l'ugualiansa formula_31.\nContinuit\u00e0 ant un pont.\nD\u00e0ita la fonsion formula_3 an tra j\u00eb spassi topol\u00f2gich X e Y, e pij\u00e0 un pont formula_33 as dis che f a l'\u00e9 continua an x si la contra-im\u00e0gin \u00ebd minca anviron d'f(x) a l'\u00e9 n'anviron d'x.\nIj concet \u00ebd continuit\u00e0 e continuit\u00e0 ant un pont a son grop\u00e0 dal teorema s\u00ec da press.\nTeorema.\nNa fonsion formula_3 an tra j\u00eb spassi topol\u00f2gich X e Y a l'\u00e9 continua si e mach si a l'\u00e9 continua an tuti ij pont d'X.\nOmeomorfism.\nNa bijession formula_3 an tra j\u00eb spassi topol\u00f2gich X e Y as dis n\"'omeomorfism\" cand sia f che soa anversa formula_36 a son continue.\nAnt \u00ebs cas-s\u00ec as dis che X e Y a son \"omeom\u00f2rfich\".\nN'omeomorfism a l'\u00e9 na bijession ch'a conserva tute le propriet\u00e0 topol\u00f2giche.\nLa relassion d'omeomorfism a l'\u00e9 na relassion d'equivalensa an tra j\u00eb spassi topol\u00f2gich.\nTopolog\u00ece d\u00e9boj.\n\u00cbl concet \u00ebd fonsion continua a peul esse dovr\u00e0 p\u00ebr la definission \u00ebd na topolog\u00eca ansima a n'ansem X s'as dispon \u00ebd na colession \u00ebd fonsion a valor andrinta a d\u00eb spassi topol\u00f2gich: d\u00e0ita na colession \u00ebd fonsion formula_39 ant\u00e9 che minca formula_40 a l'\u00e9 n\u00eb spassi topol\u00f2gich, a-i \u00e9 na topolog\u00eca p\u00ec cita \u00ebd tute ansima a X ch'a rend continue tute le fonsion formula_41.\nCosta topolog\u00eca as ciama \"topolog\u00eca d\u00e9bol\" gener\u00e0 da F."}
{"id": "4286", "revid": "9930", "url": "https://pms.wikipedia.org/wiki?curid=4286", "title": "Medeo II", "text": "Medeo II a l'\u00e9 st\u00e0it \u00ebl quint cont \u00ebd Sav\u00f2ja.\nScond fieul d'Odon I e Adel\u00e0ide, a goerna ansema a s\u00f2 frel Pero I e a-j suc\u00e8d a soa m\u00f2rt anviron d\u00ebl 1078, ma sempe sota la regensa dla mare Adel\u00e0ide.\nMari\u00e0 con Gioana \u00ebd G\u00ebnevra, a l'ha tre masn\u00e0: s\u00f2 sucessor Umbert, Adel\u00e0ide e Aosilia.\nMedeo a meuir d\u00ebl 1080."}
{"id": "4290", "revid": "9523", "url": "https://pms.wikipedia.org/wiki?curid=4290", "title": "Kijv", "text": "Coma so\u00e8ns a-i riva, \u00ebl n\u00f2m che an Eur\u00f2pa ossidental as d\u00f2vra p\u00ebr ciam\u00e9 costa sit\u00e0 a l'\u00e9 nen col che a d\u00f2vro ij s\u00f2 abitant. Kiev (\u041a\u0438\u0435\u0432) a resta mach la trascrission an car\u00e0ter latin d\u00ebl n\u00f2m an russi dla sit\u00e0, nop\u00e0 che la gent d\u00ebl p\u00f2st a la ciama \u041a\u0438\u0457\u0432 (Kijv), an ucrain.\nKijv a l'\u00e9 la capital dl'Ucrain-a, e fin daj temp dl'Union sovi\u00e9tica a l'\u00e9 sit\u00e0-er\u00f2e dla Sc\u00f2nda gu\u00e8ra mondial. A resta ant s\u00ebl cors \u00ebd Dnipr\u00f2 (an russi \"Dnepr\"), che a l'\u00e9 \u00ebl p\u00ec gran fium dla nassion e un dij p\u00ec grand d'Eur\u00f2pa.\nSt\u00f2ria.\nAs conta ant le legende che Kijv a sia st\u00e0ita fond\u00e0 da tre fratej e na sorela: \u041a\u0438\u0439 (Kij), \u0429\u0435\u043a (S-cech), \u0425\u043e\u0440\u0438\u0432 (Coriv) e \u041b\u044b\u0431\u0438\u0434\u044c (Ljbid) ant \u00ebl V s\u00e9col, coma sentr dla trib\u00f9 slava dij Polian. \u00cbl n\u00f2m (an sens literal a veul d\u00ec \"\u00ebd Kij\") a sar\u00eca formasse par\u00e8j. \nA-i \u00e8 la costuma d\u00eb cont\u00e9 coma data \u00ebd fondassion l'ann 482. La prima neuva scrita ant sla sit\u00e0 che a l'abia na data a l'\u00e9 dl'862, a-i n\u00eb son \u00ebdc\u00f2 v\u00e0ire dj'\u00e0utre che a podr\u00eco esse p\u00ec veje ma dont as riess nen a stabilisse na data. Coste possibij sorgiss anterior as treuvo ant la \u041f\u043e\u0432\u0435\u0441\u0442\u044c \u0432\u0440\u0435\u043c\u0435\u043d\u043d\u044b\u0445 \u043b\u0435\u0442 (Conta dj'agn d\u00ebl temp) e ant la \u041d\u043e\u0432\u0433\u043e\u0440\u043e\u0434\u0441\u043a\u0430\u044f \u043f\u0435\u0440\u0432\u0430\u044f \u043b\u0435\u0442\u043e\u043f\u0438\u0441\u044c \u043c\u043b\u0430\u0434\u0448\u0435\u0433\u043e \u0438\u0437\u0432\u043e\u0434\u0430 (Prima cr\u00f2nica \u00ebd N\u00f2vgorod d\u00ebl giovo conteur), and\u00f3a che as buta la data \u00ebd fondassion dla sit\u00e0 a l'ann 854.\nDa l'882 Kijv a ven capital dla Russ \u00ebd Kijv. \u00cbl pod\u00e8j dij prinsi \u00ebd Kijv a go\u00e8rna tut l'imperi, che per\u00f2 viaman as d\u00ebsbela an v\u00e0ire pod\u00e8j locaj. Ant \u00ebl 1240 la sit\u00e0 a ven cras\u00e0 dai t\u00e0rtar-mongoj. Dal 1362 a passa al Gran prinsip\u00e0 \u00ebd Lituania e peui a la Rep\u00f9blica dle doe gent, n\u00f2m che a \u00ecndica la monarch\u00eca eletiva polon\u00e8isa-lituan-a dij temp dont as parla.\nDal 1654 a passa a l'imperi russ, and\u00f3a a la resta fin-a al moment dla rivolussion russa e a la gu\u00e8ra sivil ucrain-a che a-i ven dapress. Dapress a la vit\u00f2ria dij bolsevich, dal 1934 a ven a esse la capital dla RSS d'Ucrain-a. Durant la sc\u00f2nda gu\u00e8ra mondial a ven ocup\u00e0 dal 19 d\u00eb st\u00e9mber d\u00ebl 1941 fin-a al 6 \u00ebd nov\u00e9mber d\u00ebl 1943.\nP\u00ebr s\u00f2 eroism ant la dif\u00e8isa a la sit\u00e0 a l'\u00e9 st\u00e0it arconoss\u00f9 \u00ebl t\u00ectol \u00ebd sit\u00e0-er\u00f2e, conforma a l'\u00f3rdin d\u00ebl cons\u00e8j superior \u00ebd l'URSS d\u00ebl 21 \u00ebd Giugn d\u00ebl 1961. \u00d3rdin peui conferm\u00e0 d\u00ebl Pres\u00ecdium d\u00ebl Cons\u00e8j Superior \u00ebd l'URSS, l'8 \u00ebd Magg d\u00ebl 1965. Dal 1991 Kijv a l'\u00e8 vn\u00f9ita capital dl'Ucrain-a andipendenta.\nPopolassion.\nAnt \u00ebl s\u00e9col che a fa IX an Kijv a-i era p\u00ec che 50.000 abitant. A la fin d\u00ebl s\u00e9col che a fa XVIII la popolassion a l'era anviron a le 30.000 p\u00ebrson-e. Conforma al censiment d\u00ebl 2001 a Kijv a j\u00eb stavo 2.611.300 abitant. Kijv a resta l'\u00f9nica region dl'Ucrain-a p\u00f2st-sovi\u00e9tica dont popolassion a sia rest\u00e0 st\u00e0bila p\u00ebr quantit\u00e0 ant j'agn '90 d\u00ebl s\u00e9col che a fa XX. \nContut che la curva \u00ebd ch\u00ebrs\u00f9a \u00ebd soa popolassion a la sia giumaj da v\u00e0ire vir\u00e0 a l'angi\u00f9, l'amzura \u00ebd soa diminussion a resta sempe motobin p\u00ec cita che nen cola dla nassion ciap\u00e0 com antregh (-2,1 person-e p\u00ebr mila contra -7,5 p\u00ebr l'Ucrain-a antrega). E Kijv a resta \u00ebdc\u00f2 l'\u00f9nica region che a ciama ij giovo a l'imigrassion anterna da 'nt ij borgh p\u00ec cit e le region dla campagna, l\u00f2n che fin-a ambeless\u00ec a l'ha f\u00e0it basta per ten-e a livel la quantit\u00e0 \u00ebd soa popolassion. A la mit\u00e0 d\u00ebl 2006 an Kijv as contavo 2,7 milion \u00ebd p\u00ebrson-e.\nAj temp dl'URSS Kijv an pr\u00e0tica a l'\u00e9 trovasse a esse l'\u00f9nica region dl'Ucrain-a andoa la p\u00ebrsentual \u00ebd popolassion d'adoss ucrain-a a la mont\u00e8issa ampressa: d\u00ebl 60% d\u00ebl 1959 a l\u00eb 72,5% d\u00ebl 1989. S\u00f2n as dev tant a s\u00f2 st\u00e0tos \u00ebd capital che a la migrassion mai p\u00ec fin\u00eca \u00ebd popolassion agricola da 'nt la campagna. Le comun-e \u00ebd polach e d'ebr\u00e9o che na vira a l'av\u00eco na p\u00ec gran amportansa al d\u00ec d'ancheuj as treuvo s\u00f2 p\u00e8is p\u00ebrsentual arstrens\u00f9 \u00ebd v\u00e0ire desen-e d'\u00f3rdin \u00ebd grand\u00ebssa. La comun-a dij russo, contut che coma n\u00f9mer \u00ebd p\u00ebrson-e a la sia ch\u00ebrs\u00f9a, \u00ebs treuva dimin\u00f9ija dal 25% al 20%.\nDapress a l'andipendensa a l'\u00e9 consumasse \u00ebl process dl'emigrassion dj'ebr\u00e9o, ij polach an pr\u00e0tica a son d\u00ebspar\u00ec d'autut, a na gran part dij russo (dzortut ij fieuj dij matrim\u00f2ni m\u00ebs-cc, a son riqualificasse coma ucrain. S\u00f2n, \u00ebdc\u00f2 coma conseguensa \u00ebd na pression pol\u00ectica che a l'\u00e9 riv\u00e0 a proib\u00ec \u00ebdc\u00f2 fin-a la reclam an lenghe che fusso nen cola ucrain-a. Adess la popolassion dla sit\u00e0 a resta f\u00e0ita a l'83% d'ucrain e al 13% \u00ebd russo. An conseguensa \u00ebd na gran pression da part d\u00ebl neuv pod\u00e8j pol\u00ectich (motobin orient\u00e0 contra a la Russia) e \u00ebd gran anvestiment la sit\u00e0 a l'ha p\u00ebrd\u00f9 d'ambl\u00e9 squasi tute le presense visuaj an lenga russa, p\u00ebr vireje an lenga ucrain-a. \nMa bele par\u00e8j la lenga \u00ebd relassion p\u00ebr la p\u00ec gran part dla popolassion a resta cola russa, lenga che un quart dla popolassion a considera soa lenga mari, conforma a vej sondagi. Darmagi che j'\u00f9ltim sondagi a l'abio mostr\u00e0 che \u00ebl 52% dij sitadin a preferiss parl\u00e9 an russo, \u00ebl 23% n'ucrain, e p\u00ebr \u00ebl 25% che a resta a fa franch tutun. Un dat pit\u00f2st d\u00ebscordant da col vej e che a buta an dubi la validit\u00e0 dij sondagi coma taj. As trata \u00ebd na confusion che a-j fa da specc a na bataja pol\u00ectica centr\u00e0 ansima a dle leture ideologis\u00e0 dla situassion lengh\u00ecstica, and\u00f3a ij sondagi so\u00e9ns as comission-o nen tant p\u00ebr sav\u00e8j ch\u00e8ich-c\u00f2s da la popolassion quant p\u00ebr dimostr\u00e9 che un a l'ha rason chiel.\nIstrussion.\nA parte dal s\u00e9col che a fa IX Kijv a l'\u00e9 stait un dij p\u00f2st prinsipaj p\u00ebr \u00ebl d\u00ebsvlup anteletual dl'Eur\u00f2pa oriental. A parte da 'nt la fin d\u00ebl s\u00e9col che a fa XVII, l'Academia Moghilian-a \u00ebd Kijv a l'ha form\u00e0 v\u00e0ire studios \u00ebd gran n\u00f2m.\n\u00cbdc\u00f2 al d\u00ec d'ancheuj Kijv a resta fondamental p\u00ebr siensa e formassion an tuta l'Ucrain-a. An sit\u00e0 a-i \u00e9 na gran part\u00eca \u00ebd sc\u00f2le, ginasi e lic\u00e9o, 19 sentr universitari dla s\u00f2rt VUZ, e antra costi dzortut l'Universit\u00e0 Nassional an Kijv \"T\u00e0rass Shevcenko\", \u00ebl Conservat\u00f2ri, l'Academia Moghilian-a \u00ebd Kijv, l'Universit\u00e0 T\u00e9cnica Nassional d'Ucrain-a, l'Academia Nassional dle Siense Ucrain-a, l'Academia d'Architetura e Costrussion, l'Academia dle Siense Agr\u00eccole.\nProdussion.\nKijv a resta un gran sentr \u00ebd produssion p\u00ebr l'Ucrain-a. \nAn sit\u00e0 an pr\u00e0tica a son rapresent\u00e0 t\u00f9it ij poss\u00ecbij setor dla produssion, da cola d\u00ebl mang\u00e9 a l'aerospassial.\nKijv a l'\u00e8 dzortut amportanta p\u00ebr la produssion \u00ebd machinari an general, \u00ebl setor metal\u00f9rgich, la produssion legera e \u00ebl poligr\u00e0fich.\nTrasp\u00f2rt.\nLa sit\u00e0 a l'\u00e9 pont d'ancontr p\u00ebr v\u00e0ire gr\u00f2sse struture ad comunicassion (ferov\u00ece, stra, p\u00f2rt fluvial, aerop\u00f2rt ant\u00ebrnassional coloc\u00e0 ant \u00ebl borgh \u00ebd Bor\u00ecspol. \nColtura e d\u00ebsmore.\nA Kijv a-i son 27 mus\u00e8o, 25 teatro e studi teatraj (pr'esempi \u00ebl Teatro Nassional dl'\u00d2pera Ucrain-a \"T\u00e0rass Shevcenko\").\nAn sit\u00e0 a-i son v\u00e0ire monument \u00ebd la coltura e dle bele art. Antra ij p\u00ec amportant as conto: la P\u00f2rta d'\u00d2r (arcostrussion d'\u00e8poca sovi\u00e8tica dle ruin-e dla p\u00f2rta dl'et\u00e0 \u00ebd mes, cras\u00e0 da ij tatar-m\u00f2ngoj, la Gesia \u00ebd Santa Sof\u00eca (d\u00ebl s\u00e9col che a fa XI), \u00ebl Monast\u00e9 Vydubizkij (d\u00ebl s\u00e9col che a fa XI), e al compless dla L\u00e0ura \u00ebd Kijv (costru\u00eca antra \u00ebl s\u00e9col che a fa XI e col che a fa XVIII), la Gesia \u00ebd San M\u00ecchel da le c\u00f9pole dor\u00e0, la Gesia dla Salvassion ant sla Beresta (s\u00e9col che a fa XII), e le gesie bar\u00f2che dla Resuression, \u00ebd Sant Andr\u00e9a, la Pokrovskaja, cola dla Santa Trinit\u00e0, e ij palass Klovskij e Marinskij.\nP\u00ec che mit\u00e0 dla surfassa dla sit\u00e0 a l'\u00e9 f\u00e0ita \u00ebd b\u00f2sch, parch e giardin, e ant s\u00f2 terit\u00f2ri as treuvo \u00ebdc\u00f2 doj giardin bot\u00e0nich. Contut che \u00ebl d\u00ebsvlup so\u00e8ns s\u00ebrvaj che a l'\u00e9 avnuje dapress a l'andipendensa a l'abia motobin scurt\u00e0 la quantit\u00e0 \u00ebd v\u00e8rd dla sit\u00e0 e che Kijv a peula p\u00ec nen d\u00ec d'esse la sit\u00e0 p\u00ec v\u00ebrda d\u00ebl mond, a resta anco' sempe un-a dle p\u00ec v\u00ebrde. Famos a son dzortut soe l\u00e8je a castagn d'\u00ccndia, che a fiorisso a Magg e dont p\u00ebrfum e fior bianche e rosse a son \u00ebl s\u00ecmbol dla sit\u00e0.\nAministrassi\u00f2n.\nS\u00ecndich: Vitalij Kly\u010dko"}
{"id": "4293", "revid": "273", "url": "https://pms.wikipedia.org/wiki?curid=4293", "title": "Kiev", "text": ""}
{"id": "4297", "revid": "19", "url": "https://pms.wikipedia.org/wiki?curid=4297", "title": "Jean-Baptiste Cerlogne", "text": "Poeta ant \u00ebl franch-provensal dla Val d'Osta.\nA nass \u00ebl 6 \u00ebd mars d\u00ebl 1826 a Cerlogne, na borgi\u00e0 \u00ebd S\u00e8n-Nicol\u00e0, an na famija \u00ebd viton.\nA \u00f3ndes agn a fas\u00eca l\u00eb spaciaforn\u00e8j a Mars\u00e8ja; a qu\u00ecndes, ancora a Mars\u00e8ja, \u00ebl lavapiat ant n'obergi.\nRintr\u00e0 a ca ant \u00ebl 1848, a combat ant la prima go\u00e8ra d'indipendensa e a l'\u00e9 pij\u00e0 p\u00ebrzon\u00e9.\nTorn\u00e0 an Val d'Osta, d\u00ebl 1849 a dventa cusin\u00e9 al \"Grand S\u00e9minaire\" d'Osta.\nD\u00ebl 1864 a l'\u00e9 ordin\u00e0 pr\u00e8ive.\nA l'\u00e9 cur\u00e0 a Vagrez\u00e8ntse e Pombozet, peui d\u00ebl 1878 parco a Tsandepr\u00e0.\nD\u00ebl 1891 a l'\u00e9 caplan a Barbani\u00e0 e d\u00ebl 1893 a Front.\nPeui a dventa resior \u00ebd Vieyes (dzora Le-z-Amaveulle) e ant \u00ebl 1903 prior a S\u00e8n-Pi\u00e9re.\nA meuir d\u00ebl 1910.\nA l'\u00e9 sotr\u00e0 'dnans a la cesa \u00ebd S\u00e8n-Nicol\u00e0.&lt;br&gt;\nSoa poes\u00eca \"L'infan prodecco\" d\u00ebl 1855 a l'\u00e9 'l prim esempi ch'a sia rivane \u00ebd poes\u00eca an valdostan."}
{"id": "4299", "revid": "1665", "url": "https://pms.wikipedia.org/wiki?curid=4299", "title": "Senegal", "text": "\u00cbl Senegal (\"S\u00e9n\u00e9gal\" an frans\u00e8is) a l'\u00e9 un pais dl'\u00c0frica ossidental.\nA confin-a con Mauritania, Mali, Guinea, Guinea-Bissau e Gambia e a l'\u00e9 bagn\u00e0 da l'Oc\u00e9an Atl\u00e0ntich.\nLa capital a l'\u00e9 Dakar.\nA l'ha na surfassa \u00ebd 196.723 km\u00b2 e a conta anviron 12 milion d'abitant.\nSt\u00f2ria moderna.\n\u00cbl Senegal a l'\u00e9 st\u00e0it un possediment dla Fransa fin al 1960, quand a l'ha otn\u00f9 l'indipendensa.\nOrganisassion pol\u00ectica.\n\u00cbl Senegal (n\u00f2m ofissial: R\u00e9publique du S\u00e9n\u00e9gal) a l'\u00e9 una rep\u00f9blica.\n\u00cbl president a l'\u00e9 Abdoulaye Wade (dal 2000).\n\u00cbl prim ministr a l'\u00e9 Cheikh Hadjibou Soumar\u00e9 (dal 2007)."}
{"id": "4300", "revid": "71", "url": "https://pms.wikipedia.org/wiki?curid=4300", "title": "Strop", "text": "J\u00eb strop a son n'esempi d\u00eb strutura alg\u00e9brica.\nAs trata d'un-a dle nossion p\u00ec amportante ant la matem\u00e0tica, dzortut ant l'\u00e0lgebra, e a l'\u00e9 motobin rica d'aplicassion, p\u00ebr esempi ant la f\u00ecsica e ant la ch\u00ecmica.\n\u00cbl n\u00f2m a ven dal frans\u00e8is \"groupe\": a l'\u00e9 'l n\u00f2m dovr\u00e0 da Galois, che d\u00ebl 1832 a l'\u00e9 ancorzusse dl'amportansa d\u00eb studi\u00e9 \u00ebd fasson sistem\u00e0tica la strutura general dle p\u00ebrmutassion dle r\u00e8is dj'equassion polinomiaj.\nNa definission formal astrata d\u00eb strop a l'\u00e9 st\u00e0ita smon\u00f9a d\u00ebl 1854 da Arthur Cayley; na codificassion dla teor\u00eca dj\u00eb strop as treuva ant \u00ebl \"Trait\u00e9 des substitutions\" \u00ebd Camille Jordan d\u00ebl 1870.\nDefinission.\nLa definission d\u00eb strop astrat a ven da E.H. Moore.\nN\u00eb \"strop\" a l'\u00e9 un mon\u00f2id formula_1 ant\u00e9 che minca element a l'ha n'anvers, visad\u00ec a l'\u00e9 n'ansem nen veuid formula_2 con n'operassion binaria formula_3 ch'a l'ha coste propriet\u00e0:\nS'a-i \u00e9 gnun privo \u00ebd confondse, soens \u00ebl sign dl'operassion formula_13 a l'\u00e9 sotantend\u00f9 e a s\u00eb scriv mach ab pit\u00f2st che formula_14.\nDj'element a,b a son ciam\u00e0 \"p\u00ebrmut\u00e0bij\" cand ab=ba.\nSe an n\u00eb strop G a-i val la propriet\u00e0 che formula_15 p\u00ebr tuti j'formula_16, G as dis \"strop comutativ\" o \"abelian\".\nSoens j\u00eb strop abelian a s\u00eb scrivo an notassion aditiva (e a son ciam\u00e0 \"m\u00f2doj\").\nN\u00eb strop a peul av\u00e8j na quantit\u00e0 fin\u00eca o infin\u00eca d'element.\n\u00cbl n\u00f9mer d'element \u00ebd n\u00eb strop fin\u00ec a l'\u00e9 ciam\u00e0 \"\u00f3rdin\" \u00ebd l\u00eb strop.\nEsempi.\nformula_17, formula_18, formula_19, formula_20,formula_21, formula_22, formula_23 a son d\u00eb strop abelian.\nformula_24 a l'\u00e9 n\u00eb strop, nen abelian si n&gt;1.\nL\u00eb strop \u00ebd p\u00ebrmutassion su n'ansem con p\u00ec che n'element a l'\u00e9 nen abelian.\nN'esempi amportant d\u00eb strop a l'\u00e9 l'ansem dle simetr\u00ece \u00ebd na figura geom\u00e9trica, con l'operassion \u00ebd composission.\nD'\u00e0utri esempi anteressant d\u00eb strop as ancontro an \u00ebstudiand la strutura dij cristaj.\nAnt un cristal, j'\u00e0tom ch'a lo formo a son piass\u00e0 an configurassion regolar, le reitin-e cristalin-e, ch'as arpeto \u00ebd fasson peri\u00f2dica ant l\u00eb spassi: le simetr\u00ece \u00ebd na reitin-a cristalin-a a formo n\u00eb strop, l\u00eb \"strop cristalogr\u00e0fich\" \u00ebd la reitin-a.\nLa classificassion dj\u00eb strop cristalogr\u00e0fich a p\u00ebrmet d'oten-e na classificassion sempia e coerenta dla gran quantit\u00e0 dij cristaj ch'a-i son an natura.\nPrime conseguense dla definission.\nDa la definission d\u00eb strop a-i ven-o v\u00e0ire propriet\u00e0 elementar.\nProprieta. An n\u00eb strop minca element a l'ha mach n'anvers.\n\"Dimostrassion.\" Si a e b a son tuti doi anvers \u00ebd c, a-i ven che a=a(cb)=(ac)b=b.\nJ'assi\u00f2ma \u00ebd definission \u00ebd n\u00eb strop smon\u00f9 d\u00ebdzora a son nen ij p\u00ec con\u00f2mich poss\u00ecbij.\nPropriet\u00e0. Na strutura alg\u00e9brica G dot\u00e0 \u00ebd n'operassion assossiativa a l'\u00e9 n\u00eb strop s'a l'ha n'element n\u00e8utr u a snistra e minca formula_25 a l'ha n'anvers a snistra a' r\u00ebspet a u.\nL'istess p\u00ebr le propriet\u00e0 a drita.\n\"Dimostrassion\". Da a'a=u a-i ven a'au=a'a.\nDa s\u00ec, formula_26, dont uau=ua e au=u, ch'a veul d\u00ec che u a l'\u00e9 element n\u00e8utr \u00ebdc\u00f2 a drita.\nApress, a'aa'=ua'=a' e formula_27, visad\u00ec aa'=u e a' a l'\u00e9 \u00ebdc\u00f2 anvers d'a a drita.\nPropriet\u00e0. formula_28.\n\"Dimostrassion.\" formula_29.\nAnt j\u00eb strop a valo le propriet\u00e0 d\u00eb scancelassion.\nPropriet\u00e0. formula_30.\nL'istess p\u00ebr la scancelassion a drita.\n\"Dimostrassion.\" formula_31.\nAn dzorp\u00ec, an n\u00eb strop j'equassion linear ax=b e ya=b a l'han tav\u00f2ta n'\u00f9nica solussion: formula_32 e formula_33.\nDa s\u00f2n a-i ven la propriet\u00e0 s\u00ec da press.\nPropriet\u00e0. Fiss\u00e0 formula_25, le traslassion snistra formula_35 e drita formula_36 a son \u00ebd bijession formula_37.\nPotense.\nPij\u00e0 n'element a an n\u00eb strop G as peulo definisse soe potense antreghe pr'andussion:\nA-i na ven antlora, sempe p\u00ebr andussion, che\nDonca, doe potense d'un midem element a son sempe p\u00ebrmut\u00e0bij: formula_43.\nMorfism.\nUn \"morfism\" o \"omomorfism\" antra j\u00eb strop G e G' a l'\u00e9 na fonsion formula_44 tal che formula_45.\nSi formula_46 a l'\u00e9 surietiv, as ciama \u00ebdc\u00f2 \"epimorfism\"; s'a l'\u00e9 inietiv as ciama \u00ebdc\u00f2 \"monomorfism\"; cand formula_46 a l'\u00e9 na bijession, antlora a l'\u00e9 n'isomorfism e G e G' as diso isom\u00f2rfich e s\u00f2n as peul \u00ebscrivse formula_48.\nN'isomorfism formula_37 antra n\u00eb strop G e chiel-midem a l'\u00e9 \u00ebdc\u00f2 ciam\u00e0 \"automorfism\" \u00ebd G.\nPropriet\u00e0. Si formula_44 a l'\u00e9 'n morfism, formula_51.\n\"Dimostrassion.\" formula_52, dont formula_53, pr'\u00ebscancelassion.\nformula_54.\nPropriet\u00e0. Si formula_44 a l'\u00e9 n' epimorfism e G a l'\u00e9 abelian, antlora \u00ebdc\u00f2 G' a-l l'\u00e9.\n\"Dimostrassion.\" formula_56.\nAutomorfism anterior.\nFissoma n'element a ant l\u00eb strop G; consideroma la fonsion formula_57 defin\u00eca da formula_58.\nAs trata \u00ebd n'automorfism \u00ebd G, dit \"automorfism anterior\" gener\u00e0 da l'element a.\nJ'automorfism anterior \u00ebd n\u00eb strop G a formo a soa vira n\u00eb strop, ciam\u00e0 l\u00eb \"strop anterior\" \u00ebd G.\nSi G a l'\u00e9 n\u00eb strop abelian, antlora s\u00f2 strop anterior a l'ha mach l'element identit\u00e0, e viceversa.\nSot-\u00ebstrop.\nSi formula_59 e H a l'\u00e9 ancor n\u00eb strop r\u00ebspet a la restrission dl'operassion \u00ebd G, antlora H as dis \"sot-\u00ebstrop\" \u00ebd G.\nP\u00ebr v\u00ebdde si un sot-ansem nen veuid formula_59 a l'\u00e9 'n sot-\u00ebstrop \u00ebd G, a basta verifich\u00e9 che formula_61 p\u00ebr minca formula_62.\nAn efet, sota se ip\u00f2tesi, formula_63 e formula_64 p\u00ebr minca formula_65.\nP\u00ebr esempi, formula_66 a l'\u00e9 'n sot-\u00ebstrop \u00ebd formula_67.\nD\u00e0ita na famija nen veuida formula_68 \u00ebd sot-\u00ebstrop \u00ebd G, l'ant\u00ebrsession \u00ebd la famija a l'\u00e9 'n sot-\u00ebstrop \u00ebd G.\nN'\u00e0utr esempi \u00ebd sot-\u00ebstrop \u00ebd n\u00eb strop G a l'\u00e9 'l \"normalisant\" d'un sot-ansem formula_69, visad\u00ec formula_70.\nP\u00ebr formula_69 as definiss \u00ebdc\u00f2 \u00ebl sot-\u00ebstrop \u00ebd G gener\u00e0 da A, visad\u00ec \u00ebl p\u00ec cit sot-\u00ebstrop \u00ebd G ch'a conten A 'me sot-ansem.\nN\u00eb strop \u00ebs dis \"s\u00ecclich\" s'a l'\u00e9 gener\u00e0 da n'\u00f9nich element.\nN'esempi a l'\u00e9 formula_67.\nSi formula_44 a l'\u00e9 'n morfism, formula_74 a l'\u00e9 'n sot-\u00ebstrop \u00ebd G, ciam\u00e0 la \"nos\" \u00ebd formula_46, e formula_76 a l'\u00e9 'n sot-\u00ebstrop \u00ebd G'.\nP\u00ec an general, si H a l'\u00e9 'n sot-\u00ebstrop \u00ebd G e H' a l'\u00e9 un sot-\u00ebstrop \u00ebd G', antlora formula_77 a l'\u00e9 un sot-\u00ebstrop \u00ebd G' e formula_78 a l'\u00e9 un sot-\u00ebstrop \u00ebd G.\nSot-\u00ebstrop normaj.\nSi H a l'\u00e9 un sot-\u00ebstrop \u00ebd G con la propriet\u00e0 che formula_79, antlora H as dis \"sot-\u00ebstrop normal\" \u00ebd G.\nP\u00ebr esempi, tuti ij sot-\u00ebstrop \u00ebd n\u00eb strop abelian a son normaj.\nIj sot-\u00ebstrop normaj \u00ebd G a son tuti e soj coj sot-\u00ebstrop ch'a son nos \u00ebd ch\u00e8ich morfism ch'a l'han G 'me domini.\nEsempi \u00ebd sot-\u00ebstrop normaj a son \u00ebl s\u00e8nter formula_80 e \u00ebl deriv\u00e0 (visadi \u00ebl sot-\u00ebstrop gener\u00e0 da l'ansem \u00ebd tuti ij comutator formula_81).\nPropriet\u00e0. Si H e K a son sot-\u00ebstrop \u00ebd G e H a l'\u00e9 normal, antlora \u00ebl sot-\u00ebstrop formula_82 gener\u00e0 da formula_83 a l'\u00e9 HK.\n\"Dimostrassion.\" Dagi\u00e0 che formula_84 a basta f\u00e9 v\u00ebdde che HK a l'\u00e9 'n sot-\u00ebstrop.\nPij\u00e0 formula_85, formula_86 p\u00ebr ch\u00e8ich formula_87, donca formula_88.\nPropriet\u00e0. Si H a l'\u00e9 'n sot-\u00ebstrop normal \u00ebd G e formula_44 a l'\u00e9 n'epimorfism, antlora f(H) a l'\u00e9 'n sot-\u00ebstrop normal \u00ebd G'.\n\"Dimostrassion.\" Si formula_90, ch'as pija formula_91.\nAntlora formula_92, p\u00ebr ch\u00e8ich formula_93, donca formula_94.\nPropriet\u00e0. Si formula_44 a l'\u00e9 'n morfism e H' a l'\u00e9 'n sot-\u00ebstrop normal \u00ebd G', formula_78 a l'\u00e9 'n sot-\u00ebstrop normal \u00ebd G.\n\"Dimostrassion.\" Pij\u00e0 formula_97, as oten che formula_98.\nStrop sempi.\nSi G a l'ha mach formula_99 e G midem 'me sot-\u00ebstrop normaj, antlora G as dis \"sempi\".\nP\u00ebr esempi, j\u00eb strop sempi con un n\u00f9mer d\u00ebscobi d'element a son pr\u00f2pe j\u00eb strop \u00ebd rotassion \u00ebd pol\u00ecgon regolar con un n\u00f9mer prim \u00ebd bande.\nN\u00eb strop altern\u00e0 su n litre a l'\u00e9 sempi, gav\u00e0 \u00ebl cas n=4.\nStrop cossient.\nSi H a l'\u00e9 'n sot-\u00ebstrop normal \u00ebd G, as peul definisse l\u00eb \"strop cossient\" G/H, dont j'element a son ij lateraj gH, p\u00ebr formula_100, e l'operassion a l'\u00e9 defin\u00eca 'me fHgH=fgH.\nLa projession canonica formula_101 a l'\u00e9 n'epimorfism formula_102.\nN'esempi d\u00eb strop cossient a l'\u00e9 l'ansem dle class \u00ebd resta m\u00f2dol n: formula_103.\nAs trata \u00ebd n\u00eb strop s\u00ecclich.\nAn efet minca strop s\u00ecclich infin\u00ec a l'\u00e9 isom\u00f2rfich a formula_67 e minca strop s\u00ecclich fin\u00ec a l'\u00e9 isom\u00f2rfich a ch\u00e8ich formula_105.\nPropriet\u00e0. Si H e K a son sot-\u00ebstrop normaj \u00ebd G e formula_106, antlora formula_107.\nPropriet\u00e0. Si H e K a son sot-\u00ebstrop \u00ebd G, con K normal, a ven che formula_108\nTeorema fondamental dj\u00eb strop. Si formula_44 a l'\u00e9 'n morfism d\u00eb strop, formula_110.\nStrop arzol\u00f9bij.\nN\u00eb strop G as ciama \"arzol\u00f9bil\" s'a-i son dij sot-\u00ebstrop formula_111, ant\u00e9 che minca formula_112 a l'\u00e9 normal an formula_113 e formula_114 a l'\u00e9 abelian."}
{"id": "4301", "revid": "19", "url": "https://pms.wikipedia.org/wiki?curid=4301", "title": "Mec\u00e0nica", "text": "La mec\u00e0nica a l'\u00e9 la p\u00ec antica branca dla f\u00ecsica e a studia \u00ebl moviment dij c\u00f2rp materiaj.\n\u00cbl n\u00f2m (dal grech \u03bc\u03b7\u03c7\u1fb4\u03bd\u03b7) a arciama dle liure con le m\u00e0chine, ma costa e d'\u00e0utre aplicassion pr\u00e0tiche al di d'ancheuj a son p\u00ec 'd so\u00e8ns argrop\u00e0 sot\u00e0 'l n\u00f2m \u00ebd mec\u00e0nica aplic\u00e0, ch'a coata l'elasticit\u00e0 e f\u00f2rsa dij materiaj, l'idromec\u00e0nica e l'areodin\u00e0mica, j'angign, la bal\u00ecstica e via f\u00f2rt.\nLa mec\u00e0nica (te\u00f2rica) a l'\u00e9 form\u00e0 da doe part: la cinem\u00e0tica e la din\u00e0mica.\nLa cinem\u00e0tica as anteressa al moviment dij c\u00f2rp da na mira geom\u00e9trica, sensa ocupesse \u00ebd soe c\u00e0ose, le f\u00f2rse, ch'a son nop\u00e0 materia dla din\u00e0mica.\nLa din\u00e0mica a comprend \u00ebdc\u00f2 la st\u00e0tica, visad\u00ec l\u00eb studi dle laj ch'a governo l'echilibri dij c\u00f2rp.\nDzortut ant \u00ebl pass\u00e0, la mec\u00e0nica a l'ha av\u00f9 na posission privilegi\u00e0 r\u00ebspet a j'\u00e0utre branche dla f\u00ecsica dagi\u00e0 che soe laj e s\u00f2 concet a l'han un r\u00ebscontr diret ant l'esperiensa \u00ebd mincadi: motobin prima \u00ebd soa enonsiassion rigorosa ij concet d'andi, f\u00f2rsa, travaj e via f\u00f2rt a j'ero gi\u00e0 dovr\u00e0 ant ij temp p\u00ec antich.\nIj prim \u00ebstudi \u00ebd cinem\u00e0tica e d\u00eb st\u00e0tica a armonto ai grech antich: ij problema astron\u00f2mich a l'av\u00eco ciss\u00e0 \u00ebl d\u00ebsvlup dl'an\u00e0lisi d\u00ebl movimenti dij c\u00f2rp; le condission d'echilibri per m\u00e0chine sempie, coma leve e pul\u00ece, a j'ero gi\u00e0 st\u00e0ite studi\u00e0 an detaj da Archimede e da Eron.\nA diferensa d'la cinem\u00e0tica e d'la st\u00e0tica, fin a la fin dl'et\u00e0 \u00ebd mes la din\u00e0mica a l'era oget \u00ebd divagassion filos\u00f2fiche astrate, nen sostn\u00f9e da f\u00e0it \u00ebsperimentaj precis; l\u00eb studi sient\u00ecfich \u00ebd la din\u00e0mica as peul fesse armont\u00e9 an efet a l'ancamin d\u00ebl s\u00e9col ch'a fa XVII, cand Galilei a l'ha smon\u00f9 ij fondament d\u00ebl m\u00e9tod \u00ebsperimental p\u00ebr l\u00eb studi dij fen\u00f2meno naturaj.\nP\u00ebr riv\u00e9 a la formolassion dle laj d\u00ebl moviment andoa \u00ebl concet \u00ebd f\u00f2rsa a dventa na grand\u00ebssa f\u00ecsica misur\u00e0bil (antant che fin-a antlora a l'era st\u00e0ita consider\u00e0 mach tanme un concet ampon\u00f9 dal prinsipi \u00ebd causalit\u00e0 e a pijava so\u00e8ns un sens metaf\u00ecsich) a venta spet\u00e9 la fin d\u00ebl s\u00e9col, con Newton.\nA l'era l'achit d'un neuv m\u00e9tod ch'a l'ha p\u00ebrmet\u00f9 d'\u00e0utri progress; andrinta a cost m\u00e9tod, p\u00ebr mojen dle laj d\u00ebl moviment e \u00ebd la laj dla gravitassion, Newton a l'\u00e9 st\u00e0it bon a d\u00e9 na curnis e a ant\u00ebrpret\u00e9 dij fen\u00f2meno motobin diferent antra 'd lor, tanme \u00ebl moviment \u00ebd le bale, \u00ebl moviment dij pianeta e via f\u00f2rt.\nLa mec\u00e0nica a l'\u00e9 peui d\u00ebsvlupasse an pressa e a l'\u00e9 dvent\u00e0 un model e un m\u00e9tod fondamentaj p\u00ebr \u00ebl d\u00ebsvlup \u00ebd tute j'\u00e0utre branche dla f\u00ecsica e, p\u00ec an general, dla siensa.\nIj sucess grop\u00e0 a l'usage \u00ebd cost m\u00e9tod a son a l'adoss d\u00ebl mecanicism, n'ategiament coltural \u00ebspanti\u00e0 ant j'ambient sient\u00ecfich.\nLa descrission dij fen\u00f2meno.\nP\u00ebr pod\u00e8j descrive ij fen\u00f2meno cinem\u00e0tich a venta stabil\u00ec un sistema d'arferiment: p\u00ebrch\u00e8 ij concet \u00ebd moviment (visad\u00ec cangiament \u00ebd la posission), andi, acelerassion a l'abio \u00ebd sens, a-i \u00e9 da manca ch'a sio descriv\u00f9 an ch\u00e8ich sistema d'arferiment.\nAn dzorp\u00ec, p\u00ebr cap\u00ec le laj dla mec\u00e0nica \u00ebd fasson la p\u00ec sempia a-i \u00e9 \u00ebdc\u00f2 da manca \u00ebd ch\u00e8ich idealisassion, tanme ij concet \u00ebd pont material, c\u00f2rp r\u00e8id, moviment sensa f\u00ebrtage e via f\u00f2rt.\nA-i son doi pont \u00ebd vista poss\u00ecbij 'me fondament \u00ebd la mec\u00e0nica.\n\u00cbl prim a smon la mec\u00e0nica tanme na siensa costru\u00eca \u00ebd fasson andutiva, bas\u00e0 an sj'esperiment e ch'a l'ha soe laj ch'a peulo esse verific\u00e0 an manera sperimental.\nTutun, dagi\u00e0 che coste laj te\u00f2riche a r\u00ebsguardo so\u00e8ns dj'idealisassion (p\u00ebr esempi, \u00ebl moviment sensa f\u00ebrtage) na ver\u00ecfica sperimental a l'\u00e9 pa poss\u00ecbil da oten-e.\nNa mira alternativa, ch'a \u00e9vita cost tipo \u00ebd dificolt\u00e0, a l'\u00e9 \u00ebd consider\u00e9 la mec\u00e0nica tanme na siensa tut af\u00e0it astrata, fond\u00e0 ansima a n'ansem d'assunsion inissiaj (o laj d\u00ebl moviment) ch'a sio conveniente e nen contradit\u00f2rie.\nAn fabricand cost sistema te\u00f2rich, un a l'\u00e9 oblig\u00e0 \u00ebd verifich\u00e9 che a minca pass a-i sia na liura con l'univers real, dagi\u00e0 che \u00ebl sistema a r\u00ebsguarda \u00ebl moviment \u00ebd c\u00f2rp tut af\u00e0it ideaj, dont le propriet\u00e0 a son postul\u00e0 ant j'assunsion fondamentaj: a basta mach ch'a sia d\u00ebsvlup\u00e0 conforma a la l\u00f2gica, an dovrand ij prinsipi acet\u00e0 dla matem\u00e0tica, e soe conclusion a saran \u00ebd conseguense v\u00e0lide dj'assunsion.\nChe peui s\u00f2n a men-a a d'arzult\u00e0 ch'a l'han na cor\u00ebspondensa con ij moviment osserv\u00e0 dij c\u00f2rp reaj, a l'\u00e9 tuta n'\u00e0utra chestion, ch'a dev esse decid\u00f9a apress, an confrontand j'arzult\u00e0 con j'esperiment.\nLe v\u00e0ire mec\u00e0niche.\nFin-a a la fin d\u00ebl s\u00e9col ch'a fa XIX, le laj dl'ansidita mec\u00e0nica cl\u00e0ssica o mec\u00e0nica \u00ebd Newton as ch\u00ebrd\u00eco bon-e p\u00ebr tut fen\u00f2meno f\u00ecsich.\nAl di d'ancheuj a l'\u00e9 nop\u00e0 ci\u00e0ir che a-i son dij fen\u00f2meno ant\u00e9 che la mec\u00e0nica cl\u00e0ssica a peul pa esse aplic\u00e0:"}
{"id": "4303", "revid": "9930", "url": "https://pms.wikipedia.org/wiki?curid=4303", "title": "Salusse", "text": "Salusse (\"Saluzzo\" an italian) a l\u2019\u00e9 un comun \u00ebd 16.153 abitant dla provincia \u00ebd Coni.\nA resta a p\u00f2ch p\u00ec che 30 chil\u00f2meter da Coni.\nSt\u00f2ria.\nAn \u00e9poca roman-a, ambeless\u00ec a-i passava la stra che dal Borgh San Dalmass, passand p\u00ebr Busca, a mnava a Cavour.\nD\u00ebl 1601, con \u00ebl trat\u00e0 \u00ebd Lion, Salusse a passa \u00ebd fasson definitiva ai Sav\u00f2ja.\nProdussion t\u00ecpiche.\nSalusse a l'\u00e9 arnom\u00e0 p\u00ebr soe amportante produssion \u00ebd fruta.\nAministrassion.\n\u00cbl s\u00ecndich a l'\u00e9 Paolo Allemano (dal 28/06/2004).\nFrassion.\nVia dij Roman, Colomb\u00e9 dij Ross, Servignasch, Peschere, Torassa, Sant Ugo, San L\u00e0ser, Santa Catlin-a."}
{"id": "4309", "revid": "3", "url": "https://pms.wikipedia.org/wiki?curid=4309", "title": "Broken/Amprende a travaj\u00e9 da zero", "text": ""}
{"id": "4319", "revid": "19", "url": "https://pms.wikipedia.org/wiki?curid=4319", "title": "FLN", "text": "Front de Liberation Nationale (\u062c\u0628\u0647\u0629 \u0627\u0644\u062a\u062d\u0631\u064a\u0631 \u0627\u0644\u0648\u0637\u0646\u064a) a l\u2019\u00e9 un part\u00ec pol\u00ectich an l\u2019Algeria.\n\u00cbl part\u00ec a l\u2019\u00e9 st\u00e0it fond\u00e0 ant \u00ebl 1954. Ant le elession parlamentar d\u00ebl 2002 \u00ebl part\u00ec a l\u2019ha pij\u00e0 2.618.003 vot (35.3%, 199 segg).\nAnt le elession presidensiaj d\u00ebl 2004 \u00ebl candid\u00e0 d\u00ebl part\u00ec, Ali Benflis, a l\u2019ha pij\u00e0 653.951 vot (6.4%).\nL'oganisassion zovanil d\u00ebl part\u00ec a l'\u00e9 Union Nationale de la Jeunesse Alg\u00e9rienne."}
{"id": "4321", "revid": "9930", "url": "https://pms.wikipedia.org/wiki?curid=4321", "title": "RND", "text": "Rassemblement National D\u00e9mocratique a l\u2019\u00e9 un part\u00ec pol\u00ectich an l\u2019Alger\u00eca.\n\u00cbl cap d\u00ebl part\u00ec a l\u2019\u00e9 Ahmed Ouyahia.\nAnt le elession parlamentar d\u00ebl 2002 \u00ebl part\u00ec a l\u2019ha pij\u00e0 610.461 vot (8.2%, 47 segg).\nAnt le elession presidensiaj d\u00ebl 2004 \u00ebl candid\u00e0 d\u00ebl part\u00ec, Abdelaziz Bouteflika , a l\u2019ha vagn\u00e0 pijand 8.651.723 vot (85%)."}
{"id": "4322", "revid": "115", "url": "https://pms.wikipedia.org/wiki?curid=4322", "title": "MPLA", "text": "Movimento Popular de Liberta\u00e7\u00e3o de Angola - Partido do Trabalho a l\u2019\u00e9 un part\u00ec pol\u00ectich an l\u2019Ang\u00f2la.\n\u00cbl part\u00ec a l\u2019\u00e9 st\u00e0it fond\u00e0 ant \u00ebl 1956.\n\u00cbl part\u00ec a p\u00f9blica EME.\nL'oganisassion zovanil d\u00ebl part\u00ec a l'\u00e9 Juventude do Movimento Popular da Liberta\u00e7\u00e3o de Angola.\nAnt le elession presidensiaj d\u00ebl 1992 \u00ebl candid\u00e0 d\u00ebl part\u00ec, Jos\u00e9 Eduardo dos Santos , a l\u2019ha vagn\u00e0 pijand 1 953 335 vot (49.57%).\nAnt le elession parlamentar d\u00ebl 1992 \u00ebl part\u00ec a l\u2019ha pij\u00e0 2.124.126 vot (53.74%, 129 segg).\n\u00cbl part\u00ec a l\u2019\u00e9 afili\u00e0 al Part\u00ec Sossialista Ant\u00ebrnassional."}
{"id": "4323", "revid": "856321", "url": "https://pms.wikipedia.org/wiki?curid=4323", "title": "UNITA", "text": "Uni\u00e3o Nacional para a Independ\u00eancia Total de Angola a l\u2019\u00e9 un part\u00ec pol\u00ectich an l\u2019Ang\u00f2la. \u00cbl part\u00ec a l\u2019\u00e9 st\u00e0it fond\u00e0 ant \u00ebl 1966 da Jonas Savimbi.\nAnt j'elession presidensiaj d\u00ebl 1992 \u00ebl candid\u00e0 d\u00ebl part\u00ec, Jonas Savimbi, a l\u2019ha pij\u00e0 1.579.298 vot (40,07%).\nAnt j'elession parlamentar d\u00ebl 1992 \u00ebl part\u00ec a l\u2019ha pij\u00e0 1.347.636 vot (34.10%, 70 segg)."}
{"id": "4324", "revid": "9930", "url": "https://pms.wikipedia.org/wiki?curid=4324", "title": "HRDM", "text": "Human Rights and Democracy Movement (Moviment p\u00ebr ij Drit Uman e la Democrass\u00eca) a l\u2019\u00e9 un part\u00ec pol\u00ectich \u00ebd T\u00f2nga.\n\u00cbl cap d\u00ebl part\u00ec a l\u2019\u00e9 Uliti Uata.\nAnt j'elession parlamentar d\u00ebl 2005 \u00ebl part\u00ec a l\u2019ha pij\u00e0 7 segg."}
{"id": "4325", "revid": "9930", "url": "https://pms.wikipedia.org/wiki?curid=4325", "title": "HRPP", "text": "Human Rights Protection Party (HRPP) a l\u2019\u00e9 un part\u00ec pol\u00ectich dle Samoa.\n\u00cbl cap d\u00ebl part\u00ec a l\u2019\u00e9 Tuila'epa Sailele Malielegaoi.\nAnt j'elession parlamentar d\u00ebl 2001 \u00ebl part\u00ec a l\u2019ha pij\u00e0 30 segg."}
{"id": "4326", "revid": "9930", "url": "https://pms.wikipedia.org/wiki?curid=4326", "title": "PCdoB", "text": "PCdoB a l'\u00e9 l'acr\u00f2nim d\u00ebl Part\u00ec Comunista d\u00ebl Brasil (Partido Comunista do Brasil).\nA l\u2019\u00e9 \u00ebn part\u00ec comunista ant \u00ebl Brasil.\n\u00cbl part\u00ec a l\u2019\u00e9 st\u00e0it fond\u00e0 ant \u00ebl 1962.\n\u00cbl pressident d\u00ebl part\u00ec a l'\u00e9 Jos\u00e9 Renato Rabelo.\n\u00cbl part\u00ec a p\u00f9blica Vermelho.\nL'organisassion giovanil d\u00ebl part\u00ec a l'\u00e9 Uni\u00e3o da Juventude Socialista.\nAnt j'elession parlamentar d\u00ebl 2002 \u00ebl part\u00ec a l\u2019ha pij\u00e0 1.967.833 vot (2,2%, 12 segg)."}
{"id": "4327", "revid": "9930", "url": "https://pms.wikipedia.org/wiki?curid=4327", "title": "Part\u00ec Comunista \u00ebd Cile", "text": "\u00cbl Part\u00ec Comunista \u00ebd Cile (\"Partido Comunista de Chile\") a l\u2019\u00e9 un part\u00ec comunista an Cile.\n\u00cbl part\u00ec a l\u2019\u00e9 st\u00e0it fond\u00e0 ant \u00ebl 1912 da Luis Emilio Recabarren.\n\u00cbl cap d\u00ebl part\u00ec a l\u2019\u00e9 Guillermo Tellier.\n\u00cbl part\u00ec a p\u00f9blica El Siglo. L'organisassion giovanil d\u00ebl part\u00ec a l'\u00e9 Juventudes Comunistas.\nAnt j'elession parlamentar d\u00ebl 2005 \u00ebl part\u00ec a l\u2019ha pij\u00e0 \u00ebl 5,13% dij vot, ma sensa vagn\u00e9 gnun segg."}
{"id": "4328", "revid": "9930", "url": "https://pms.wikipedia.org/wiki?curid=4328", "title": "PCV", "text": "\u00cbl Part\u00ec Comunista \u00ebd Venezuela (\"Partido Comunista de Venezuela\") a l\u2019\u00e9 un part\u00ec comunista an Venessuela. \u00cbl part\u00ec a l\u2019\u00e9 st\u00e0it fond\u00e0 ant \u00ebl 1931.\n\u00cbl cap d\u00ebl part\u00ec a l\u2019\u00e9 Jer\u00f3nimo Carrera.\n\u00cbl part\u00ec a p\u00f9blica Tribuna Popular.\nL'organisassion giovanil d\u00ebl part\u00ec a l'\u00e9 Juventud Comunista de Venezuela.\nAnt j'elession parlamentar d\u00ebl 2005 \u00ebl part\u00ec a l\u2019ha pij\u00e0 133.686 vot (8 segg)."}
{"id": "4329", "revid": "115", "url": "https://pms.wikipedia.org/wiki?curid=4329", "title": "BJP", "text": " Bharatiya Janata Party a l\u2019\u00e9 un part\u00ec pol\u00ectich nassionalista an l\u2019India.\n\u00cbl part\u00ec a l\u2019\u00e9 st\u00e0it fond\u00e0 ant \u00ebl 1980.\n\u00cbl president d\u00ebl part\u00ec a l\u2019\u00e9 Rajnath Singh.\nL'organisassion zovanil d\u00ebl part\u00ec a l'\u00e9 Bharatiya Janata Yuva Morcha.\nAnt j'elession parlamentar d\u00ebl 2004 \u00ebl part\u00ec a l\u2019ha pij\u00e0 85.866.593 vot (22%, 138 segg)."}
{"id": "4330", "revid": "9930", "url": "https://pms.wikipedia.org/wiki?curid=4330", "title": "TDP", "text": "Telugu Desam Party a l\u2019\u00e9 un part\u00ec pol\u00ectich ant l\u2019India.\n\u00cbl part\u00ec a l\u2019\u00e9 st\u00e0it fond\u00e0 ant \u00ebl 1982 da N.T. Rama Rao.\n\u00cbl cap d\u00ebl part\u00ec a l\u2019\u00e9 N. Chandrababu Naidu.\nL'oganisassion giovanil d\u00ebl part\u00ec a l'\u00e9 Telugu Yuvatha.\nAnt j'elession parlamentar d\u00ebl 2004 \u00ebl part\u00ec a l\u2019ha pij\u00e0 11 844 811 vot (3,0%, 5 segg)."}
{"id": "4331", "revid": "24478", "url": "https://pms.wikipedia.org/wiki?curid=4331", "title": "AIADMK", "text": "All India Anna Dravida Munnetra Kazhagam a l\u2019\u00e9 un part\u00ec pol\u00ectich an l\u2019India.\n\u00cbl part\u00ec a l\u2019\u00e9 st\u00e0it fond\u00e0 ant \u00ebl 1972 da MG Ramachandran.\n\u00cbl cap d\u00ebl part\u00ec a l\u2019\u00e9 VK Sasikala.\nAnt le elession parlamentar d\u00ebl 2004 \u00ebl part\u00ec a l\u2019ha pij\u00e0 8.547.014 vot (2.2%).\nMa \u00ebl part\u00ec a l\u2019ha nen pij\u00e0 gnun segg ant \u00ebl parlament."}
{"id": "4332", "revid": "9930", "url": "https://pms.wikipedia.org/wiki?curid=4332", "title": "JD(U)", "text": "Janata Dal (United) a l\u2019\u00e9 un part\u00ec pol\u00ectich an l\u2019India.\n\u00cbl cap d\u00ebl part\u00ec a l\u2019\u00e9 Nitish Kumar.\nAnt le elession parlamentar d\u00ebl 2004 \u00ebl part\u00ec a l\u2019ha pij\u00e0 9.924.209 vot (2.6%, 8 segg)."}
{"id": "4333", "revid": "4105", "url": "https://pms.wikipedia.org/wiki?curid=4333", "title": "TC", "text": "\u00cbl Trinamool Congress a l\u2019\u00e9 un part\u00ec pol\u00ectich an l\u2019India.\n\u00cbl cap d\u00ebl part\u00ec a l\u2019\u00e9 Mamanta Banerjee.\n\u00cbl part\u00ec a p\u00f9blica 'l giornal \"Trinamool\".\nL'organisassion zovanil d\u00ebl part\u00ec a l'\u00e9 Trinamool Youth Congress.\nAnt le elession parlamentar d\u00ebl 2004 \u00ebl part\u00ec a l\u2019ha pij\u00e0 8.047.771 vot (2.1%, 2 segg)."}
{"id": "4334", "revid": "115", "url": "https://pms.wikipedia.org/wiki?curid=4334", "title": "INC", "text": "Indian National Congress a l\u2019\u00e9 un part\u00ec pol\u00ectich \u00ebd s\u00e8nter-\u00ebsnistra an India.\n\u00cbl part\u00ec a l\u2019\u00e9 st\u00e0it fond\u00e0 ant \u00ebl 1885 da A.O. Hume.\n\u00cbl pressident d\u00ebl part\u00ec a l\u2019\u00e9 Sonia Gandhi.\n\u00cbl part\u00ec a p\u00f9blica Congress Sandesh.\nL'organisassion giovanil d\u00ebl part\u00ec a l'\u00e9 Indian Youth Congress.\nAnt j'elession parlamentar d\u00ebl 2004 \u00ebl part\u00ec a l\u2019ha pij\u00e0 103.405.272 vot (26,7%, 145 segg)."}
{"id": "4335", "revid": "9930", "url": "https://pms.wikipedia.org/wiki?curid=4335", "title": "AIFB", "text": "All India Forward Bloc a l\u2019\u00e9 un part\u00ec pol\u00ectich nassionalista an l\u2019India.\n\u00cbl part\u00ec a l\u2019\u00e9 st\u00e0it fond\u00e0 ant \u00ebl 1939 da Subhas Chandra Bose.\n\u00cbl Segretari General d\u00ebl part\u00ec a l\u2019\u00e9 Debrata Biswas.\nL'oganisassion zovanil d\u00ebl part\u00ec a l'\u00e9 All India Youth League.\nAnt le elession parlamentar d\u00ebl 2004 \u00ebl part\u00ec a l\u2019ha pij\u00e0 1.365.055 vot (0.2%, 3 segg)."}
{"id": "4336", "revid": "9523", "url": "https://pms.wikipedia.org/wiki?curid=4336", "title": "Cal\u00f2ss", "text": "Cal\u00f2ss (\"Calosso\" an italian) a l'\u00e9 un comun \u00ebd 1.320 abitant dla provincia d'Ast.\nAministrassion.\n\u00cbl s\u00ecndich a l'\u00e9 Giuseppe Ugonia (da l' 8/06/2009)."}
{"id": "4346", "revid": "9930", "url": "https://pms.wikipedia.org/wiki?curid=4346", "title": "RSP", "text": "Revolutionary Socialist Party a l\u2019\u00e9 un part\u00ec comunista an l\u2019India.\n\u00cbl part\u00ec a l\u2019\u00e9 st\u00e0it fond\u00e0 ant \u00ebl 1940.\n\u00cbl Segretari General d\u00ebl part\u00ec a l\u2019\u00e9 K. Pankajakshan.\nL'oganisassion zovanil d\u00ebl part\u00ec a l'\u00e9 Revolutionary Youth Front.\nAnt le elession parlamentar d\u00ebl 2004 \u00ebl part\u00ec a l\u2019ha pij\u00e0 1.717.228 vot (0.4%, 3 segg)."}
{"id": "4347", "revid": "9930", "url": "https://pms.wikipedia.org/wiki?curid=4347", "title": "CPI", "text": "\u00cbl Part\u00ec Comunista dl\u2019India a l\u2019\u00e9 un part\u00ec comunista ant l\u2019India.\n\u00cbl part\u00ec a l\u2019\u00e9 st\u00e0it fond\u00e0 ant \u00ebl 1920.\n\u00cbl Segretari General d\u00ebl part\u00ec a l\u2019\u00e9 A.B. Bardhan.\n\u00cbl part\u00ec a p\u00f9blica New Age.\nL'oganisassion dij giovo d\u00ebl part\u00ec a l'\u00e9 \"All India Youth Federation\".\nAnt j'elession parlamentar d\u00ebl 2004 \u00ebl part\u00ec a l\u2019ha pij\u00e0 5.434.738 vot (1,4%, 10 segg)."}
{"id": "4348", "revid": "9930", "url": "https://pms.wikipedia.org/wiki?curid=4348", "title": "CPI(M)", "text": "\u00cbl Part\u00ec Comunista d'India (Marxista) (\"Communist Party of India (Marxist)\") a l\u2019\u00e9 un part\u00ec comunista an India.\n\u00cbl part\u00ec a l\u2019\u00e9 st\u00e0it fond\u00e0 ant \u00ebl 1964.\n\u00cbl Segretari General d\u00ebl part\u00ec a l\u2019\u00e9 Prakash Karat.\n\u00cbl part\u00ec a p\u00f9blica People\u2019s Democracy.\nL'oganisassion dij giovo d\u00ebl part\u00ec a l'\u00e9 \"Democratic Youth Federation of India\".\nAnt j'elession parlamentar d\u00ebl 2004 \u00ebl part\u00ec a l\u2019ha pij\u00e0 22.061.677 vot (5,7%, 43 segg)."}
{"id": "4349", "revid": "9930", "url": "https://pms.wikipedia.org/wiki?curid=4349", "title": "WBSP", "text": "West Bengal Socialist Party a l\u2019\u00e9 un part\u00ec pol\u00ectich socialista an l\u2019India. \u00cbl cap d\u00ebl part\u00ec a l\u2019\u00e9 Kiranmoy Nanda."}
{"id": "4350", "revid": "9930", "url": "https://pms.wikipedia.org/wiki?curid=4350", "title": "Parti Istiqlal", "text": "\u00cbl Parti Istiqlal (\u062d\u0632\u0628 \u0627\u0644\u0625\u0633\u062a\u0642\u0644\u0627\u0644, a la litra: \"Part\u00ec dl'Indipendensa\") a l\u2019\u00e9 un part\u00ec pol\u00ectich nassionalista ant \u00ebl Mar\u00f2ch.\nL'organisassion giovanil d\u00ebl part\u00ec a l'\u00e9 Jeunesse du Parti Istiqlal.\nAnt j'elession parlamentar d\u00ebl 2002 \u00ebl part\u00ec a l\u2019ha pij\u00e0 48 segg."}
{"id": "4351", "revid": "9930", "url": "https://pms.wikipedia.org/wiki?curid=4351", "title": "LD-MPT", "text": "LD-MPT a l'\u00e9 l'acr\u00f2nim p\u00ebr la Ligue D\u00e9mocratique-Mouvement pour le Parti du Travail ch'a l\u2019\u00e9 \u00ebn part\u00ec pol\u00ectich socialista d\u00ebl Senegal.\n\u00cbl part\u00ec a l\u2019\u00e9 st\u00e0it fond\u00e0 ant \u00ebl 1975.\n\u00cbl Segretari General d\u00ebl part\u00ec a l\u2019\u00e9 Abdoulaye Bathily.\nL'organisassion zovanil d\u00ebl part\u00ec a l'\u00e9 Mouvement de Jeunesse D\u00e9mocratique.\nAnt j'elession parlamentar d\u00ebl 2001 \u00ebl part\u00ec a l\u2019ha pij\u00e0 vot."}
{"id": "4352", "revid": "847674", "url": "https://pms.wikipedia.org/wiki?curid=4352", "title": "PIT", "text": "PIT a l'\u00e9 l'acr\u00f2nim p\u00ebr \u00ebl Parti de l'Ind\u00e9pendence et du Travail ch'a l\u2019\u00e9 \u00ebn part\u00ec comunista ant \u00ebl Senegal.\n\u00cbl part\u00ec a l\u2019\u00e9 st\u00e0it fond\u00e0 ant \u00ebl 1957.\n\u00cbl Segretari General d\u00ebl part\u00ec a l\u2019\u00e9 Maguette Thiam.\n\u00cbl part\u00ec a p\u00f9blica Daan Doole.\nL'organisassion giovanil d\u00ebl part\u00ec a l'\u00e9 Union de la Jeunesse D\u00e9mocratique Alboury Ndiaye.\nAnt j'elession parlamentar d\u00ebl 2001 \u00ebl part\u00ec a l\u2019ha pij\u00e0 1 segg."}
{"id": "4353", "revid": "9930", "url": "https://pms.wikipedia.org/wiki?curid=4353", "title": "\u00d6VP", "text": "\u00d6sterreichische Volkspartei a l\u2019\u00e9 un part\u00ec pol\u00ectich an l\u2019\u00c0ustria.\n\u00cbl part\u00ec a l\u2019\u00e9 st\u00e0it fond\u00e0 ant \u00ebl 1945.\n\u00cbl cap d\u00ebl part\u00ec a l\u2019\u00e9 Wolfgang Sch\u00fcssel.\nL'oganisassion zovanil d\u00ebl part\u00ec a l'\u00e9 Junge Volkspartei.\nAnt le elession parlamentar d\u00ebl 2002 \u00ebl part\u00ec a l\u2019ha pij\u00e0 2.076.833 vot (42.30%, 79 segg).\nAnt le elession presidensiaj d\u00ebl 2004 \u00ebl candid\u00e0 d\u00ebl part\u00ec, Benita Ferrero-Waldner , a l\u2019ha pij\u00e0 1.969.326 vot (47.6%).\n\u00cbl part\u00ec a l\u2019ha 6 segg ant \u00ebl Parlament Europengh."}
{"id": "4354", "revid": "9930", "url": "https://pms.wikipedia.org/wiki?curid=4354", "title": "SP\u00d6", "text": "Sozialdemokratische Partei \u00d6sterreichs a l\u2019\u00e9 un part\u00ec pol\u00ectich sossial democr\u00e0tich an l\u2019\u00c0ustria.\n\u00cbl part\u00ec a l\u2019\u00e9 st\u00e0it fond\u00e0 ant \u00ebl 1888.\n\u00cbl cap d\u00ebl part\u00ec a l\u2019\u00e9 Alfred Gusenbauer.\nL'oganisassion zovanil d\u00ebl part\u00ec a l'\u00e9 Sozialistische Jugend \u00d6sterreich.\nAnt le elession parlamentar d\u00ebl 2002 \u00ebl part\u00ec a l\u2019ha pij\u00e0 1.792.499 vot (36.51%, 69 segg).\nAnt le elession presidensiaj d\u00ebl 2004 \u00ebl candid\u00e0 d\u00ebl part\u00ec, Heinz Fischer, a l\u2019ha vagn\u00e0 pijand 2.166.690 vot (52.4%).\n\u00cbl part\u00ec a l\u2019ha 7 segg ant \u00ebl Parlament Europengh.\n\u00cbl part\u00ec a l\u2019\u00e9 afili\u00e0 al Part\u00ec Sossialista Ant\u00ebrnassional."}
{"id": "4355", "revid": "71", "url": "https://pms.wikipedia.org/wiki?curid=4355", "title": "FP\u00d6", "text": "Freiheitliche Partei \u00d6sterreichs a l\u2019\u00e9 un part\u00ec pol\u00ectich nassionalista an \u00c0ustria.\n\u00cbl part\u00ec a l\u2019\u00e9 st\u00e0it fond\u00e0 ant \u00ebl 1956.\n\u00cbl cap d\u00ebl part\u00ec a l\u2019\u00e9 Heinz-Christian Strache.\nL'oganisassion giovanil d\u00ebl part\u00ec a l'\u00e9 Ring Freiheitlicher Jugend \u00d6sterreich.\nAnt j'elession parlamentar d\u00ebl 2002 \u00ebl part\u00ec a l\u2019ha pij\u00e0 491.328 vot (10,1%, 18 scagn).\n\u00cbl part\u00ec a l\u2019ha 1 segg ant \u00ebl Parlament Europengh."}
{"id": "4356", "revid": "9930", "url": "https://pms.wikipedia.org/wiki?curid=4356", "title": "Gr\u00fcnen", "text": "Die Gr\u00fcnen - Die Gr\u00fcne Alternative a l\u2019\u00e9 un part\u00ec pol\u00ectich ant l\u2019\u00c0ustria.\n\u00cbl part\u00ec a l\u2019\u00e9 st\u00e0it fond\u00e0 ant \u00ebl 1986.\n\u00cbl cap d\u00ebl part\u00ec a l\u2019\u00e9 Alexander Van der Bellen.\n\u00cbl part\u00ec a p\u00f9blica Planet.\nAnt le elession parlamentar d\u00ebl 2002 \u00ebl part\u00ec a l\u2019ha pij\u00e0 464.980 vot (9.47%, 17 segg).\n\u00cbl part\u00ec a l\u2019ha 2 segg ant \u00ebl Parlament Europengh."}
{"id": "4357", "revid": "71", "url": "https://pms.wikipedia.org/wiki?curid=4357", "title": "LIF", "text": "LIF a l'\u00e9 l'acr\u00f2nim p\u00ebr Liberales Forum, un part\u00ec pol\u00ectich liberal ant l\u2019\u00c0ustria.\n\u00cbl part\u00ec a l\u2019\u00e9 st\u00e0it fond\u00e0 ant \u00ebl 1993 da Heide Schmit.\n\u00cbl cap d\u00ebl part\u00ec a l\u2019\u00e9 Alexander Zach.\nAnt j'elession parlamentar d\u00ebl 2002 \u00ebl part\u00ec a l\u2019ha pij\u00e0 48.083 vot (0,98%). Ma \u00ebl part\u00ec a l\u2019ha pij\u00e0 gnun segg ant \u00ebl parlament.\n\u00cbl part\u00ec a l\u2019ha 1 segg ant \u00ebl Parlament Europengh."}
{"id": "4358", "revid": "71", "url": "https://pms.wikipedia.org/wiki?curid=4358", "title": "Part\u00ec Comunista dl\u2019\u00c0ustria", "text": "\u00cbl Part\u00ec Comunista dl\u2019\u00c0ustria a l\u2019\u00e9 un part\u00ec comunista ant l\u2019\u00c0ustria.&lt;br&gt;\nA l\u2019\u00e9 st\u00e0it fond\u00e0 d\u00ebl 1918.\n\u00cbl part\u00ec a p\u00f9blica l'arvista Argument.&lt;br&gt;\nL'organisassion giovanil d\u00ebl part\u00ec as ciama \"Kommunistische Jugend \u00d6sterreichs - Junge Linke\".\nAnt j'elession parlamentar d\u00ebl 2002 \u00ebl part\u00ec a l\u2019ha pij\u00e0 27.568 vot (0,56%) ma gnun segg ant \u00ebl Parlament."}
{"id": "4359", "revid": "9930", "url": "https://pms.wikipedia.org/wiki?curid=4359", "title": "SLP", "text": "\u00cbl Sozialistische LinksPartei a l\u2019\u00e9 un part\u00ec pol\u00ectich socialista an \u00c0ustria.\n\u00cbl part\u00ec a l\u2019\u00e9 st\u00e0it fond\u00e0 ant \u00ebl 2000.\n\u00cbl cap d\u00ebl part\u00ec a l\u2019\u00e9 Sonja Grusch. \u00cbl part\u00ec a p\u00f9blica Vorw\u00e4rts.\nAnt j'elession parlamentar d\u00ebl 2002 \u00ebl part\u00ec a l\u2019ha pij\u00e0 3.906 vot (0.08%). Ma \u00ebl part\u00ec a l\u2019ha pij\u00e0 gnun segg ant \u00ebl parlament."}
{"id": "4360", "revid": "9930", "url": "https://pms.wikipedia.org/wiki?curid=4360", "title": "AKEL", "text": "\u0391\u03bd\u03bf\u03c1\u03b8\u03c9\u03c4\u03b9\u03ba\u03cc \u039a\u03cc\u03bc\u03bc\u03b1 \u0395\u03c1\u03b3\u03b1\u03b6\u03cc\u03bc\u03b5\u03bd\u03bf\u03c5 \u039b\u03b1\u03bf\u03cd a l\u2019\u00e9 un part\u00ec comunista an \u00ebl Cipro.\n\u00cbl part\u00ec a l\u2019\u00e9 st\u00e0it fond\u00e0 ant \u00ebl 1926.\n\u00cbl Segretari General d\u00ebl part\u00ec a l\u2019\u00e9 Dimitris Christofias (\u0394\u03b7\u03bc\u03ae\u03c4\u03c1\u03b7\u03c2 \u03a7\u03c1\u03b9\u03c3\u03c4\u03cc\u03c6\u03b9\u03b1\u03c2).\n\u00cbl part\u00ec a p\u00f9blica Haravghi. L'oganisassion zovanil d\u00ebl part\u00ec a l'\u00e9 EDON.\nAnt le elession parlamentar d\u00ebl 2006 \u00ebl part\u00ec a l\u2019ha pij\u00e0 131.066 vot (31.1%, 18 segg).\n\u00cbl part\u00ec a l\u2019ha 2 segg ant \u00ebl Parlament Europengh."}
{"id": "4361", "revid": "9930", "url": "https://pms.wikipedia.org/wiki?curid=4361", "title": "DISY", "text": "\u0394\u03b7\u03bc\u03bf\u03ba\u03c1\u03b1\u03c4\u03b9\u03ba\u03cc\u03c2 \u03a3\u03c5\u03bd\u03b1\u03b3\u03b5\u03c1\u03bc\u03cc\u03c2 a l\u2019\u00e9 un part\u00ec pol\u00ectich \u00ebd Cipro.\n\u00cbl part\u00ec a l\u2019\u00e9 st\u00e0it fond\u00e0 ant \u00ebl 1976 da Glafkos Klerides (an Grech: \u0393\u03bb\u03b1\u03cd\u03ba\u03bf\u03c2 \u039a\u03bb\u03b7\u03c1\u03af\u03b4\u03b7\u03c2).\n\u00cbl cap d\u00ebl part\u00ec a l\u2019\u00e9 Nikos Anastasiadhis. L'organisassion zovanil d\u00ebl part\u00ec a l'\u00e9 NEDISY.\nAnt j'elession parlamentar d\u00ebl 2006 \u00ebl part\u00ec a l\u2019ha pij\u00e0 127.776 vot (30.3%, 18 segg).\nAnt j'elession presidensiaj d\u00ebl 2002 \u00ebl candid\u00e0 d\u00ebl part\u00ec, Glafkos Klerides , a l\u2019ha pij\u00e0 160.724 vot (38.8%).\n\u00cbl part\u00ec a l\u2019ha 2 segg ant \u00ebl Parlament Europengh."}
{"id": "4362", "revid": "9930", "url": "https://pms.wikipedia.org/wiki?curid=4362", "title": "DIKO", "text": "\u0394\u03b7\u03bc\u03bf\u03ba\u03c1\u03b1\u03c4\u03b9\u03ba\u03cc \u039a\u03cc\u03bc\u03bc\u03b1 a l\u2019\u00e9 un part\u00ec pol\u00ectich liberal an \u00ebl Cipro.\n\u00cbl part\u00ec a l\u2019\u00e9 st\u00e0it fond\u00e0 ant \u00ebl 1976 da Spyros Kyprianou.\n\u00cbl cap d\u00ebl part\u00ec a l\u2019\u00e9 Tassos Papadopoulos. Ant le elession presidensiaj d\u00ebl 2002 \u00ebl candid\u00e0 d\u00ebl part\u00ec, Tassos Papadopoulos, a l\u2019ha vagn\u00e0 pijand 213.353 vot (51.5%).\nL'oganisassion zovanil d\u00ebl part\u00ec a l'\u00e9 \u039d\u0395\u0394\u0397\u039a.\nAnt le elession parlamentar d\u00ebl 2006 \u00ebl part\u00ec a l\u2019ha pij\u00e0 75.458 vot (17.9%, 11 segg). \u00cbl part\u00ec a l\u2019ha 1 segg ant \u00ebl Parlament Europengh."}
{"id": "4363", "revid": "9930", "url": "https://pms.wikipedia.org/wiki?curid=4363", "title": "EDEK", "text": "\u039a\u03b9\u03bd\u03ae\u03bc\u03b1 \u03a3\u03bf\u03c3\u03b9\u03b1\u03bb\u03b4\u03b7\u03bc\u03bf\u03ba\u03c1\u03b1\u03c4\u03ce\u03bd \u0395\u0394\u0395\u039a a l\u2019\u00e9 un part\u00ec pol\u00ectich sossial democr\u00e0tich ant \u00ebl Cipro.\n\u00cbl part\u00ec a l\u2019\u00e9 st\u00e0it fond\u00e0 ant \u00ebl 1970 da Vasos Lyssaridis.\n\u00cbl cap d\u00ebl part\u00ec a l\u2019\u00e9 Yannakis Omirou.\nAnt le elession parlamentar d\u00ebl 2006 \u00ebl part\u00ec a l\u2019ha pij\u00e0 37.533 vot (8.9%, 5 segg).\n\u00cbl part\u00ec a l\u2019\u00e9 afili\u00e0 al Part\u00ec Sossialista Ant\u00ebrnassional."}
{"id": "4364", "revid": "9930", "url": "https://pms.wikipedia.org/wiki?curid=4364", "title": "EK", "text": "\u0395\u03c5\u03c1\u03c9\u03c0\u03b1\u03ca\u03ba\u03cc \u039a\u03cc\u03bc\u03bc\u03b1 (\"Evropaiko Komma\", an car\u00e0ter latin; \"Part\u00ec Europengh\" an piemont\u00e8is) a l\u2019\u00e9 un part\u00ec pol\u00ectich ant \u00ebl Cipro.\n\u00cbl part\u00ec a l\u2019\u00e9 st\u00e0it fond\u00e0 ant \u00ebl 2005.\nAnt le elession parlamentar d\u00ebl 2006 \u00ebl part\u00ec a l\u2019ha pij\u00e0 24 196 vot (5.8%, 3 segg).\nL'oganisassion zovanil d\u00ebl part\u00ec a l'\u00e9 \u039d\u03b5\u03bf\u03bb\u03b1\u03af\u03b1 \u0395\u03c5\u03c1\u03c9\u03c0\u03b1\u03ca\u03ba\u03cc \u039a\u03cc\u03bc\u03bc\u03b1."}
{"id": "4365", "revid": "9930", "url": "https://pms.wikipedia.org/wiki?curid=4365", "title": "KOP", "text": "\u039a\u03af\u03bd\u03b7\u03bc\u03b1 \u039f\u03b9\u03ba\u03bf\u03bb\u03cc\u03b3\u03c9\u03bd \u03a0\u03b5\u03c1\u03b9\u03b2\u03b1\u03bb\u03bb\u03bf\u03bd\u03c4\u03b9\u03c3\u03c4\u03ce\u03bd a l\u2019\u00e9 un part\u00ec pol\u00ectich ecologista \u00ebd l'\u00ecsola \u00ebd Cipro. Ant j'elession parlamentar d\u00ebl 2006 \u00ebl part\u00ec a l\u2019ha pij\u00e0 8.193 vot (2%, 1 segg)."}
{"id": "4366", "revid": "9930", "url": "https://pms.wikipedia.org/wiki?curid=4366", "title": "EDI", "text": "L'EDI, \u0395\u03bd\u03c9\u03bc\u03ad\u03bd\u03bf\u03b9 \u0394\u03b7\u03bc\u03bf\u03ba\u03c1\u03b1\u03c4\u03ad\u03c2, a l\u2019\u00e9 un part\u00ec pol\u00ectich liberal dl'\u00ecsola \u00ebd Cipro.\n\u00cbl part\u00ec a l\u2019\u00e9 st\u00e0it fond\u00e0 ant \u00ebl 1996.&lt;br&gt;\n\u00cbl cap d\u00ebl part\u00ec a l\u2019\u00e9 George Vasiliou.&lt;br&gt;\nAnt j'elession parlamentar d\u00ebl 2006 \u00ebl part\u00ec a l\u2019ha pij\u00e0 1.000 vot (1%). Ma \u00ebl part\u00ec a l\u2019ha pij\u00e0 gnun segg ant \u00ebl parlament."}
{"id": "4373", "revid": "79", "url": "https://pms.wikipedia.org/wiki?curid=4373", "title": "KP\u00d6", "text": ""}
{"id": "4374", "revid": "2804", "url": "https://pms.wikipedia.org/wiki?curid=4374", "title": "PCCh", "text": ""}
{"id": "4375", "revid": "19", "url": "https://pms.wikipedia.org/wiki?curid=4375", "title": "Fujarol", "text": ""}
{"id": "4376", "revid": "9523", "url": "https://pms.wikipedia.org/wiki?curid=4376", "title": "Siam", "text": "Siam (\"Sessame\" an italian) a l'\u00e9 un comun \u00ebd 275 abitant dla provincia d'Ast.\nAministrassion.\n\u00cbl s\u00ecndich a l'\u00e9 Carlo Berchio (dal 14/06/2004 -second mand\u00e0: 2009-)."}
{"id": "4378", "revid": "9523", "url": "https://pms.wikipedia.org/wiki?curid=4378", "title": "Brun", "text": "Brun (\"Bren\" an monfrin, \"Bruno\" an italian), a l'\u00e9 un comun \u00ebd 373 abitant dla provincia d'Ast.\nAministrassion.\n\u00cbl s\u00ecndich a l'\u00e9 Manuela Bo (da l' 8/06/2009)."}
{"id": "4379", "revid": "9930", "url": "https://pms.wikipedia.org/wiki?curid=4379", "title": "Frances Hodgson Burnett", "text": "Scritris an lenga angl\u00e8isa.\nFrances Eliza Hodgson a nass a Manchester (Anghilt\u00e8ra) \u00ebl 24 \u00ebd nov\u00e8mber d\u00ebl 1849, tersa \u00ebd sinch masn\u00e0.\nS\u00f2 pare a meuir d\u00ebl 1853, lassand la famija ant la miseria.\nS\u00f2n a possa la cita \"Fanny\" a ancamin\u00e9 a scrive, coma mojen d'evasion.\nAnt \u00ebl 1865 la famija as trasferiss a Knoxville an Tennessee.\nAn M\u00e9rica a con\u00f2ss Swann Burnett, ch'a dventr\u00e0 s\u00f2 \u00f2m d\u00ebl 1873 e dont a divorsi\u00ebr\u00e0 d\u00ebl 1898.\nScritris p\u00ebr grand e masn\u00e0, soa produssion a consist an p\u00ec che quaranta l\u00ecber.\nSoa creassion p\u00ec avos\u00e0 a l'\u00e9 \u00ebl protagonista \u00ebd \"Little Lord Fauntleroy\", un p\u00ebrsonage \u00ebd bel deuit dvent\u00e0 dun-a un model ampegnativ p\u00ebr le masn\u00e0 'd cola generassion.\nPublic\u00e0 d\u00ebl 1886, \u00ebl l\u00ecber a l'ha av\u00f9 dlonch sucess.\nFrances Hodgson a meuir a Plandome, Long Island, davzin a New York, \u00ebl 29 d'ot\u00f3ber d\u00ebl 1924.\nEuvre prinsipaj.\nFrances Hodgson a l'\u00e9 st\u00e0ita \u00ebdc\u00f2 autris \u00ebd v\u00e0ire comedie, dont doe an colaborassion con s\u00f2 scond mar\u00ec, \u00ebl m\u00e9dich Stephen Townsend."}
{"id": "4380", "revid": "1805", "url": "https://pms.wikipedia.org/wiki?curid=4380", "title": "Georges Simenon", "text": "Scritor an lenga frans\u00e8isa.\nGeorges Joseph Christian Simenon a l'era nass\u00f9 a Li\u00e8ge (Belgi) \u00ebl 13 \u00ebd f\u00ebrv\u00e9 d\u00ebl 1903 e a l'\u00e9 m\u00f2rt a Losana \u00ebl 4 d\u00eb st\u00e8mber d\u00ebl 1989.\nA s\u00ebddes agn a l'\u00e9 dvent\u00e0 giornalista \u00ebd cr\u00f2naca a La Gazette de Li\u00e8ge.\nD\u00ebl 1921 a-i seurt s\u00f2 prim romanz, \"Au pont des Arches, petite histoire li\u00e9geoise\".\nD\u00ebl 1922 as trasferiss a Paris con soa fomna, la pitris R\u00e9gine Renchon, e a ancamin-a a scrive conte e romanz an tuti ij g\u00e9ner: polissiesch, er\u00f2tich, dram\u00e0tich e via f\u00f2rt.\nDal 1923 al 1933 a-i seurto apopr\u00e9 dosent romanz, na milen-a \u00ebd conte e v\u00e0ire art\u00eccoj.\nMaigret.\n\u00cbl p\u00ebrsonage p\u00ec conoss\u00f9 \u00ebd Simenon a l'\u00e9 \u00ebl comissari Maigret, anspir\u00e0 a la p\u00ebrson-a d\u00ebl comissari Nicolle.\n\u00cbl prim romanz ant\u00e9 ch'a compariss a l'\u00e9 \"Pietr le Letton\", d\u00ebl 1929.\nAn tut, a-i seurto stantessinch romanz dla serie \u00ebd Maigret, p\u00ec vinteut conte, fin-a a \"Maigret et monsieur Charles\" d\u00ebl 1972.\nIj \"romanz dur\".\nP\u00f2ch \u00ebd temp d\u00f2p d'av\u00e8j anandi\u00e0 la serie \u00ebd Maigret, Simenon a ancamin-a a scrive coj ch'a ciama s\u00f2 \"romanz-romanz\" o \"romanz dur\".\n\u00cbl prim a l'\u00e9 \"Relais d'Alsace\" d\u00ebl 1931; a-i n\u00eb surtran p\u00ec 'd sent, fin-a a \"Innocents\" d\u00ebl 1972.\nAntramentre ch'a scriv, Simenon a viagia e a tramuda soens.\nChit\u00e0 Paris, a va an Charentes e peui an Vand\u00e9a.\nAnt \u00ebl 1945 as n\u00eb va ant j\u00eb Stat Un\u00ec, andoa a resta des agn, a div\u00f2rsia e a maria Denyse Ouimet.\nA torna an Fransa e peui as trasferiss p\u00ebr la dariera vira an \u00cbsv\u00ecssera.\nAnt \u00ebl 1972 a pija la decision \u00ebd chit\u00e9 d\u00eb scrive; con un registrator a compon vintedoe \"Dict\u00e9es\".\nA torna a scrive dzortut p\u00ebr la redassion \u00ebd soe \"M\u00e9moires intimes\", d\u00ebl 1981, d\u00f2p che soa fija Marie-Jo a l'\u00e9 massasse.\nSimenon a l'ha otn\u00f9 dun-a un sucess \u00ebd letor, ma pit\u00f2st tard l'atension \u00ebd la cr\u00ectica, bele che Andr\u00e9 Gide a l'abia arconossulo tanme un dij m\u00e8j scritor an frans\u00e8is dij s\u00f2 temp.\nV\u00e0ire romanz \u00ebd Simenon a son \u00ebst\u00e0it adat\u00e0 p\u00ebr \u00ebl cine o la television, p\u00ebr esempi \"La nuit du carrefour\", \u00ebd J. Renoir (1932)."}
{"id": "4381", "revid": "9930", "url": "https://pms.wikipedia.org/wiki?curid=4381", "title": "Assi\u00f2ma \u00ebd selession", "text": "L'assi\u00f2ma \u00ebd selession (AC: \"axiom of choice\") a l'\u00e9 n'assi\u00f2ma dla teor\u00eca dj'ansem, formol\u00e0 da Zermelo ant \u00ebl 1904.\nA fortiss che se formula_1 a l'\u00e9 na famija d'ansem nen veuid, a-i \u00e9 na fonsion \u00ebd selession p\u00ebr formula_1, visad\u00ec na fonsion formula_3 dont \u00ebl domini a l'\u00e9 formula_1 e ch'a l'ha la propriet\u00e0 che formula_5 p\u00ebr tuti j'formula_6.&lt;br&gt;\nA diferensa da j'\u00e0otri assi\u00f2ma ch'a fortisso l'esistensa d'ansem (cobia, separassion, union, potensa, infin\u00ec, rampiass), l'assi\u00f2ma \u00ebd selession a l'\u00e9 nen costrutiv, p\u00ebrch\u00e8 a d\u00e0 nen na descrission dl'ansem (ant \u00ebs cas s\u00ec, dla fonsion) dont a fortiss l'esistensa.\nA l'\u00e9 p\u00ebr l\u00f2n che v\u00e0ire matem\u00e0tich a preferisso nen dovrelo o, cand ch'a lo deuvro, armarch\u00e9 ci\u00e0ir andoa a l'\u00e9 dovr\u00e0.&lt;br&gt;\nLa teor\u00eca dj'ansem \u00ebd Zermelo-Fraenkel a ven ciam\u00e0 ZF.\nAn giontand-je l'assi\u00f2ma \u00ebd selession a l'\u00e9 denot\u00e0 ZFC.\nEquivalent dl'assioma \u00ebd selession.\nA-i son v\u00e0ire afermassion che ant la teor\u00eca ZF a son equivalente a l'assi\u00f2ma \u00ebd selession.\nAn efet, l'enonsi\u00e0 originari postul\u00e0 da Zermelo a fort\u00eca che, p\u00ebr minca famija formula_7 d'ansem nen veuid a doi a doi disgionz\u00f9, a esist n'ansem seletor, visad\u00ec ch'a rancontra minca m\u00e8mber d'formula_7 an n'\u00f9nich element.\nIj prinsipaj.\nIj prinsipaj equivalent \u00ebd l'assi\u00f2ma \u00ebd selession a son:\nLema \u00ebd Zorn.\nSi X a l'\u00e9 n'ansem parsialman ordin\u00e0 andoa che tute le caden-e a son magior\u00e0, antlora X a l'ha n'element massimal.\nPrinsipi d\u00ebl bon ordinament.\n\u00cbl prinsipi d\u00ebl bon ordinament, o teorema \u00ebd Zermelo, a fortiss che minca ansem a l'ha 'n bon ordinament, visad\u00ec n'ordinament andoa tuti ij sot-ansem nen veuid a l'han \u00ebn m\u00ecnim.\nNa conseguensa d'\u00ebs prinsipi-s\u00ec a l'\u00e9 che minca ansem infin\u00ec a l'ha cardinalit\u00e0 ugual a ch\u00e8ich formula_9, ant\u00e9 che formula_10 a l'\u00e9 'n n\u00f9mer ordinal.\nTeorema \u00ebd Tychonov.\n\u00cbl prodot d\u00eb spassi squasi-compat a l'\u00e9 squasi-compat.\nD'\u00e0utri equivalent.\nPrinsipi dla caden-a massimal.\nAn minca ansem ordin\u00e0 (\u00ebd fasson parsial) a-i \u00e9 na caden-a massimal r\u00ebspet a l'anclusion.\nCoerensa e indipendensa.\nAn giontand-je l'assi\u00f2ma \u00ebd selession o soa negassion a la teor\u00eca ZF a-i \u00e9 gnun privo \u00ebd cre\u00e9 \u00ebd contradission.\nS\u00f2n, mers\u00ec ai doi teorema s\u00ec da press:&lt;br&gt;\nTeorema (\u00ebd G\u00f6del; l'arzult\u00e0 a l'\u00e9 nonsi\u00e0 ant \u00ebl 1938, na trassa dla dimostrassion a seurt d\u00ebl 1939, ij detaj a son public\u00e0 d\u00ebl 1940).\nSi ZF a l'\u00e9 na teor\u00eca coerenta, \u00ebdc\u00f2 ZFC a-l l'\u00e9.&lt;br&gt;\nTeorema (\u00ebd Cohen, 1963).\nSi ZF a l'\u00e9 na teor\u00eca coerenta, \u00ebdc\u00f2 ZF+formula_11AC a-l l'\u00e9.\nPrinsipi \u00ebd selession d\u00e9boj.\nA-i son \u00ebdc\u00f2 \u00ebd forme p\u00ec d\u00e9boj dl'assi\u00f2ma \u00ebd selession ch'a ven-o mincatant dovr\u00e0 al p\u00f2st \u00ebd col pien (p\u00ebr esempi cand as gionto d'\u00e0utri assi\u00f2ma a la teor\u00eca ch'a sar\u00eco an contrast con l'assi\u00f2ma pien).\nDontr\u00e9 dij p\u00ec comun a son:\nPrinsipi dle selession dipendente (DC).\nSi formula_12 a l'\u00e9 na relassion binaria ansima a n'ansem nen veuid formula_13 e p\u00ebr quals\u00ebss\u00eca formula_14 a-i \u00e9 un formula_15 con la propriet\u00e0 che formula_16, antlora a-i \u00e9 na sequensa formula_17 an formula_13 ch'a l'ha la propriet\u00e0 che formula_19 p\u00ebr tuti j'formula_20.\nPrinsipi dle selession numer\u00e0bij (formula_21).\nA l'\u00e9 l'assi\u00f2ma \u00ebd selession limit\u00e0 a cand la famija formula_1 a l'\u00e9 numer\u00e0bil.\n\u00cbl prinsipi dle selession numer\u00e0bij a l'\u00e9 p\u00ec d\u00e9bol d\u00ebl prinsipi dle selession dipendente, ma an efet v\u00e0ire arzult\u00e0 dont la dimostrassion natural a deuvra DC a son conseguensa, con ch\u00e8ich \u00ebsf\u00f2rs an p\u00ec, d'formula_21.\n\u00cbl deb\u00e0 an sl'assi\u00f2ma.\nL'assi\u00f2ma \u00ebd selession a l'ha f\u00e0it dlongh nasse dle discussion pen-a ch'a l'\u00e9 st\u00e0it formol\u00e0.\nGi\u00e0 d\u00ebl 1905, \u00ebl Bulletin de la Soci\u00e9t\u00e9 math\u00e9matique de France a publicava un deb\u00e0 antra Baire, Borel, Hadamard e Lebesgue an sl'assi\u00f2ma \u00ebd Zermelo e, dl'istess ann, v\u00e0ire art\u00eccoj dij Mathematische Annalen a son \u00ebst\u00e0it consacr\u00e0 a cost argoment.\nAntra ij p\u00ec goregn opositor dl'assi\u00f2ma a-i ero Baire, Borel e Lebesgue.\nA venta d\u00ec che, gi\u00e0 prima ch'a fussa formol\u00e0 con precision da Zermelo, l'assi\u00f2ma \u00ebd selession a l'era st\u00e0it dovr\u00e0 v\u00e0ire vire \u00ebd fasson ampl\u00ecssita an matem\u00e0tica cl\u00e0ssica, an particolar ant l'an\u00e0lisi.\nTutun, tute coste aplicassion cl\u00e0ssiche a peulo esse giustific\u00e0 an basand-se mach an sl'assi\u00f2ma dle selession dipendente e, an efet, la p\u00ec part a l'han mach damanca d\u00ebl p\u00ec d\u00e9bol prinsipi dle selession numer\u00e0bij."}
{"id": "4382", "revid": "71", "url": "https://pms.wikipedia.org/wiki?curid=4382", "title": "Strop \u00ebd p\u00ebrmutassion", "text": "N\u00eb strop \u00ebd p\u00ebrmutassion ansima a n'ansem formula_1 a l'\u00e9 n\u00eb strop G dont j'element a son \u00ebd p\u00ebrmutassion d'formula_1 e l'operassion a l'\u00e9 la composission \u00ebd fonsion.\nLa cardinalit\u00e0 d'X a l'\u00e9 ciam\u00e0 \"gr\u00e9\" \u00ebd G e j'element d'X a son soens ciam\u00e0 \"litre\".\nLa colession \u00ebd tute le p\u00ebrmutassion d'formula_1 a l'\u00e9 soens denot\u00e0 formula_4.&lt;br&gt;\nDagi\u00e0 che la composission \u00ebd fonsion a l'\u00e9 associativa, che l'identit\u00e0 ansima a formula_1 a l'\u00e9 na p\u00ebrmutassion e che l'anversa \u00ebd minca p\u00ebrmutassion a l'\u00e9 na p\u00ebrmutassion, a arzulta che formula_4 a l'\u00e9 n\u00eb strop, ciam\u00e0 \"strop sim\u00e9trich\" dzora X, e che j\u00eb strop \u00ebd p\u00ebrmutassion ansima a formula_1 a son tuti ij sot-\u00ebstrop \u00ebd formula_4.\nS'a-i son almanch 3 litre, Sym(X) a l'\u00e9 nen abelian.&lt;br&gt;\nAn efet, al concet d\u00eb strop \u00ebd p\u00ebrmutassion a l'\u00e9 d'aotut general trames a j\u00eb strop, p\u00ebr via d\u00ebl teorema s\u00ec da press.\nTeorema.\nMinca strop formula_9 a l'\u00e9 isom\u00f2rfich a n\u00eb strop \u00ebd p\u00ebrmutassion ansima a formula_9.&lt;br&gt;\n\"Dimostrassion.\"\nLa fonsion formula_11 defin\u00eca da formula_12 per tuti ij formula_13 a l'\u00e9 n'isomorfism tra formula_14 e soa plancia.\nMinca strop \u00ebd p\u00ebrmutassion G a agiss an sl'ansem \u00ebd soe litre X con n'assion formula_15 defin\u00eca da gx=g(x).\nStrop \u00ebd sostitussion.\nCand X a l'\u00e9 n'ansem fin\u00ec con n element, antlora Sym(X) a l'ha n! element e le p\u00ebrmutassion d'X a son \u00ebdc\u00f2 ciam\u00e0 sostitussion.\n\u00cbl sot-ansem dle sostitussion par a l'ha formula_16 element e a l'\u00e9 'n sot-\u00ebstrop normal \u00ebd Sym(X); a l'\u00e9 ciam\u00e0 \"strop altern\u00e0\".\nIsomorfism d\u00eb strop \u00ebd p\u00ebrmutassion.\nSi G a l'\u00e9 n\u00eb strop \u00ebd p\u00ebrmutassion ansima a X e H a l'\u00e9 n\u00eb strop \u00ebd p\u00ebrmutassion ansima a Y, n'isomorfism an tra la cobia (X,G) e la cobia (Y,H) a l'\u00e9 na cobia (T,U) ant\u00e9 che formula_17 a l'\u00e9 na bijession, formula_18 a l'\u00e9 n'isomorfism d\u00eb strop e formula_19 p\u00ebr minca formula_20.\nSi (X,G) e (Y,H) a son isom\u00f2rfich, antlora j\u00eb strop G e H a son isom\u00f2rfich e j'ansem X e Y a l'han la midema cardinalit\u00e0, ma G e H a peulo esse d\u00eb strop isom\u00f2rfich e X e Y a peulo av\u00e8j la midema cardinalit\u00e0 sensa che (X,G) e (Y,H) a sio is\u00f2morfich tanme strop \u00ebd p\u00ebrmutassion."}
{"id": "4383", "revid": "19", "url": "https://pms.wikipedia.org/wiki?curid=4383", "title": "Arthur Conan Doyle", "text": "Scritor \u00ebscoss\u00e8is an lenga angl\u00e8isa.\nArthur Ignatius Conan Doyle a l'\u00e9 nass\u00f9 a Edimborgh, an \u00cbsc\u00f2ssia, \u00ebl 22 \u00ebd maj d\u00ebl 1859, prim fieul dl'artista Charles Doyle, e a l'\u00e9 m\u00f2rt a Crowborough, ant \u00ebl Sussex, d\u00ebl 1930.\nA l'av\u00eca f\u00e0it le sc\u00f2le a l\u00eb Stonyhurst College, an Almagna.\nPeui a l'ha studi\u00e0 meisin-a a la Edinburgh Medical School e a l'ha f\u00e0it \u00ebl m\u00e9dich a Southsea fin-a al 1890; d\u00f2p a l'\u00e9 d\u00e9dicasse mach p\u00ec a la literatura.\nA l'era torn\u00e0 a la meisin-a mach durant la gu\u00e8ra ant \u00ebl Sudan contra ij derviss (1890) e cola contra ij boero (1899-1902), ant\u00e9 ch'a l'era ufissial m\u00e9dich.\nD\u00ebl 1902 a l'\u00e9 st\u00e0it f\u00e0it sivali\u00e9.\nSoa preparassion m\u00e9dica a l'ha p\u00ebrm\u00ebttuje d'anandi\u00e9 un neuv g\u00e9ner literari, dit d\u00ebl romanz polissiesch sient\u00ecfich.\nA l'\u00e9 dvent\u00e0 famos dzortut p\u00ebr s\u00f2 p\u00ebrsonage Sherlock Holmes.\nAnt ij dari\u00e9 agn a l'era dvent\u00e0 spiritualista, an \u00ebscrivend e mostrand an sl'argument."}
{"id": "4384", "revid": "9930", "url": "https://pms.wikipedia.org/wiki?curid=4384", "title": "Agatha Christie", "text": "Scritris an lenga angl\u00e8isa.\nAgatha Mary Clarissa Miller a l'\u00e9 nass\u00f9a a Torquay, ant \u00ebl Devon (Anghilt\u00e8ra), \u00ebl 15 d\u00eb st\u00e8mber d\u00ebl 1890, tersa fija d'un rich merican, e a l'\u00e9 m\u00f2rta a Wallingford, ant \u00ebl Berkshire, \u00ebl 12 \u00ebd gen\u00e9 d\u00ebl 1976.\nDa masn\u00e0 a l'av\u00eca viv\u00f9 an campagna, sensa and\u00e9 a sc\u00f2la: soa mare a l'era ancariasse 'd soa istrussion.\nA l'ancamin dla gu\u00e8ra, ant \u00ebl 1914, a va a travaj\u00e9 ant n'ospidal dla Cros Rossa.\nAncor d\u00ebl 1914 as maria con Archibald Christie, ch'a sar\u00e0 pil\u00f2ta 'd reoplan durant la prima gu\u00e8ra mondial.\nDl'\u00e9poca dla gu\u00e8ra a l'\u00e9 s\u00f2 prim romanz, \"The mysterious affaire at Styles\", scriv\u00f9 p\u00ebrch\u00e8 sfid\u00e0 a felo da soa seur p\u00ec granda, da gi\u00e0 che Agatha a l'era passion\u00e0 dle st\u00f2rie \u00ebd Sherlock Holmes.\nD\u00f2p d'av\u00e8j divorsi\u00e0, la scritris a manten \u00ebl cogn\u00f2m \u00ebd s\u00f2 prim mar\u00ec; as maria torna d\u00ebl 1930, con l'arche\u00f2logh Max Mallowan.\nD\u00ebl 1971 a l'\u00e9 nomin\u00e0 \"Dame\".\nA l'\u00e9 arnom\u00e0 dzortut p\u00ebr av\u00e8j scriv\u00f9 p\u00ec che 80 an tra romanz polissiesch e colession d\u00eb st\u00f2rie curte, dont ij p\u00ebrsonage p\u00ec conoss\u00f9 a son Hercule Poirot e t\u00f2ta Marple, ma a l'a scriv\u00f9 \u00ebdc\u00f2 19 arpresentassion \u00ebd g\u00e9ner polissiesch p\u00ebr \u00ebl teatro e ses romanz sentimentaj, public\u00e0 con l\u00eb stran\u00f2m \u00ebd Mary Westmacott.\nIj s\u00f2 l\u00ecber a l'han vend\u00f9 p\u00ec che doi miliard \u00ebd c\u00f2pie an tut \u00ebl mond.\nV\u00e0ire a son \u00ebst\u00e0it public\u00e0 d\u00f2p soa m\u00f2rt: \u00ebl romanz \"Sleeping murder\" a l'\u00e9 surt\u00ec 'd col ann e da press a-i son \u00ebvnuje soa autobiograf\u00eca e le colession d\u00eb st\u00f2rie curte \"Miss Marple's final cases\", \"Problem at Pollensa Bay\" e \"While the light lasts\".\nAnt \u00ebl 1998 \"Black coffee\" a l'\u00e9 st\u00e0it s\u00f2 prim travaj teatral a esse but\u00e0 an romanz da n'\u00e0utr \u00ebscritor, Charles Osborne."}
{"id": "4385", "revid": "57", "url": "https://pms.wikipedia.org/wiki?curid=4385", "title": "Pont-Saint-Martin", "text": "Pont-Saint-Martin (an piemont\u00e8is \"Pont San Martin\", an franch-provensal \"Pon-S\u00e8n-Marteun\") a l'\u00e9 un comun dla Val d'Osta \u00ebd 4.029 abitant.\nA resta a 51 chil\u00f2meter da Osta, a 345 m\u00e9ter an s\u00ebl livel d\u00ebl mar.\nA l'\u00e9 \u00ebl prim pa\u00ecs dla Val d'Osta ch'a s'ancontra an rivand da la provincia \u00ebd Turin con la ferov\u00eca o l'autostr\u00e0.\nDa Pont San Martin a-i part na str\u00e0 p\u00ebr Gressoney-Saint-Jean.\nSt\u00f2ria.\n\u00cbl pont roman a resta anco' al d\u00ec d'ancheuj a testimoni\u00e9 l'amportansa strat\u00e9gica d\u00ebl pais ant la mobilit\u00e0 dij temp imperiaj roman.\nAnt l'Et\u00e0 'd mes \u00ebl pais a sar\u00e0 sot al contr\u00f2l dla famija Bard, ch'a contr\u00f2la \u00ebl tr\u00e0fich stradal dla val d'Osta. D\u00ebl 1214 \u00ebl compromess dla bataja antra fratej (ch'a l'\u00e9 anandiasse dapress a la m\u00f2rt d'Ugon \u00ebd Bard) a-j d\u00e0 \u00ebl pais e 'l castel \u00ebd Pont San Martin a Gulielm \u00ebd Bard. Da chiel a-j pass\u00ebr\u00e0 a s\u00f2 fieuj, anandiand \u00ebl branch dij \"Pont San Martin\" dla Ca dij Bard.\nN\u00f2m.\nDurant \u00ebl fassism \u00ebl comun as ciamava \"Ponte San Martino\".\nMobilit\u00e0.\nA Pont San Martin a-i \u00e9 na stassion dij treno.\nAs treuva an sla linia Civass-Pr\u00e9-Saint-Didier.\nAministrassion.\n\u00cbl s\u00ecndich a l'\u00e9 Marco Sucquet (da l'11/05/2015)."}
{"id": "4386", "revid": "96", "url": "https://pms.wikipedia.org/wiki?curid=4386", "title": "Donas", "text": ""}
{"id": "4387", "revid": "96", "url": "https://pms.wikipedia.org/wiki?curid=4387", "title": "One", "text": ""}
{"id": "4388", "revid": "96", "url": "https://pms.wikipedia.org/wiki?curid=4388", "title": "Arn\u00e0", "text": ""}
{"id": "4389", "revid": "57", "url": "https://pms.wikipedia.org/wiki?curid=4389", "title": "Arvier", "text": "&lt;br&gt;\nArvier (\"Arv\u00ec\" an franch-provensal) a l'\u00e9 un comun dla Val d'Osta d' 873 abitant .&lt;br&gt;\n\u00cbl pais as treuva a 14,5 chil\u00f2meter da Osta, a 776 m\u00e9ter an s\u00ebl livel d\u00ebl mar.\nN\u00f2m.\nDurant \u00ebl fassism, dal 1939 al 1945, \u00ebl comun as ciamava \"Arvi\u00e8\".\nPersonalit\u00e0.\nMaurice Garin, coridor ciclista, vincitor d\u00ebl prim Gir dla Fransa, nass\u00f9 a Arvier d\u00ebl 1871\nAministrassion.\n\u00cbl sindich a l'\u00e9 Mauro Lucianaz (dal 24/05/2010, second mand\u00e0 dal 28/05/2015)."}
{"id": "4390", "revid": "308", "url": "https://pms.wikipedia.org/wiki?curid=4390", "title": "Avise", "text": "Avise (an franch-provensal \"Aveuzo\") a l'\u00e9 un comun dla Val d'Osta \u00ebd 305 abitant .\n\u00cbl pais as treuva a 17,5 chil\u00f2meter da [Osta]], a 775 m\u00e9ter an s\u00ebl livel d\u00ebl mar.\nAministrassion.\n\u00cbl s\u00ecndich a l'\u00e9 Maria Romana Lyabel (dal 10/05/2005, second mand\u00e0 dal 24/05/2010, ters mand\u00e0 dal 28/05/2015)."}
{"id": "4391", "revid": "57", "url": "https://pms.wikipedia.org/wiki?curid=4391", "title": "Ayas", "text": "Ayas a l'\u00e9 un comun dla Val d'Osta \u00ebd 1.401 abitant , ant l'om\u00f2nima comba dont a d\u00e0 \u00ebl n\u00f2m.\nAs treuva a 63,5 chil\u00f2meter da Osta \nAn tra soe frassion, bin arnom\u00e0 a l'\u00e9 Champoluc, na stassion \u00ebd vilegiatura a 1.568 m\u00e9ter d'aut\u00ebssa.\nN\u00f2m.\nDurant \u00ebl fassism \u00ebl comun as ciamava \"Aias\".\nAministrassion.\n\u00cbl s\u00ecndich a l'\u00e9 Alex Brunod (dal 16/05/2016)."}
{"id": "4392", "revid": "57", "url": "https://pms.wikipedia.org/wiki?curid=4392", "title": "Brusson", "text": "Brusson (\"Bretch\u00f3n\" an franch-provensal) a l'\u00e9 un comun dla Val d'Osta d' 897 abitant , ant la Val d'Ayas.\n\u00cbl pais as treuva a 54 chil\u00f2meter da Osta, a 1.338 m\u00e9ter an s\u00ebl livel d\u00ebl mar.&lt;br&gt;\nA l'\u00e9 na stassion \u00ebd vilegiatura dla comba \u00ebd Challant.\nN\u00f2m.\nDurant \u00ebl fassism \u00ebl comun as ciamava \"Brussone\".\nAministrassion.\n\u00cbl s\u00ecndich a l'\u00e9 Giulio Grosjacques (dal 9/05/2005, second mand\u00e0 dal 29/05/2010, ters mand\u00e0 dal 25/05/2015)."}
{"id": "4393", "revid": "57", "url": "https://pms.wikipedia.org/wiki?curid=4393", "title": "Aymavilles", "text": "Aymavilles (an franch-provensal \"Le-z-Amaveulle\") a l'\u00e9 un comun dla Val d'Osta \u00ebd 2.086 abitant .&lt;br&gt;\n\u00cbl pais as treuva a 8 chil\u00f2meter d'Osta, a 640 m\u00e9ter an s\u00ebl livel d\u00ebl mar.\nN\u00f2m.\nDurant \u00ebl fassism, dal 1939 al 1945, \u00ebl comun a l'\u00e9 ciamasse \"Aimavilla\".\nAministrassion.\n\u00cbl s\u00ecndich a l'\u00e9 Loredana Petey (da l'11/05/2015)."}
{"id": "4394", "revid": "57", "url": "https://pms.wikipedia.org/wiki?curid=4394", "title": "Bard", "text": "Bard (an franch provensal \"Bar\") a l'\u00e9 un comun dla Val d'Osta \u00ebd 134 abitant.\n\u00cbl pais as treuva a 47,5 chil\u00f2meter d'Osta, an na g\u00f2rgia topa, a 400 m\u00e9ter an s\u00ebl livel d\u00ebl mar.\nA l'\u00e9 ant un leu \u00ebd passage p\u00ebr la comba \u00ebd Champorcher.\nSt\u00f2ria.\n\u00cbl pais \u00ebd Bard a resta anfeod\u00e0 a Ugon \u00ebd Bard, quand chiel a fa at \u00ebd sotmission a Tom\u00e0 I d\u00ebl 1191. Peui Castel \u00ebd Bard e pais a resto ciap\u00e0 ant le question antra fratej ch'a-i ven-o dapress a la m\u00f2rt d'Ugon, e d\u00ebl 1242 pais e castel a-j van ai Sav\u00f2ja. Con s\u00f2n la sgnor\u00eca \u00ebd Bard as treuva separ\u00e0 da cola \u00ebd Champorcher, che a-i resta a la famija Bard. \n\u00cbl castel a ven angrand\u00ec dai Sav\u00f2ja, fin-a a esse demol\u00ec da Napoleon, ai temp dla Sconda anession a la Fransa. D\u00ebl 1830, na vira che Val d'Osta e Piemont a-j torno an man ai Sav\u00f2ja, a sar\u00e0 arf\u00e0ita la fortificassion, ant la forma ch'a s\u00eb s-ci\u00e0ira anco' al d\u00ec d'ancheuj.\nMobilit\u00e0.\nLa stassion dij treno H\u00f4ne-Bard, an sla l\u00ecnia Civass-Pr\u00e9-Saint-Didier, a l'\u00e9 ant la comun-a d'H\u00f4ne.\nAministrassion.\n\u00cbl s\u00ecndich a l'\u00e9 Deborah Francesca Albina Jacquemet (dal 19/05/2005).\nBibliograf\u00eca.\n&lt;br&gt;"}
{"id": "4395", "revid": "57", "url": "https://pms.wikipedia.org/wiki?curid=4395", "title": "Saint-Christophe (Val d'Osta)", "text": "Saint-Christophe (\"S\u00e8n-Cretoublo\" an franch-provensal) a l'\u00e9 un comun dla Val d'Osta \u00ebd 3.432 abitant .&lt;br&gt;\n\u00cbl pais a resta a 4 chil\u00f2meter da Osta, a 790 m\u00e9ter an s\u00ebl livel d\u00ebl mar.\nTrasp\u00f2rt.\nAn s\u00ebl terit\u00f2ri d\u00ebl comun a-i \u00e9 l'aerop\u00f2rt \"Corrado Gex\".\nAministrassion.\n\u00cbl s\u00ecndich a l'\u00e9 Paolo Cheney (dal 24/05/2010, second mand\u00e0 da l'11/05/2015)."}
{"id": "4396", "revid": "57", "url": "https://pms.wikipedia.org/wiki?curid=4396", "title": "Allein", "text": "Allein (\"All\u00e8n\" an franch-provensal) a l'\u00e9 un comun dla Val d'Osta \u00ebd 229 abitant . \u00cbl pais as treuva a 14 chil\u00f2meter d'Osta, a n'aut\u00ebssa 'd 1.190 m\u00e9ter.\nN\u00f2m.\nDurant \u00ebl fassism, dal 1939 al 1945, \u00ebl pais a l'\u00e9 st\u00e0it ciam\u00e0 \"Alleno\".\nAministrassion.\n\u00cbl s\u00ecndich a l'\u00e9 Piergiorgio Collomb (dal 29/05/2015)."}
{"id": "4397", "revid": "9930", "url": "https://pms.wikipedia.org/wiki?curid=4397", "title": "Edith Wharton", "text": "Scritris an lenga angl\u00e8isa.&lt;br&gt;\nEdith Newbold Wharton a nass \u00ebl 24 \u00ebd gen\u00e9 d\u00ebl 1862 a New York, da George e Lucretia Jones, ant na famija rica e amportanta dla sit\u00e0.&lt;br&gt;\nA ars\u00e8iv n'educassion priv\u00e0 e as forma na coltura s\u00f2lida e nen comun-a ai s\u00f2 coscrit, mers\u00ec a la rica biblioteca 'd s\u00f2 pare.\nAnt \u00ebl 1885 as maria con Edward Wharton, banch\u00e9 \u00ebd Boston.\nChiel a l'av\u00eca 'd serios problema mentaj e \u00ebl mariage a sar\u00e0 maloreus; a divorsi\u00ebran d\u00ebl 1913.\nCh\u00e8ich agn apress ess-se mari\u00e0, Edith a ancamin-a soa cariera literaria scrivend \u00ebd poes\u00ece e conte curte p\u00ebr l\u00eb \"Scriber's Magazine\".\nA viagia soens con s\u00f2 \u00f2m e d\u00ebl 1907 la cobia a tramuda an Fransa.\nLa scritris a ars\u00e8iv d'arconossiment p\u00ebr s\u00f2 ampegn umanitari durant la prima go\u00e8ra mondial.\nA meuir a Saint-Brice-Sous-F\u00f4ret, an Val d'Oise, l'11 d'agost d\u00ebl 1937.\nSoa produssion literaria.\nIj s\u00f2 l\u00ecber a comprendo romanz, conte curte, l\u00ecber \u00ebd viage, mem\u00f2rie.\nAnt s\u00f2 travaj a-i son \u00ebd f\u00f2rte anfluense \u00ebd Henry James, ch'a l'era \u00ebdc\u00f2 s\u00f2 grand amis.&lt;br&gt;\nScond Edmund Wilson a l'\u00e9 la \"st\u00f2rica dla sossiet\u00e0 merican-a dij s\u00f2 temp\", p\u00ebr la denonsia ant ij s\u00f2 l\u00ecber dla sossiet\u00e0 aristocr\u00e0tica e dle class privilegi\u00e0 merican-e.\nIj s\u00f2 er\u00f2e tr\u00e0gich a son v\u00ectime dle convension opressive d'un grop sossial e a finisso p\u00ebr crasesse da soj o p\u00ebr rassegnesse a soa s-ciavensa e a vive da m\u00f2rt.\nEuvre prinsipaj.\nL\u00ecber \u00ebd viage.\nS\u00f2 prim romanz \u00ebd sucess.\nRomanz curt, consider\u00e0 soa ciadeuvra. A conta la st\u00f2ria dl'amor imposs\u00ecbil \u00ebd doi d\u00ebsgrassi\u00e0 dla Neuva Anghilt\u00e8ra, con chiel (Frome) ch'a l'\u00e9 mari\u00e0 ma a l'ha nen \u00ebl corage 'd chit\u00e9 soa fomna. Ij doi moros a decido \u00ebd massesse ansema campand-se con la lesa ant un rivass. Ma la lesa a finiss contra n'erbo: chila a restr\u00e0 inv\u00e0lida e chiel a dovr\u00e0 vive con doe fomne ch'a-l l'han an ghignon.\nNa conta men am\u00e8ra dij s\u00f2 romanz precedent.\nL\u00ecber ch'a l'ha av\u00f9 un bon sucess \u00ebd letor. A conta le dificolt\u00e0 'd na cobia a resiste ai pregiudissi dl'ambient sossial; la capitolassion a sar\u00e0 marc\u00e0 da la fin \u00ebd la relassion passional.\nQuatr volum ch'a fan un ritrat dla vita dla v\u00e8ja New York da j'agn 1840 a j'agn 1870."}
{"id": "4398", "revid": "12434", "url": "https://pms.wikipedia.org/wiki?curid=4398", "title": "Teor\u00eca dij n\u00f9mer", "text": "La teor\u00eca dij n\u00f9mer, mincatant ciam\u00e0 \u00ebdc\u00f2 \"aritm\u00e9tica superior\", a l'\u00e9 un-a dle p\u00ec v\u00e8je branche dla matem\u00e0tica, armontand andar\u00e9 a v\u00e0ire milen-e d'agn.\nLe prime chestion consider\u00e0 a j'ero grop\u00e0 ai problema \u00ebd f\u00e9 \u00ebd cont e ai conc\u00e8t elementar dl'aritm\u00e9tica.\nTra j'\u00e0otri problema consider\u00e0 ant la teor\u00eca dij n\u00f9mer cl\u00e0ssica a-i son v\u00e0ire rompatesta mat\u00e9matich e ij problema dla par\u00f2la.\nAnt s\u00f2 sust p\u00ec grand, la teor\u00eca dij n\u00f9mer as anteressa dle propriet\u00e0 dij n\u00f9mer naturaj, l\u00f2n ch'a comprend la divisibilit\u00e0, l\u00eb studi dij n\u00f9mer prim e \u00ebd coj comp\u00f2st.\n\u00cbd s\u00f2lit, ij problema e le congeture dla teor\u00eca dij n\u00f9mer a son franch bel f\u00e9 a enonsi\u00e9 e f\u00f2rt mal f\u00e9 a dimostr\u00e9: a-i son \u00ebd problema ch'a resto ancora duvert d\u00f2p senten-e d'agn d\u00eb sf\u00f2rs, coma l'avos\u00e0 congetura \u00ebd Goldbach.\nAnt ij dari\u00e9 temp la teor\u00eca dij n\u00f9mer a l'ha av\u00f9 d'amportante aplicassion a le comunicassion an r\u00e8j e a la complessit\u00e0 computassional."}
{"id": "4399", "revid": "857526", "url": "https://pms.wikipedia.org/wiki?curid=4399", "title": "Majon", "text": "Majon (\"Maglione\" an italian) a l\u2019\u00e9 un comun \u00ebd 484 abitant dla provincia \u00ebd Turin.&lt;br&gt;\n\u00cbl pais a resta a 47 chil\u00f2meter da Turin, a n'aut\u00ebssa \u00ebd 310 m\u00e9ter.\nAministrassion.\n\u00cbl s\u00ecndich a l'\u00e9 Pier Franco Causone.."}
{"id": "4400", "revid": "11246", "url": "https://pms.wikipedia.org/wiki?curid=4400", "title": "Marentin", "text": "Marentin (\"Marentino\" an italian) a l\u2019\u00e9 un comun \u00ebd 1.380 abitant dla provincia \u00ebd Turin.\nAministrassion.\n\u00cbl s\u00ecndich a l'\u00e9 Ines Molino (dal 25/05/2014)."}
{"id": "4401", "revid": "9930", "url": "https://pms.wikipedia.org/wiki?curid=4401", "title": "Masel", "text": "Masel (\"Macello\" an italian) a l\u2019\u00e9 un comun \u00ebd 1.231 abitant dla provincia \u00ebd Turin.\nAministrassion.\n\u00cbl s\u00ecndich a l'\u00e9 Bruno Bonetto (dal 14/06/2004 -second mand\u00e0: 2009-)."}
{"id": "4402", "revid": "9930", "url": "https://pms.wikipedia.org/wiki?curid=4402", "title": "Mass\u00e8", "text": "Mass\u00e8 (\"Mazz\u00e8\" an italian) a l\u2019\u00e9 un comun \u00ebd 4.189 abitant dla provincia \u00ebd Turin.\nAministrassion.\n\u00cbl s\u00ecndich a l'\u00e9 Teresio Comerro (dal 14/06/2004 -second mand\u00e0: 2009-)."}
{"id": "4403", "revid": "9930", "url": "https://pms.wikipedia.org/wiki?curid=4403", "title": "Massel", "text": "Massel (\"Massello\" an italian, \"Masel\" an ossitan) a l\u2019\u00e9 un comun \u00ebd 61 abitant dla provincia \u00ebd Turin.\nAministrassion.\n\u00cbl s\u00ecndich a l'\u00e9 Daniela Linda Libralon (dal 30/05/2006)."}
{"id": "4404", "revid": "9930", "url": "https://pms.wikipedia.org/wiki?curid=4404", "title": "Mati", "text": "Mati (\"Mathi\" an italian) a l\u2019\u00e9 un comun \u00ebd 4.079 abitant dla provincia \u00ebd Turin.\nAministrassion.\nEl s\u00ecndich a l'\u00e9 Crispino Lorenzo Caudera (dal 28/05/2007).\nSit\u00e0 gemel\u00e0.\nMati a l'\u00e9 gemel\u00e0 con:"}
{"id": "4405", "revid": "9930", "url": "https://pms.wikipedia.org/wiki?curid=4405", "title": "Matie", "text": "Matie (\"Mattie\" an italian, \"M\u00e0tie\" an franch-provensal) a l\u2019\u00e9 un comun d\u00eb 747 abitant dla provincia \u00ebd Turin.\n\u00cbl pais a resta a 50 chil\u00f2meter da Turin.\nAministrassion.\n\u00cbl s\u00ecndich a l'\u00e9 Paolo \"Nico\" Catalano (da l' 8/06/2009)."}
{"id": "4406", "revid": "22965", "url": "https://pms.wikipedia.org/wiki?curid=4406", "title": "Meana", "text": "&lt;br&gt;\nMeana (\"Meana di Susa\" an italian) a l\u2019\u00e9 un comun \u00ebd 941 abitant dla Sit\u00e0 metropolitan-a 'd Turin.\nAministrassion.\n\u00cbl s\u00ecndich a l'\u00e9 Adele Cotterchio (dal 2019)."}
{"id": "4407", "revid": "4971", "url": "https://pms.wikipedia.org/wiki?curid=4407", "title": "Mesnil (Turin)", "text": "Mesnil (\"Mezzenile\" an italian, \"Meisin\u00ec\" an franch-provensal) a l\u2019\u00e9 na comun-a d' 852 abitant dla provincia \u00ebd Turin, ant la bassa val \u00ebd Lans.\nAministrassion.\n\u00cbl s\u00ecndich a l'\u00e9 Umberto Pocchiola Viter (da l' 8/06/2009)."}
{"id": "4408", "revid": "858393", "url": "https://pms.wikipedia.org/wiki?curid=4408", "title": "Mompant\u00e8", "text": "Mompant\u00e8 (\"Mompantero\" an italian; \"Mumpant\u00eca\" an franch-provensal) a l\u2019\u00e9 un comun \u00ebd 675 abitant dla provincia \u00ebd Turin.\nAn s\u00f2 terit\u00f2ri as treuva \u00ebl Rociamlon.\nAministrassion.\n\u00cbl s\u00ecndich a l'\u00e9 Davide Gastaldo (dal 2021)."}
{"id": "4409", "revid": "9930", "url": "https://pms.wikipedia.org/wiki?curid=4409", "title": "Monast\u00e9 \u00ebd Lans", "text": "Monast\u00e9 (\"Monastero di Lanzo\" an italian) a l\u2019\u00e9 un comun \u00ebd 403 abitant dla provincia \u00ebd Turin.\nAministrassion.\n\u00cbl s\u00ecndich a l'\u00e9 Nicola Ferroglia (dal 14/06/2004 -second mand\u00e0: 2009-)."}
{"id": "4411", "revid": "115", "url": "https://pms.wikipedia.org/wiki?curid=4411", "title": "Alban\u00eca", "text": "L' Alban\u00eca (\"Shqip\u00ebri / Shqip\u00ebria\" an alban\u00e8is) a l'\u00e9 un pais dl'Eur\u00f2pa balc\u00e0nica.\nA confin-a con \u00ebl Montn\u00e8igr a n\u00f2rd-\u00f2vest, \u00ebl Kosovo a n\u00f2rd-est, la Maced\u00f2nia d\u00ebl N\u00f2rd a est e la Grecia a sud.\nA l'\u00e9 bagn\u00e0 a \u00f2vest dal mar Adri\u00e0tich e dal mar J\u00f2ni.\nLa capital a l'\u00e9 Tiran-a.\nA l'ha na surfassa \u00ebd 28.748 km\u00b2 e a conta 3.619.778 abitant.\nGeograf\u00eca f\u00ecsica.\nL'Alban\u00eca a l'\u00e9 p\u00ebr la p\u00ec part montagnosa e a l'\u00e9 trav\u00ebrs\u00e0 da n\u00f2rd a sud da na serie \u00ebd massiss d\u00ebsregolar che mincatant a rivo fin-a davzin a la c\u00f2sta.\nLa sima p\u00ec \u00e0ota a l'\u00e9 \u00ebl Korab (2764 m\u00e9ter).\nIj fium p\u00ec amportant a son \u00ebl Drini a n\u00f2rd e la Vjosa a sud.\nArlongh la c\u00f2sta a fa ass\u00e8 c\u00e0od e a l'\u00e9 piuvos (a Durass a pieuv an mojen-a sent di l'ann, con na temperadura mojen-a d'8\u00a0\u00b0C a gen\u00e9 e 25\u00a0\u00b0C a luj); viaman ch'as va vers l'anterior la temperadura a dventa p\u00ec r\u00e8ida e, dzortut an sle sime, le precipitassion p\u00ec bondose.\nArt e testimonianse st\u00f2riche.\nJ\u00eb sgav a l'han arvel\u00e0 d'ansediament \u00ebd prima dla penetrassion dj'iliri.\nD\u00ebl temp dj'iliri a-i resto \u00ebn bon n\u00f9mer \u00ebd t\u00f9moj, necr\u00f2poj, fort\u00ebsse e aglomer\u00e0 urban, spatar\u00e0 p\u00ebr tut \u00ebl pais, ch'a testim\u00f2nio \u00ebdc\u00f2 dla ch\u00ebrsenta anfluensa greca.\nReste dla colonisassion greca, dzortut p\u00ebr euvra \u00ebd Corint e Corf\u00f9 a-i n\u00eb son v\u00e0ire a Butrinti, Apol\u00f2nia, Durass.\nA Butrinti a l'\u00e9 st\u00e0ita d\u00ebscoat\u00e0 n'acr\u00f2poli cint\u00e0 da na muraja grandiosa con set p\u00f2rte, ant\u00e9 ch'a-i era un teatro andoa element roman as gionto a struture greche p\u00ec v\u00e8je.\n\u00cbl midem fen\u00f2meno \u00ebd sovraposission as artreuva a Apol\u00f2nia, un grand sit archeol\u00f2gich con muraje, bagn, monument tombaj, ginasio e via f\u00f2rt.\nD\u00f2p dla fin dl'Imperi Roman d'Ossident, ant \u00ebl sud as fa p\u00ec f\u00f2rta la penetrassion bisantin-a, dont an resto \u00ebl monast\u00e9 d'Ardenitza, la cesa \u00ebd San Michel a Berati, la cesi\u00f2ta \u00ebd Mesopotam (d\u00ebl s\u00e9col ch'a fa XI).\nLa strutura t\u00ecpica a l'\u00e9 a pianta basilical, con cioch\u00e9 squasi sempe qu\u00e0der.\nA-i son \u00ebdc\u00f2 na stanten-a \u00ebd monast\u00e9 ortod\u00f2ss, dont squasi la met\u00e0 da le part d'Argirocastr.\nDai venessian an rivo fort\u00ebsse, castej e pont, spatar\u00e0 \u00ebn p\u00f2ch dasp\u00ebrtut (Durass, Alessio, Butrinti, Valon-a, Scutari), ma squasi tuti armanegi\u00e0 o an ruin-a.\nCon la dominassion turca, la p\u00ec part dle cese a son \u00ebst\u00e0ite trasform\u00e0 an moschee.\nA Elbasani a-i n\u00eb i-\u00e9 v\u00e0ire ch'a armonto a la fin d\u00ebl s\u00e9col ch'a fa XIV.\nOrganisassion pol\u00ectica.\nL'Alban\u00eca (n\u00f2m ofissial: Republika e Shqip\u00ebris\u00eb) a l'\u00e9 na rep\u00f9blica.\n\u00cbl president a l'\u00e9 Ilir Meta (dal 2017).\n\u00cbl Prim Ministr a l'\u00e9 Edi Rama (dal 2013)."}
{"id": "4412", "revid": "11196", "url": "https://pms.wikipedia.org/wiki?curid=4412", "title": "Andorra", "text": "\u00cbl Prinsip\u00e0 d'Andorra (\"Andorra\" an catalan) a l'\u00e9 un cit pais d\u00ebl sud-\u00f2vest dl'Eur\u00f2pa.\nA confin-a a n\u00f2rd con la Fransa e a sud con la Spagna.\nLa capital a l'\u00e9 Andorra la Vella.\nA l'ha na surfassa \u00ebd 468 km\u00b2 e a conta anviron 70.000 abitant.\nLenga.\nLa lenga ofissial a l'\u00e9 'l catalan.\nOrganisassion pol\u00ectica.\nAndorra (n\u00f2m ofissial: Principat d'Andorra) a l'\u00e9 un prinsip\u00e0.\nA-i son doi \"c\u00f2-prinsi\": \u00ebl v\u00ebsco espagneul d'Urgell e 'l president dla rep\u00f9blica frans\u00e8isa.\n\u00cbl Prim Ministr a l'\u00e9 Xavier Espot Zamora (dal 2019).\nMoneda.\nDal 1m \u00ebd gen\u00e9 2002 Andorra a deuvra l'Euro."}
{"id": "4413", "revid": "22300", "url": "https://pms.wikipedia.org/wiki?curid=4413", "title": "\u00c0ustria", "text": "L' \u00c0ustria (\"\u00d6sterreich\" an alman) a l'\u00e9 un pais dl'Eur\u00f2pa central.\nA confin-a con Sv\u00ecssera e Liechtenstein a \u00f2vest, Ungher\u00eca e Slovachia a est, Italia e Slovenia a sud, G\u00ebrmania e Rep\u00f9blica Ceca a n\u00f2rd.\nLa capital a l'\u00e9 Vien-a.\nA l'ha na surfassa d' 83.882 km\u00b2 e a conta 8.932.664 abitant (2021).\nA l'\u00e9 m\u00e8mber \u00ebd l'Union Europenga.\nOrganisassion pol\u00ectica.\nL'\u00c0ustria (n\u00f2m ofissial: Republik \u00d6sterreich) a l'\u00e9 na rep\u00f9blica federal.\n\u00cbl president a l'\u00e9 (dal 2017).\n\u00cbl Prim Ministr a l'\u00e9 (\u00d6VP, dal 2021).\nConom\u00eca.\nL'anflassion an \u00c0ustria a l'\u00e9 al 2,3%.\nAnviron na p\u00ebrson-a minca eut a viv sota 'l livel \u00ebd la povert\u00e0.\nMoneda.\nDal 1m \u00ebd gen\u00e9 d\u00ebl 2002 l'\u00c0ustria a deuvra l'Euro.\nP\u00ebr sav\u00e8jne \u00ebd pi, ch'a guarda soa vos."}
{"id": "4414", "revid": "22300", "url": "https://pms.wikipedia.org/wiki?curid=4414", "title": "Belgi", "text": "\u00cbl Belgi (\"Belgi\u00eb\" an neerland\u00e8is, \"Belgique\" an frans\u00e8is, \"Belgien\" an alman) a l'\u00e9 un pais dl'Eur\u00f2pa ossidental.\nA confin-a con Fransa, Pais Bass, G\u00ebrmania e Lussemborgh.\nLa capital a l'\u00e9 Brussel.\nA l'ha na surfassa \u00ebd 30.510 km\u00b2 e a conta anviron 10.300.000 abitant.\nA l'\u00e9 m\u00e8mber dl'Union Europenga.\nSt\u00f2ria.\nDal 1815 (Congress \u00ebd Vien-a) al 1830 \u00ebl Belgi a l'ha f\u00e0it part d\u00ebl regn dij Pais Bass.\nL\u00eb stat indipendent belgi a l'\u00e9 st\u00e0it cre\u00e0 d\u00ebl 1830.\nOrganisassion pol\u00ectica.\n\u00cbl Belgi (n\u00f2m ofissial: Royaume de Belgique / Koninkrijk Belgi\u00eb / K\u00f6nigreich Belgien) a l'\u00e9 na monarch\u00eca constitussional.\n\u00cbl re a l'\u00e9 Filip (dai 21 \u00ebd luj 2013).\n\u00cbl Prim Ministr a l'\u00e9 Alexander De Croo , (dal 1 d\u00eb ot\u00f3ber 2020).\nMoneda.\nDal 1m \u00ebd gen\u00e9 d\u00ebl 2002 \u00ebl Belgi a deuvra l'Euro.\nP\u00ebr sav\u00e8jne \u00ebd pi, ch'a varda soa vos."}
{"id": "4415", "revid": "22300", "url": "https://pms.wikipedia.org/wiki?curid=4415", "title": "Bielorussia", "text": "La Bielorussia (\"\u0411\u0435\u043b\u0430\u0440\u0443\u0441\u044c\" an bieloruss) a l'\u00e9 un pais dl'Eur\u00f2pa oriental.\nA confin-a con Pol\u00f2nia e Lituania a \u00f2vest, Federassion Russa a est, Ucrain-a a sud e Let\u00f2nia a n\u00f2rd.\nLa capital a l'\u00e9 Minsk.\nA l'ha na surfassa \u00ebd 207.600 km\u00b2 e a conta anviron 10.300.000 abitant.\nOrganisassion pol\u00ectica.\nLa Bielorussia (n\u00f2m ofissial: \u0420\u044d\u0441\u043f\u0443\u0431\u043b\u0456\u043a\u0430 \u0411\u0435\u043b\u0430\u0440\u0443\u0441\u044c) a l'\u00e9 na rep\u00f9blica.\n\u00cbl president a l'\u00e9 Aleksandar Luka\u0161enko (\u0410\u043b\u0435\u043a\u0441\u0430\u043d\u0434\u0440 \u041b\u0443\u043a\u0430\u0448\u0435\u043d\u043a\u043e) (dal 1994).\n\u00cbl Prim Ministr a l'\u00e9 Raman Halo\u016d\u010denka (\u0420\u0430\u043c\u0430\u043d \u0413\u0430\u043b\u043e\u045e\u0447\u044d\u043d\u043a\u0430) (dal 2020)."}
{"id": "4416", "revid": "22300", "url": "https://pms.wikipedia.org/wiki?curid=4416", "title": "B\u00f2snia e Erzeg\u00f2vina", "text": "La B\u00f2snia e Erzeg\u00f2vina (\"Bosna i Hercegovina\" / \"\u0411\u043e\u0441\u043d\u0430 \u0438 \u0425\u0435\u0440\u0446\u0435\u0433\u043e\u0432\u0438\u043d\u0430\" an bosnian) a l'\u00e9 un pais dl'Eur\u00f2pa balc\u00e0nica.\nA confin-a con Croassia, Serbia e Montn\u00e8igr.\nLa capital a l'\u00e9 Sarajevo.\nA l'ha na surfassa \u00ebd 51.129 km\u00b2 e a conta apopr\u00e9 4 milion e mes d'abitant.\nSt\u00f2ria.\nLa B\u00f2snia e Erzeg\u00f2vina a l'\u00e9 indipendenta dal 1992.\nOrganisassion pol\u00ectica.\nLa B\u00f2snia e Erzeg\u00f2vina a l'\u00e9 no stat federal, form\u00e0 da la Federassion dla B\u00f2snia e dl'Erzeg\u00f2vina e da la Rep\u00f9blica Srpska. \u00cbl Distret \u00ebd Br\u010dko, al n\u00f2rd-est del pais, a l'\u00e9 n'entit\u00e0 aut\u00f2noma.\nLa B\u00f2snia e Erzeg\u00f2vina a l'ha n' \"Ufissi \u00ebd Presidensa\" colegial.\nD\u00ebl 2018 a son stait elegi\u00f9 \u0160efik D\u017eaferovi\u0107 p\u00ebr ij Bosnian, \u017deljko Kom\u0161i\u0107 p\u00ebr ij Croat e Mildorad Dodik p\u00ebr ij Serb. "}
{"id": "4417", "revid": "22300", "url": "https://pms.wikipedia.org/wiki?curid=4417", "title": "Bulgar\u00eca", "text": "La Bulgar\u00eca (\"\u0411\u044a\u043b\u0433\u0430\u0440\u0438\u044f\" an b\u00f9lgar) a l'\u00e9 un pais dl'Eur\u00f2pa balc\u00e0nica.\nA confin-a con Serbia, Maced\u00f2nia d\u00ebl N\u00f2rd, Grecia, Turch\u00eca e Roman\u00eca. A l'\u00e9 bagn\u00e0 dal Mar N\u00e8ir.\nLa capital a l'\u00e9 S\u00f2fia.\nA l'ha na surfassa \u00ebd 110.994 km\u00b2 e a conta apopr\u00e9 6.875.040 abitant.\nDal 1 \u00ebd gen\u00e9 d\u00ebl 2007 a fa part \u00ebd l'Union Europenga.\nOrganisassion pol\u00ectica.\nLa Bulgar\u00eca (n\u00f2m ofissial: \u0420\u0435\u043f\u0443\u0431\u043b\u0438\u043a\u0430 \u0411\u044a\u043b\u0433\u0430\u0440\u0438\u044f) a l'\u00e9 na rep\u00f9blica.\n\u00cbl president a l'\u00e9 (\u0420\u0443\u043c\u0435\u043d \u0420\u0430\u0434\u0435\u0432) (dal 2017).\n\u00cbl Prim Ministr a l'\u00e9 (\u041a\u0438\u0440\u0438\u043b \u041f\u0435\u0442\u043a\u043e\u0432) (dal 2021)."}
{"id": "4418", "revid": "12824", "url": "https://pms.wikipedia.org/wiki?curid=4418", "title": "Croassia", "text": "La Croassia (\"Hrvatska\" an croat) a l'\u00e9 un pais dl'Eur\u00f2pa balc\u00e0nica.\nA confin-a a n\u00f2rd con la Slovenia, a n\u00f2rd-est con l'Ungher\u00eca, a est con la Serbia e a sud con la B\u00f2snia e Erzeg\u00f2vina e 'l Montn\u00e8igr. A l'\u00e9 bagn\u00e0 a \u00f2vest dal mar Adri\u00e0tich.\nLa capital a l'\u00e9 Zagabria.\nA l'ha na surfassa \u00ebd 56.542 km\u00b2 e a conta apopr\u00e9 4200000 abitant.\nSt\u00f2ria.\nLa Croassia a l'ha diciair\u00e0 soa indipendensa ai 19 \u00ebd maj d\u00ebl 1991.\nDa cola d\u00e0ita a l'ha dij contrast con la Slovenia a prop\u00f2sit dle frontere.\nA la fin d\u00ebl 2005, la Croassia a l'ha duvert\u00e0 \u00ebd negossiassion p\u00ebr l'adesion a l'Union Europenga e dal 1m \u00ebd luj d\u00ebl 2013 a l'\u00e9 m\u00e8mber \u00ebd l'Union Europenga.\nConom\u00eca.\n\u00cbl salari medi mensil a l'\u00e9 \u00ebd 729 \u00e9uro.\n\u00cbl prodot anterior \u00ebsp\u00f2rch a l'\u00e9 \u00ebd 45,9 miliard d'\u00e9uro.\nLa disocupassion a l'\u00e9 d\u00ebl 17,4%.\nOrganisassion pol\u00ectica.\n\u00cbl president a l'\u00e9 Kolinda Grabar-Kitarovi\u0107 (dal 2015).\n\u00cbl Prim Ministr a l'\u00e9 Zoran Milanovi\u0107."}
{"id": "4419", "revid": "22300", "url": "https://pms.wikipedia.org/wiki?curid=4419", "title": "Danimarca", "text": "La Danimarca (\"Danmark\" an dan\u00e8is) a l'\u00e9 un pais dl'Eur\u00f2pa setentrional.\nA confin-a con la G\u00ebrmania a sud.\nLa capital a l'\u00e9 Copen\u00e0ghen.\nA l'ha na surfassa \u00ebd 43.094 km\u00b2 e a conta 5.475.791 abitant.\nA l'\u00e9 m\u00e8mber \u00ebd l'Union Europenga.\nConom\u00eca.\nMoneda.\nLa moneda a l'\u00e9 la coron-a dan\u00e8isa.\nD\u00ebl 2000 na votassion a l'ha boci\u00e0 l'\u00e9uro.\nOrganisassion pol\u00ectica.\nLa Danimarca (n\u00f2m ofissial: Kongeriget Danmark) a l'\u00e9 na monarch\u00eca constitussional.\nL'argin-a a l'\u00e9 Margrita II (dal 1972).\n\u00cbl prim ministr a l'\u00e9 Mette Frederiksen (dal 27 d'giugn 2019)."}
{"id": "4420", "revid": "24135", "url": "https://pms.wikipedia.org/wiki?curid=4420", "title": "Est\u00f2nia", "text": "L'Est\u00f2nia (\"Eesti\" an \u00e9ston) a l'\u00e9 un pais d\u00ebl n\u00f2rd-est dl'Eur\u00f2pa.\nA confin-a con Let\u00f2nia e Federassion Russa. A l'\u00e9 bagn\u00e0 dal Mar B\u00e0ltich.\nLa capital a l'\u00e9 Tallin.\nA l'ha na surfassa \u00ebd 45.226 km\u00b2 e a conta anviron 1.300.000 abitant.\nA l'\u00e9 m\u00e8mber \u00ebd l'Union Europenga e a l'ha ancamin\u00e0 a dovr\u00e9 l'euro \u00ebl 1 gen\u00e9 2011.\nOrganisassion pol\u00ectica.\nL'Est\u00f2nia (n\u00f2m ofissial: Eesti Vabariik) a l'\u00e9 una rep\u00f9blica.\n\u00cbl president a l'\u00e9 Kersti Kaljulaid (dal 2016).\n\u00cbl Prim Ministr a l'\u00e9 Kaja Kallas (dal 2021)."}
{"id": "4421", "revid": "22300", "url": "https://pms.wikipedia.org/wiki?curid=4421", "title": "Finlandia", "text": "La Finlandia (\"Suomi\" an finland\u00e8is, \"Finland\" an sved\u00e8is) a l'\u00e9 un pais dl'Eur\u00f2pa setentrional.\nA confin-a con Svessia, Norvegia e Federassion Russa.\nLa capital a l'\u00e9 Helsinki.\nA l'ha na surfassa \u00ebd 338.145 km\u00b2 e a conta anviron 5.300.000 abitant.\nA l'\u00e9 m\u00e8mber \u00ebd l'Union Europenga.\nOrganisassion pol\u00ectica.\nLa Finlandia (n\u00f2m ofissial: Suomen tasavalta / Republiken Finland) a l'\u00e9 na rep\u00f9blica.\n\u00cbl president a l'\u00e9 Sauli Niinist\u00f6 (dal 2012).\n\u00cbl Prim Ministr a l'\u00e9 Sanna Marin (dal 2019).\nMoneda.\nDal 1m \u00ebd gen\u00e9 d\u00ebl 2002 la Finlandia a deuvra l'Euro.\nP\u00ebr sav\u00e8jne \u00ebd pi, guarda soa vos."}
{"id": "4422", "revid": "24668", "url": "https://pms.wikipedia.org/wiki?curid=4422", "title": "Fransa", "text": "La Fransa (\"France\" an frans\u00e8is) a l'\u00e9 un pais dl'Eur\u00f2pa ossidental, m\u00e8mber \u00ebd l'Union Europenga.\nA confin-a con Belgi, Lussemborgh, G\u00ebrmania, Sv\u00ecssera, Italia, M\u00f2naco, Spagna e Andorra.\nP\u00ebr la forma 'd soa part continental, \u00ebl pais a l'\u00e9 \u00ebdc\u00f2 ciam\u00e0 l\"'Es\u00e0gon\".\nLa capital a l'\u00e9 Paris.\nA l'ha na surfassa \u00ebd 547.030 km\u00b2 e a conta 65.600.000 abitant (2013), \u00ebl 13,1% dla popolassion dl'Union Europenga.\nSt\u00f2ria.\nAi 4 d\u00eb st\u00e8mber 1870 a l'\u00e9 st\u00e0ita proclam\u00e0 la Tersa Rep\u00f9blica.\nAnt \u00ebl s\u00e9col ch'a fa XX la Fransa a l'\u00e9 st\u00e0ita amplic\u00e0 an v\u00e0ire conflit: le doe gu\u00e8re mondiaj, le gu\u00e8re d'Indocin-a (1945-1954) e d'Alger\u00eca (1954-1962), j'ant\u00ebrvension an Ciad e an Zaire (1969-1984), an L\u00ecban (1982-1987) e la gu\u00e8ra d\u00ebl G\u00f2lf (1991).\nEvolussion demogr\u00e0fica.\nLa popolassion a l'era 'd 62,3 milion d'abitant ant \u00ebl 2004 e \u00ebd 64,3 milion ant \u00ebl 2009.\nD\u00ebl 2013 a-i son \u00ebstaje 810.000 nassense e 572.000 m\u00f2rt.\nConom\u00eca.\nLa disocupassion an Fransa a l'\u00e9 a l'\u00e9 al 10,6% (10,2% an Fransa metropolitan-a, d\u00e0it d\u00ebl 2012).\nIj fr\u00e9 p\u00f9blich a son al 66% d\u00ebl prodot anterior \u00ebsp\u00f2rch.\nD\u00ebl 2007, \u00ebl passiv p\u00f9blich a l'\u00e9 st\u00e0it d\u00ebl 2,4% d\u00ebl prodot anterior \u00ebsp\u00f2rch.\n\u00cbl 12% dj'abitant a viv sota la seuja dla miseria (908 \u00e9uro al m\u00e8is).\n\u00cbl tass \u00ebd risparmi dle famije a l'\u00e9 d\u00ebl 16,8% (2011).\nL\u00eb 78% dl'eletricit\u00e0 a l'\u00e9 forn\u00ec dai 58 reator nuclear an fonsion.\n\u00cbl rest dal carbon, \u00ebl gas, l'energ\u00eca idr\u00e0ulica e j'energ\u00ece arnov\u00e0bij (e\u00f2lich e f\u00f2to-volt\u00e0ich, ch'a arpresento l'1% \u00ebd la produssion).\nD\u00ebl 2012 \u00ebl 2,26% d\u00ebl prodot anterior \u00ebsp\u00f2rch a l'\u00e9 st\u00e0it dedic\u00e0 a l'arserca e al d\u00ebsvlup.\nTorism.\nLa Fransa a l'\u00e9 \u00ebl pais pi visit\u00e0 al mond: d\u00ebl 2013 ij torista a son \u00ebst\u00e0it 84,7 milion.\nMoneda.\nDal 1m \u00ebd gen\u00e9 d\u00ebl 2002 la Fransa a deuvra l'Euro.\nP\u00ebr sav\u00e8jne \u00ebd pi, ch'a varda soa vos.\nOrganisassion pol\u00ectica.\nLa Fransa (n\u00f2m ofissial: R\u00e9publique fran\u00e7aise) a l'\u00e9 na rep\u00f9blica.\n\u00cbl parlament frans\u00e8is a l'\u00e9 form\u00e0 dal Senat (\"S\u00e9nat\", con 331 senator) e da la Ciambrea Nassional (\"Assembl\u00e9e Nationale\", con 577 diput\u00e0).\n\u00cbl prim ministr a l'\u00e9 sern\u00f9 dal pressident e a partagia con chiel \u00ebl pod\u00e8j esecutiv.\n\u00cbl president a l'\u00e9 Emmanuel Macron (dal 14 maj 2017).\n\u00cbl Prim Ministr a l'\u00e9 Jean Castex\nAn Fransa a-i son anviron 36.000 comun-e, dont 3.000 a son cole con pi che 3.500 abitant."}
{"id": "4423", "revid": "22300", "url": "https://pms.wikipedia.org/wiki?curid=4423", "title": "Almagna", "text": "L'Almagna (\"Deutschland\" an lenga tedesca) a l'\u00e9 'n pais dl'Eur\u00f2pa sentral, m\u00e8mber \u00ebd l'Union Europenga.\nA confin-a con Danimarca, Pol\u00f2nia, Rep\u00f9blica Ceca, \u00c0ustria, Sv\u00ecssera, Fransa, Lussemborgh, Belgi e Pais Bass.\nLa capital a l'\u00e9 Berlin.\nA l'ha na surfassa \u00ebd 357.022,90 km\u00b2 e a conta anviron 80,5 milion d'abitant (2013), \u00ebl 16,1% dla popolassion dl'Union Europenga.\nSt\u00f2ria.\nL'Almagna a l'\u00e9 riunificasse d\u00ebl 1990: apress l'adossion d\u00ebl trat\u00e0 d'unificassion dij 31 d'ost e la signadura d\u00ebl trat\u00e0 'd Mosca dij 12 d\u00eb st\u00e8mber, l'adesion dl'Almagna oriental a la rep\u00f9blica federal a l'\u00e9 vn\u00f9ita ai 3 d'ot\u00f3ber 1990.\nEvolussion demogr\u00e0fica.\nLa popolassion a l'era d'82,5 milion d'abitant ant \u00ebl 2004 e d'82 milion ant \u00ebl 2009.\nConom\u00eca.\nLa disocupassion a l'\u00e9 al 7,5% (2010).\nD\u00ebl 2012 \u00ebl 2,92% d\u00ebl prodot anterior \u00ebsp\u00f2rch a l'\u00e9 st\u00e0it dedic\u00e0 a l'arserca e al d\u00ebsvlup.\nApopr\u00e9 \u00ebl 26% dl'eletricit\u00e0 alman-a a l'\u00e9 forn\u00eca da j'anstalassion nuclear.\nOrganisassion pol\u00ectica.\nL'Almagna (n\u00f2m ofissial: Bundesrepublik Deutschland) a l'\u00e9 na rep\u00f9blica federal.\n\u00cbl president a l'\u00e9 (dal 2017).\n\u00cbl Prim Ministr (\"Bundeskanzler\") a l'\u00e9 (, dal 2021).\nAministrassion.\nLa G\u00ebrmania a l'\u00e9 form\u00e0 da 16 \u00cbstat Federaj (\"Bundesl\u00e4nder\"), elenc\u00e0 s\u00ec-sota:\n\"*\" Le sit\u00e0-stat \u00ebd Berlin e d'Amborgh, da na mira giur\u00ecdica, a son sia un Land sia na sit\u00e0 e a son nen ulteriorment sudivid\u00f9e an comun-e (\"Gemeinde\"). \u00cbl Land \u00ebd Brema a l'\u00e9 form\u00e0 da la sit\u00e0 \u00ebd Brema e da la sit\u00e0 \u00ebd Bremerhaven. \nIj L\u00e4nder a son peui sudivid\u00f9 an \"distret\" (\"Kreise\"); a-i na son complessivament 438.\nMoneda.\nDal 1m \u00ebd gen\u00e9 2002 la G\u00ebrmania a deuvra l'Euro.\nP\u00ebr sav\u00e8jne \u00ebd pi, vard\u00e9 soa vos."}
{"id": "4424", "revid": "14256", "url": "https://pms.wikipedia.org/wiki?curid=4424", "title": "Grecia", "text": "La Grecia (\"\u0395\u03bb\u03bb\u03ac\u03b4\u03b1 / \u0395\u03bb\u03bb\u03ac\u03c2\" an grech) a l'\u00e9 un pais dl'Eur\u00f2pa meridional.\nA confin-a con Alban\u00eca, Maced\u00f2nia d\u00ebl N\u00f2rd, Bulgar\u00eca e Turch\u00eca.\nLa capital a l'\u00e9 Atene.\nA l'ha na surfassa \u00ebd 131.990 km\u00b2 e a conta apopr\u00e9 10.718.565 abitant.\nA l'\u00e9 m\u00e8mber \u00ebd l'Union Europenga.\nSt\u00f2ria.\nDal 1967 al 1974 an Grecia a-i \u00e9 staje la ditatura dij colonej.\nOrganisassion pol\u00ectica.\nLa Grecia (n\u00f2m ofissial: \u0395\u03bb\u03bb\u03b7\u03bd\u03b9\u03ba\u03ae \u0394\u03b7\u03bc\u03bf\u03ba\u03c1\u03b1\u03c4\u03af\u03b1) a l'\u00e9 na rep\u00f9blica.\n\u00cbl president a l'\u00e9 Katerina Sakellaropoulou (dal 2020).\n\u00cbl Prim Ministr a l'\u00e9 Kyriakos Mitsotakis (dal 2019).\nMoneda.\nDal 1m \u00ebd gen\u00e9 d\u00ebl 2002 la Grecia a deuvra l'Euro.\nP\u00ebr sav\u00e8jne \u00ebd pi, guarda soa vos."}
{"id": "4425", "revid": "22300", "url": "https://pms.wikipedia.org/wiki?curid=4425", "title": "Irlanda", "text": "L' Irlanda (\"\u00c9ire\" an irland\u00e8is, \"Ireland\" an angl\u00e8is) a l'\u00e9 un pais dl'Eur\u00f2pa n\u00f2rd-ossidental. \nA \u00f2cupa l'83% dl'\u00ecsola d'Irlanda e a confin-a con l'Irlanda d\u00ebl N\u00f2rd (Regn Un\u00ec).\nLa capital a l'\u00e9 Dublin.\nA l'ha na surfassa d\u00eb 70.273 km\u00b2 e a conta anviron 4.500.000 abitant.\nA l'\u00e9 m\u00e8mber \u00ebd l'Union Europenga.\nOrganisassion pol\u00ectica.\nL'Irlanda a l'\u00e9 na rep\u00f9blica.\n\u00cbl president a l'\u00e9 Michael D. Higgins (dal 2011).\n\u00cbl Prim Ministr a l'\u00e9 Miche\u00e1l Martin\nConom\u00eca.\nD\u00ebl 2012 la ch\u00ebrs\u00f9a a l'\u00e9 st\u00e0ita d\u00ebl 0,2%.\nMoneda.\nDal 1m \u00ebd gen\u00e9 2002 l'Irlanda a deuvra l'Euro.\nP\u00ebr sav\u00e8jne \u00ebd pi, guarda soa vos."}
{"id": "4426", "revid": "13765", "url": "https://pms.wikipedia.org/wiki?curid=4426", "title": "Islanda", "text": "L' Islanda (\"\u00cdsland\" an island\u00e8is) a l'\u00e9 un pais dl'Eur\u00f2pa setentrional.\nA l'\u00e9 n'\u00ecsola ant l'Oc\u00e9an Atl\u00e0ntich.\nLa capital a l'\u00e9 Reykjav\u00edk.\nA l'ha na surfassa \u00ebd 103.125 km\u00b2 e a conta anviron 320.000 abitant.\nOrganisassion pol\u00ectica.\nL'Islanda (n\u00f2m ofissial: L\u00fd\u00f0veldi\u00f0 \u00cdsland) a l'\u00e9 na rep\u00f9blica.\n\u00cbl president a l'\u00e9 Gu\u00f0ni Th. J\u00f3hannesson (dal 2016).\n\u00cbl Prim Ministr a l'\u00e9 Bjarni Benediktsson (dal 2017).\nMoneda.\nLa moneda a l'\u00e9 la coron-a island\u00e8isa."}
{"id": "4427", "revid": "22300", "url": "https://pms.wikipedia.org/wiki?curid=4427", "title": "Italia", "text": "L\u2019Italia a l'\u00e9 un pais dl'Eur\u00f2pa meridional, m\u00e8mber \u00ebd l'Union Europenga.\nA confin-a con Fransa, Sv\u00ecssera, \u00c0ustria, Slovenia, Vatican e Rep\u00f9blica \u00ebd San Marin.\nLa capital a l'\u00e9 Roma.\nA l'ha na surfassa \u00ebd 301.318 km\u00b2 e a conta anviron 60,2 milion d' abitant (2019), l'11,7% dla popolassion dl'Union Europenga.\nSt\u00f2ria.\nL'inaugurassion d\u00ebl prim parlament d\u00ebl regn d'Italia a l'\u00e9 tnusse a Palass Carignan a Turin ai 18 \u00ebd f\u00ebrv\u00e9 d\u00ebl 1861, con la proclamassion \u00ebd Vit\u00f2rio Emanuel II tanme re.\nAi 27 \u00ebd mars, \u00ebl parlament a l'ha proclam\u00e0 Roma capital.\nAi 31 d\u00eb dz\u00e8mber 1861, \u00ebl parlament a anviara \u00ebl prim censiment dla nassion: as conto apopr\u00e9 22 milion d'abitant.\nEvolussion demogr\u00e0fica.\nLa popolassion a l'era \u00ebd 57,9 milion d'abitant ant \u00ebl 2004 e \u00ebd 60 milion ant \u00ebl 2009.\nSpece vivente.\nA vivo ant l'Italia 57468 spece animaj e p\u00ec che 33700 spece vegetaj.\nOrganisassion pol\u00ectica.\nL'Italia (n\u00f2m ofissial: Repubblica Italiana) a l'\u00e9 na rep\u00f9blica.\n\u00cbl President dla Rep\u00f9blica a l'\u00e9 Sergio Mattarella (dal 31 \u00ebd gen\u00e9 d\u00ebl 2015).\n\u00cbl Prim Ministr a l'\u00e9 Mario Draghi.\nL\u00eb Stat a l'\u00e9 form\u00e0 da region, provinse e comun-e.\nA-i son qu\u00ecndes region a stat\u00f9 ordinari (Piemont, Liguria, Lombard\u00eca, V\u00e9neto, Emilia-Romagna, Toscan-a, Umbria, Lassio, Marche, Abruss, Molise, Campania, Pulia, Basilic\u00e0, Calabria) e sinch region aut\u00f2nome a stat\u00f9 special (Val d'Osta, Trentin-Sud Tir\u00f2l, Friul-Venessia Giulia, Sicilia, Sard\u00ebgna).\nConom\u00eca.\nL'anflassion a l'\u00e9 al 0,8% (2009).\nMoneda.\nD\u00ebl 1862, su prop\u00f2sta d\u00ebl ministr a le finanse Quintin Sela, \u00ebl parlament a decreta che la \"lira piemont\u00e8isa\" a dventa la \"lira it\u00e0lica\", rampiassand tute j'\u00e0utre monede an s\u00ebl terit\u00f2ri dla nassion.\nDal 1m \u00ebd gen\u00e9 d\u00ebl 2002 l'Italia a deuvra l'Euro.\nP\u00ebr sav\u00e8jne \u00ebd pi, guarda soa vos.\nLenghe.\nLa lenga nassional a l'\u00e9 l'italian.\nDa banda 'd costa, a-i son tante lenghe locaj an tuta la nassion: vard\u00e9 le vos dle region."}
{"id": "4428", "revid": "22300", "url": "https://pms.wikipedia.org/wiki?curid=4428", "title": "Let\u00f2nia", "text": "La Let\u00f2nia (\"Latvia\" an l\u00e9ton) a l'\u00e9 un pais d\u00ebl n\u00f2rd-est dl'Eur\u00f2pa.\nA confin-a con Est\u00f2nia, Federassion Russa, Bielorussia, Lituania. A l'\u00e9 bagn\u00e0 dal Mar B\u00e0ltich.\nLa capital a l'\u00e9 Riga.\nA l'ha na surfassa \u00ebd 64.589 km\u00b2 e a conta anviron 1.944.565 abitant (2017).\nDa maj 2004 a l'\u00e9 m\u00e8mber \u00ebd l'Union Europenga.\nOrganisassion pol\u00ectica.\nLa Let\u00f2nia (n\u00f2m ofissial: Latvijas Republika) a l'\u00e9 na rep\u00f9blica.\n\u00cbl president a l'\u00e9 Egils Levits (dal 2019).\n\u00cbl Prim Ministr a l'\u00e9 Arturs Kri\u0161j\u0101nis Kari\u0146\u0161 (Unit\u00e0), (dal 2019)."}
{"id": "4429", "revid": "22300", "url": "https://pms.wikipedia.org/wiki?curid=4429", "title": "Liechtenstein", "text": "\u00cbl Liechtenstein a l'\u00e9 un cit pais dl'Eur\u00f2pa central.\nA confin-a con Sv\u00ecssera e \u00c0ustria.\nLa capital a l'\u00e9 Vaduz.\nA l'ha na surfassa \u00ebd 160,40 km\u00b2 e a conta anviron 35.000 abitant.\nOrganisassion pol\u00ectica.\n\u00cbl Prinsip\u00e0 d\u00ebl Liechtenstein (n\u00f2m ofissial: F\u00fcrstentum Liechtenstein) a l'\u00e9 na monarch\u00eca costitussional.\n\u00cbl prinsi a l'\u00e9 Hans-Adam II (dal 1989).\n\u00cbl Prim Ministr a l'\u00e9 Daniel Risch (dal 2021).\nConom\u00eca.\nNa gran part dla conom\u00eca d\u00ebl Liechtenstein as res an s\u00ebl sistema bancari.\nMoneda.\n\u00cbl Liechtenstein a l'ha nen na soa moneda e a deuvra \u00ebl franch \u00ebsv\u00ecsser."}
{"id": "4430", "revid": "22300", "url": "https://pms.wikipedia.org/wiki?curid=4430", "title": "Lituania", "text": "La Lituania (\"Lietuva\" an lituan) a l'\u00e9 un pais d\u00ebl n\u00f2rd-est dl'Eur\u00f2pa.\nA confin-a con Let\u00f2nia, Bielorussia, Pol\u00f2nia e Federassion Russa (\"exclave\" \u00ebd Kaliningrad).\nA l'\u00e9 bagn\u00e0 dal Mar B\u00e0ltich.\nLa capital a l'\u00e9 Vilnius.\nA l'ha na surfassa \u00ebd 65.303 km\u00b2 e a conta anviron 3.400.000 abitant.\nDal 2004 a l'\u00e9 m\u00e8mber \u00ebd l'Union Europenga, dont a l'ha la pressidensa dal 1m \u00ebd luj 2013.\nGeograf\u00eca f\u00ecsica.\n\u00cbl terit\u00f2ri dla Lituania a l'\u00e9 form\u00e0 a n\u00f2rd e a sud da colin-e mor\u00e9niche d'aot\u00ebssa m\u00e0ssima antorn a 280 m\u00e9ter e a l'\u00e9 rich \u00ebd lagh d'or\u00ecgin glassial.\nAnt la part sentral, ocup\u00e0 an part dal bassin d\u00ebl fium Nemunas, a s\u00eb spantio b\u00f2sch e pasture.\nLa c\u00f2sta, ass\u00e8 curta, a l'\u00e9 pian-a e sabiosa, con banch an tra ij p\u00ec \u00e0ot d'Eur\u00f2pa.\nSt\u00f2ria.\nDal prim mileni aGC la z\u00f2na d\u00ebl Nenumas a l'era abit\u00e0 daj balt.\nIj balt litoan a l'han ocup\u00e0 la region ant \u00ebl s\u00e9col ch'a fa X, an organisand-se an trib\u00f9.\nL'unificassion pol\u00ectica d\u00ebl pais a l'\u00e9 st\u00e0ita poss\u00e0 nen mach dal creesse \u00ebd rap\u00f2rt feodaj, ma \u00ebdc\u00f2 tanme reassion a la pol\u00ectica espansion\u00ecstica dl'\u00f3rdin dij sivali\u00e9 alman.\nCap d\u00ebl pais a l'\u00e9 dvent\u00e0 \u00ebl duca Mindanngas ch'as fa bates\u00e9 d\u00ebl 1251 e ant \u00ebl 1253 a ars\u00e8iv dal v\u00ebsco \u00ebd Roma Nossens IV la coron-a real.\nAnt \u00ebl 1260 la f\u00f2rta contrariet\u00e0 dij s\u00f2 s\u00f9dit a lo possa a abiur\u00e9; s\u00f2 sucessor a dovran \u00ebmn\u00e9 \u00ebd l\u00f2te sangonante contra ij crosi\u00e0.\n\u00cbl ver fondator dl\u00eb stat litoan a l'\u00e9 l'arsiduca Gedimin (1316-1341), ch'a pasia \u00ebl pais, a n'ameliora l'organisassion anterna e a men-a na go\u00e8ra squasi cont\u00ecnoa contra ij l\u00e9ton.\nCand a meuir, la Lituania a ten \u00ebdc\u00f2 terit\u00f2ri fin-a a j'anviron \u00ebd Minsk, Novgorod, Polock e Smolensk.\n\u00cbdc\u00f2 \u00ebl duca \u00ebd Chijv a l'era vassal d\u00ebl granduca \u00ebd Lituania.\nIj crosi\u00e0 a ranf\u00f2rso j'atach contra la region an ampadronend-se dle z\u00f2ne costiere e d\u00ebl castel \u00ebd Kovno; dal 1345 al 1382 a-i son \u00ebst\u00e0ite 96 \u00ebspedission militar crosi\u00e0 contra la Lituania.\n\u00cbl prinsi Jagello a l'\u00e9 fors\u00e0 a d\u00e9 a l'\u00f3rdin dij sivali\u00e9 alman na part dla region \u00ebd \u0179mud\u017a.\nP\u00ec tard Jagello as convertiss al cristian\u00e9sim e, tanme mar\u00ec d'Edvige d'Angi\u00f2, a dventa \u00ebdc\u00f2 re \u00ebd Pol\u00f2nia con \u00ebl n\u00f2m \u00ebd Ladislao II (1386-1434), an unificand Lituania e Pol\u00f2nia.\nMach antlora ant la capital V\u00eclnius as anstituiss un v\u00ebscov\u00e0 e ij n\u00f2bij lituan as convertisso al cristian\u00e9sim.\nBele che un\u00ece, Pol\u00f2nia e Lituania a son rest\u00e0 indipendente e la Lituania a l'ha segoit\u00e0 a elege so granduca.\nSota 'l granduca Vitold (1392-1430) la Lituania a riva a soa m\u00e0ssima espansion: a met\u00e0 d\u00ebl s\u00e9col ch'a fa XV s\u00f2 confin a rivo fin-a squasi a Mosca e, pass\u00e0 \u00ebl Dnepr, an Ucrain-a.\nAnsema a la Pol\u00f2nia, la Lituania a arpossa an manera definitiva j'atach dij crosi\u00e0 con la bataja \u00ebd Grunwald d\u00ebl 1410.\nA la fin d\u00ebl s\u00e9col ch'a fa XV, a ancamin-a a esse mnass\u00e0 da Mosca; p\u00ebr f\u00e9 front a j'atach dj'armade moscovita, la diplomass\u00eca lituan-a as avzin-a ancora \u00ebd p\u00ec a la Pol\u00f2nia.\nD\u00ebl 1569 a s\u00eb st\u00ecpula l'Union \u00ebd Lublin, ch'a comp\u00f2rta l'ancorporassion dla Lituania a la Pol\u00f2nia.\nBele ch'a contino\u00e8issa a av\u00e8j n'aministrassion aut\u00f2noma, j'aotorit\u00e0 sentraj a stas\u00eco a Varsavia e, d\u00ebl 1697, \u00ebl polon\u00e8is a dventa lenga ofissial an Lituania.\nD\u00f2p dla spartission dla Pol\u00f2nia d\u00ebl 1795, na cita part dla Lituania, an sla riva snistra d\u00ebl Nemunas, a passa a la Prussia, ma la p\u00ec part d\u00ebl terit\u00f2ri lituan a l'\u00e9 pij\u00e0 da la Russia.\nIj n\u00f2bij e ij paisan a preuvo a arviresse ant \u00ebl 1830-1831 e ant \u00ebl 1863 a la dominassion zarista, ma a-i riesso nen.\nA la fin d\u00ebl s\u00e9col ch'a fa XIX j'anteletoaj as buto a la testa d\u00ebl moviment nassionalista e a ancamin-o a f\u00e9 seurte ij prim giornaj an lenga lituan-a; \u00ebs moviment a l'\u00e9 adress\u00e0 nen mach contra la dominassion russa, ma \u00ebdc\u00f2 contra l'anfluensa dij n\u00f2bij polon\u00e8is.\nPoss\u00e0 da la rivolussion russa d\u00ebl 1905, as radun-a a Vilnius l'ansidit parlament lituan ch'a ciama inutilment l'autonom\u00eca al zar.\nDurant la prima gu\u00e8ra mondial ij part\u00ec pol\u00ectich lituan as buto d'ac\u00f2rdi e \u00ebl 16 \u00ebd f\u00ebrv\u00e9 d\u00ebl 1918, sota la protession dl'es\u00e8rcit alman, a proclamo l\u00eb stat lituan andipendent e a eufro la coron-a a 'n prinsi alman.\nA s'opon\u00eca a cost govern \u00ebl Part\u00ec Comunista Lituan che, sota la goida \u00ebd Michevi\u010dius-Kapsulus as ampadroniss d\u00ebl govern e a ciama agiut al govern sovi\u00e9tich russ.\nMa dl'ost 1919 a torna al pod\u00e8j \u00ebl govern \u00ebd prima.\nDl'ot\u00f3ber 1920, durant la go\u00e8ra polon\u00e8isa-sovi\u00e9tica \u00ebl general polon\u00e8is \u017deligowski a pija Vilnius e j'anviron e a n\u00eb diciara l'anession a la Pol\u00f2nia.\n\u00cbl govern lituan a l'aceta nen e as dev tramudesse la capital a Kovno fin-a al 1940.\nAnt \u00ebl 1922 an Lituania, che antratant a l'era dvent\u00e0 na rep\u00f9blica, a-i seurt na neuva constitussion e \u00ebl govern a buta an euvra n'arforma agraria ch'a colpiss \u00ebl latifond.\nAnt \u00ebl gen\u00e9 d\u00ebl 1923 l'es\u00e8rcit lituan a \u00f2cupa \u00ebl p\u00f2rt \u00ebd Memel, ch'a fas\u00eca part dla Prussia oriental, ancorporandlo coma terit\u00f2ri aut\u00f2nom dla rep\u00f9blica lituan-a.\nFin-a al 1926 a governo ij part\u00ec pol\u00ectich republican, ch'a siglo n'ac\u00f2rdi con l'Union Sovi\u00e9tica \u00ebd nen agredisse.\nAnt \u00ebl 1926 con un colp \u00ebd man a va al pod\u00e8j \u00ebl regim ditatorial d\u00ebl pressident Smeton.\nD\u00ebl 1934, Est\u00f2nia, Let\u00f2nia e Lituania a firmo l'Ant\u00e8isa B\u00e0ltica, n'ac\u00f2rdi \u00ebd colaborassion, dzortut p\u00ebr la dif\u00e8isa.\nD\u00ebl mars 1939 l'Almagna a \u00f2cupa Memel e \u00ebl govern lituan a st\u00ecpula 'n neuv ac\u00f2rdi con l'Union Sovi\u00e9tica.\nLa sit\u00e0 \u00ebd Vilnius e j'anviron, ocup\u00e0 da l'Union Sovi\u00e9tica a l'anvasion dla Pol\u00f2nia dl\u00eb st\u00e8mber 1939, a son rend\u00f9 a la Lituania.\nMa ant \u00ebl 1940 a-i \u00e9 n'\u00e0otr colp d\u00eb stat.\n\u00cbl neuv govern \u00ebd J. Paleckis a uniss la Lituania a l'Union Sovi\u00e9tica, tanme rep\u00f9blica sovi\u00e9tica.\nLa Lituania a ven ocup\u00e0 da j'armade alman-e durant l'anvasion dl'Union Sovi\u00e9tica e, a la fin dla go\u00e8ra, a torna sota 'l contr\u00f2l dl'Union Sovi\u00e9tica.\nCand ch'a-i dr\u00f2ca la muraja \u00ebd Berlin, la Lituania a torna indipendenta.\nArt.\nGi\u00e0 abit\u00e0 an \u00e9poca mesol\u00ectica, la region a goerna dl'era neol\u00ectica (IV-II milegn aGC) mach oget d'ambra e sir\u00e0mica.\nD\u00ebl prim per\u00ecod dl'era cristian-a a-i resto biz\u00f3 an argent e bronz.\nGiumai d\u00ebsbl\u00e0 ij castej an b\u00f2sch dl'\u00e0uta et\u00e0 \u00ebd mes (s\u00e9coj IX-XIII), a-i resto ancor dij castej an pera a pianta quadr\u00e0 o poligonal d\u00ebl s\u00e9col ch'a fa XIV, soens sircond\u00e0 da aglomer\u00e0 urban con \u00ebd ca patrissie da la rica decorassion g\u00f2tica (tanme ca Perkunas a Kaunas).\nApress l\u00eb spantiament d\u00ebl catolic\u00e9sim (1387) a l'\u00e9 ancaminasse la costrussion d'edifissi religios, dont \u00ebl p\u00ec amportant a resta Sant'Ana a Vilnius (1500-1581); con l'antensifichesse dij rap\u00f2rt con j'\u00e0utri pais, a ancamin\u00e9 dal s\u00e9col ch'a fa XVII a son fabric\u00e0 v\u00e0ire edifissi, cese e palass bar\u00f2ch (tanme la cesa \u00ebd Santa Catlin-a a Vilnius, d\u00ebl s\u00e9col ch'a fa XVIII) ampressios\u00ece \u00ebd piture e sculture.\nDa banda \u00ebd s\u00f2n, as d\u00ebsvlupa la pitura monumental (fr\u00ebsche d\u00ebl monast\u00e9 \u00ebd Pa\u017eaislis davzin a Kaunas, \u00ebd Delbene, M.A. Palloni e d'\u00e0utri) e la decorassion \u00ebscultural (Sant P\u00e9 e P\u00e0ul \u00ebd P. Peretti, G.M. Galli e \u00e0utri artista).\nUn\u00eca a la Russia d\u00ebl 1795, la region a d\u00ebsvlupa na soa sc\u00f2la art\u00ecstica (sc\u00f2la \u00ebd Vilnius, 1793-1831) dont a fan part v\u00e0ire artista d'ispirassion neo-cl\u00e0ssica, tanme l'architet L. Stuoka-Gucevius (1753-1798), \u00ebl pitor Smuglevi\u010dius (1745-1807) e l\u00eb scultor K. Jelkis (1782-1867).\nApress, ij s\u00f2 anlev a d\u00ebsvlupo tema rom\u00e0ntich e realista, tanme ij pitor V. Vankavi\u010dius e K. Ruseckas.\nDa la mit\u00e0 d\u00ebl s\u00e9col ch'a fa XIX le sit\u00e0 a ch\u00ebrso an pressa: as costruisso ca e edifissi p\u00f9blich an \u00ebstil ecl\u00e9tich, antramentre che ant la pitura a s\u00eb spantia viaman \u00ebd p\u00ec la tendensa realista.\nA l'ancamin d\u00ebl Neuvsent a l'\u00e9 fond\u00e0 l'Academia nassional lituan-a, dont a fan part M.K. \u010ciurlionis (1875-1911) e j\u00eb scultor J. Zikars (1881-1944) e P. Rim\u0161a (1881-1961).\nP\u00ec tard a s\u00eb spantia la corent costrutivista \u00ebd V. Dubeneckis e V. Zemkalnis-Landsbergis, ma \u00ebl realism e le tendense nassional\u00ecstiche a d\u00f2mino ancor p\u00ebr un pess.\nD\u00ebl 1922 a-i nass la sc\u00f2la art\u00ecstica 'd Kaunas, ch'a archeuj ij mej artista realista, tanme A. \u017dmuidzinavi\u010dius, P. Kalpokas e j\u00eb scultor V. Grybas e J. Mikenas.\nDurant \u00ebl per\u00ecod sovi\u00e9tich, ij tema dominant a son \u00ebst\u00e0it coj st\u00f2rich, dzortut coj grop\u00e0 al pass\u00e0 arvolussionari o a 'l travaj, con artista tanme V. Mackevi\u010dius, A. Savickas, S. Usinkas; j'art aplic\u00e0 a l'han trov\u00e0 soa sbocadura dzortut ant \u00ebl setor dla mobilia.\nConom\u00eca.\nL'anflassion a l'\u00e9 a l'11%.\nOrganisassion pol\u00ectica.\nLa Lituania (n\u00f2m ofissial: Lietuvos Respublika) a l'\u00e9 na rep\u00f9blica.\nLa pressident\u00ebssa a l'\u00e9 Gitanas Naus\u0117da.\n\u00cbl Prim Ministr a l'\u00e9 Ingrida \u0160imonyt\u0117 (dal 2020)."}
{"id": "4431", "revid": "13765", "url": "https://pms.wikipedia.org/wiki?curid=4431", "title": "Lussemborgh", "text": "\u00cbl Lussemborgh (\"L\u00ebtzebuerg\" an lussemborgh\u00e8is, \"Luxembourg\" an frans\u00e8is, \"Luxemburg\" an alman) a l'\u00e9 un pais dl'Eur\u00f2pa ossidental.\nA confin-a con Fransa, G\u00ebrmania e Belgi.\nLa capital as ciama \u00ebdc\u00f2 Lussemborgh.\nA l'ha na surfassa \u00ebd 2.586 km\u00b2 e a conta anviron 465.000 abitant.\nA l'\u00e9 m\u00e8mber \u00ebd l'Union Europenga.\nOrganisassion pol\u00ectica.\n\u00cbl Granduc\u00e0 d\u00ebl Lussemborgh (n\u00f2m ofissial: Groussherzogtum L\u00ebtzebuerg / Grand-Duch\u00e9 de Luxembourg / Gro\u00dfherzogtum Luxemburg) a l'\u00e9 na monarch\u00eca costitussional.\n\u00cbl granduch a l'\u00e9 Henri (dal 2000).\n\u00cbl Prim Ministr a l'\u00e9 Xavier Bettel (dal 2013).\nMoneda.\nDal 1m \u00ebd gen\u00e9 d\u00ebl 2002 \u00ebl Lussemborgh a deuvra l'Euro.\nP\u00ebr sav\u00e8jne d\u00eb pi, guarda soa vos."}
{"id": "4432", "revid": "22300", "url": "https://pms.wikipedia.org/wiki?curid=4432", "title": "Maced\u00f2nia d\u00ebl N\u00f2rd", "text": "La Maced\u00f2nia d\u00ebl N\u00f2rd (\"\u0421\u0435\u0432\u0435\u0440\u043d\u0430 \u041c\u0430\u043a\u0435\u0434\u043e\u043d\u0438\u0458\u0430\" an macedon\u00e8is) a l'\u00e9 un pais dl'Eur\u00f2pa balc\u00e0nica.\nA confin-a con Kosovo, Alban\u00eca, Serbia, Bulgar\u00eca e Grecia.\nLa capital a l'\u00e9 Skopje.\nA l'ha na surfassa \u00ebd 25.713 km\u00b2 e a conta apopr\u00e9 2 milion d'abitant, dont anviron \u00ebl 65% \u00ebd macedon\u00e8is \u00ebslav e \u00ebl 25% d'alban\u00e8is.\nOrganisassion pol\u00ectica.\nLa Maced\u00f2nia d\u00ebl N\u00f2rd (n\u00f2m ofissial: \u0420\u0435\u043f\u0443\u0431\u043b\u0438\u043a\u0430 \u0421\u0435\u0432\u0435\u0440\u043d\u0430 \u041c\u0430\u043a\u0435\u0434\u043e\u043d\u0438\u0458\u0430) a l'\u00e9 na rep\u00f9blica.\n\u00cbl president a l'\u00e9 (\u0421\u0442\u0435\u0432\u043e \u041f\u0435\u043d\u0434\u0430\u0440\u043e\u0432\u0441\u043a\u0438) (dal 2019).\n\u00cbl Prim Ministr a l'\u00e9 (\u0414\u0438\u043c\u0438\u0442\u0430\u0440 \u041a\u043e\u0432\u0430\u0447\u0435\u0432\u0441\u043a\u0438) (dal 2022)."}
{"id": "4433", "revid": "22300", "url": "https://pms.wikipedia.org/wiki?curid=4433", "title": "Malta", "text": "Malta a l'\u00e9 un pais dl'Eur\u00f2pa meridional.\nDantorn a confin-a mach con \u00ebl mar Mediterani.\nLa capital a l'\u00e9 La Val\u00ebtta.\nA l'\u00e9 m\u00e8mber \u00ebd l'Union Europenga.\nLenghe.\nAn dzorp\u00ec dl'angl\u00e8is a Malta as parla \u00ebl malti l'\u00f9nica lenga sem\u00ectica scriv\u00f9a ant l'alfabet latin, che a l'ha \u00ebdc\u00f2 tante par\u00f2le d\u2019adoss italian-a dzortut ant la lenga sostn\u00f9a.\nOrganisassion pol\u00ectica.\nMalta (n\u00f2m ofissial: Repubblika ta' Malta / Republic of Malta) a l'\u00e9 na rep\u00f9blica.\n\u00cbl president a l'\u00e9 George Vella (dal 2019).\n\u00cbl Prim Ministr a l'\u00e9 Robert Abela.\nMoneda.\nDal 1m \u00ebd gen\u00e9 d\u00ebl 2008 Malta a deuvra l'Euro.\nP\u00ebr sav\u00e8jne \u00ebd pi, guarda soa vos."}
{"id": "4434", "revid": "22300", "url": "https://pms.wikipedia.org/wiki?curid=4434", "title": "Moldavia", "text": "La Moldavia, n\u00f2m ufissial Rep\u00f9blica \u00ebd Moldavia (an romen \"Republica Moldova\", p\u00ebrnonsi\u00e0 ) a l'\u00e9 'n pais sensa mar dl'Eur\u00f2pa dl'Est, ch'a confin-a con la Roman\u00eca a \u00f2vest e l'Ucrain-a a n\u00f2rd, est e sud. La capital a l'\u00e9 Chi\u015fin\u0103u.\nA l'ha na surfassa \u00ebd 33.843 km\u00b2 e a conta anviron 4.320.000 abitant, dont doi ters a son romen\u00f2fon e un ters a l'\u00e9 russ\u00f2fon.\nLa Moldavia a l'\u00e9 st\u00e0ita m\u00e8mber dle Nassion Un\u00ece, d\u00ebl Cons\u00e8j d'Eur\u00f2pa, d\u00ebl WTO, dl'OCSE, d\u00ebl GUAM, d\u00ebl CSI, d\u00ebl BSEC e d'\u00e0utre organisassion ant\u00ebrnassionaj. La Moldavia \u00e0or a mira a intr\u00e9 ant l'Union Europenga, e a l'ha aplic\u00e0 'l prim pian d'assion \u00ebd tre agn ant l'\u00e0mbit dla Pol\u00ectica d\u00eb Vzinansa Europenga (ENP).\nN\u00f2m.\n\u00cbl n\u00f2m \"Moldavia\" a ven da l'om\u00f2nim fium, dont la val a l'\u00e9 st\u00e0ita \u00ebl s\u00e8nter pol\u00ectich d\u00ebl Prinsip\u00e0 \u00ebd Moldavia fond\u00e0 d\u00ebl 1359. L'adoss d\u00ebl n\u00f2m d\u00ebl fium a l'\u00e9 pa ci\u00e0ir. Na conta a dis che 'l prinsi Drago\u0219 a l'ha ciam\u00e0 'l fium par\u00e8j d\u00f2p av\u00e8j cass\u00e0 n'ur con s\u00f2 can \"Molda\". \u00cbl can, tr\u00f2p strach, a l'\u00e9 nij\u00e0 ant \u00ebl fium, e s\u00f2 n\u00f2m a l'\u00e9 st\u00e0it d\u00e0it al fium e al prinsip\u00e0.\nSt\u00f2ria.\nA l'adoss terit\u00f2ri rumen, la Moldavia a l'\u00e9 st\u00e0ita gionz\u00f9a a l'Union Sovi\u00e9tica apress la sconda gu\u00e8ra mondial.\nD\u00ebl 1991, na vira d\u00ebsblasse l'Union sovi\u00e9tica, la Moldavia a l'\u00e9 vn\u00f9ita indipendenta con j'istess confin dla Rep\u00f9blica Socialista Sovi\u00e9tica \u00ebd Moldavia.\n\u00cbl 29 Luj 1994 a l'\u00e9 st\u00e0ita adot\u00e0 la neuva constitussion \u00ebd Moldavia. Na binda d\u00ebl terit\u00f2ri moldav arconoss\u00f9, a la riva est d\u00ebl fium Dn\u00ecster a l'\u00e9 pass\u00e0 \"de facto\" sot \u00ebl contr\u00f2l d\u00ebl goern secessionista dla Transnistria dal 1990.\nConom\u00eca.\nAs trata d'un pais dzortut agr\u00eccol: a l'era ciam\u00e0 \"la frutera dl'Union Sovi\u00e9tica\".\nDal cr\u00f2l dl'Union Sovi\u00e9tica, \u00ebl cit p\u00e8is dij servissi tersiari ant la conom\u00eca dla Moldavia a l'ha tac\u00e0 a ch\u00ebrse e a domin\u00e9 'l Prodot Interior Concc (ancheuj anviron 63,5%), 'me n'arzult\u00e0 d\u00ebl cal d'industria e agricoltura. Coms\u00ebss\u00eca, la Moldavia a resta \u00ebl pais p\u00ec p\u00f2ver d'Eur\u00f2pa.\nOrganisassion pol\u00ectica.\nLa Moldavia (n\u00f2m ofissial: Republica Moldova) a l'\u00e9 na rep\u00f9blica parlamentar con un pressident 'me cap d\u00eb stat e 'n prim ministr 'me cap \u00ebd goern.\n\u00cbl president a l'\u00e9 Maia Sandu (\u041c\u0430\u0439\u044f \u0421\u0430\u043d\u0434\u0443) (dal 2020)\n\u00cbl Prim Ministr a l'\u00e9 Natalia Gavrili\u021ba (\u041d\u0430\u0442\u0430\u043b\u044c\u044f \u0413\u0430\u0432\u0440\u0438\u043b\u0438\u0446\u0430) (dal 2021)."}
{"id": "4435", "revid": "11196", "url": "https://pms.wikipedia.org/wiki?curid=4435", "title": "Prinsip\u00e0 \u00ebd M\u00f2naco", "text": "\u00cbl Prinsip\u00e0 \u00ebd M\u00f2naco (\"Monaco\" an frans\u00e8is, \"M\u00fanegu\" an dialet monegasch) a l'\u00e9 'n cit pais dl'Eur\u00f2pa meridional.\nA confin-a mach con la Fransa.\nLa capital a l'\u00e9 M\u00f2naco.\nA l'ha na surfassa d'1,95 km\u00b2 e a conta anviron 32.020 abitant.\n\u00cbl terit\u00f2ri.\n\u00cbl prinsip\u00e0 a comprend M\u00f2naco sit\u00e0, Monte-Carlo (sit\u00e0 cre\u00e0 d\u00ebl 1860), la Condamine (\u00ebl p\u00f2rt), Fontvieille a \u00f2vest e \u00ebl Larvotto a est.\nSt\u00f2ria.\n\u00cbl sit \u00ebd M\u00f2naco a l'era abit\u00e0 fin dai temp preist\u00f2rich.\nA l'\u00e9 st\u00e0it fondassion fenissa, foc\u00e8isa, peui roman-a\nL'advent dij Grimaldi.\nAnt \u00ebl qu\u00e0der dla l\u00f2ta antra guelf e ghiblin, Fran\u00e7ois Grimaldi, tapar\u00e0 via da G\u00e9noa, d\u00ebl 1297 as ampadroniss \u00ebd M\u00f2naco travest\u00ec da monio coma ij s\u00f2 \u00f2m.\nDa s\u00ec a son \u00ebvnuje s\u00f2 stran\u00f2m \u00ebd \"la Furbissia\" e ij doi monio arm\u00e0 ch'a figuro an sl'ans\u00ebgna dij Grimaldi.\nComs\u00ebss\u00eca, a l'ha pa riuss\u00ec a goernelo.\nD\u00ebl 1308 un m\u00e8mber \u00ebd la famija Grimaldi a l'ha cat\u00e0 la sgnor\u00eca \u00ebd M\u00f2naco dai geno\u00e8is.\nCarl I a l'\u00e9 anstalasse a M\u00f2naco d\u00ebl 1331.\nAnt \u00ebl 1489 l'indipendensa a l'\u00e9 arconoss\u00f9a.\nIj protetor\u00e0.\nM\u00f2naco a l'\u00e9 st\u00e0it sota protetor\u00e0 spagneul, peui dvent\u00e0 ocupassion, dal 1524 al 1641, peui sota protession frans\u00e8isa dal 1641 al 1793.\nDal 1793 al 1814 a l'\u00e9 st\u00e0it gionz\u00f9 a la Fransa.\nPeui a l'\u00e9 pass\u00e0 sota 'l protetor\u00e0 d\u00ebl regn \u00ebd Sard\u00ebgna dal 1815 al 1861, prima \u00ebd torn\u00e9 sota la protession dla Fransa.\nMenton e R\u00f2ca-brun-a, propiet\u00e0 dij Grimaldi, a son pass\u00e0 p\u00ebr trat\u00e0 a la Fransa d\u00ebl 1861, sota Napoleon III.\nOrganisassion pol\u00ectica.\n\u00cbl Prinsip\u00e0 \u00ebd M\u00f2naco (n\u00f2m ofissial: Principaut\u00e9 de Monaco, \"Principatu de M\u00f9negu\" an dialet monegasch) a l'\u00e9 na monarch\u00eca costitussional.\n\u00cbl prinsi a l'\u00e9 Albert II (dal 2005).\n\u00cbl Prim Ministr (\"Ministre d'\u00c9tat\") a l'\u00e9 Pierre Dartout.\nConom\u00eca.\nL'ativit\u00e0 prinsipal a l'\u00e9 \u00ebl torism.\nMoneda.\nDal 1 \u00ebd gen\u00e9 2002 M\u00f2naco a deuvra l'Euro.\nP\u00ebr sav\u00e8jne \u00ebd pi, guarda soa vos.\nEveniment e manifestassion.\nM\u00ebrc\u00e0.\nTute le matin a-i \u00e9 \u00ebl m\u00ebrc\u00e0 ant la piassa d'Arme dla Condamine."}
{"id": "4436", "revid": "9930", "url": "https://pms.wikipedia.org/wiki?curid=4436", "title": "Montn\u00e8igr", "text": "\u00cbl Montn\u00e8igr (\"Crna Gora\" o \"\u0426\u0440\u043d\u0430 \u0413\u043e\u0440\u0430\" an montneigrin) a l'\u00e9 un pais dl'Eur\u00f2pa balc\u00e0nica.\nA confin-a con Serbia, Kosovo, Alban\u00eca, Croassia e B\u00f2snia e Erzeg\u00f2vina. A l'\u00e9 bagn\u00e0 a \u00f2vest dal mar Adri\u00e0tich.\nLa capital a l'\u00e9 Podgorica.\nA l'ha na surfassa \u00ebd 13.812 km\u00b2 e a conta apopr\u00e9 600.000 abitant.\nSt\u00f2ria.\n\u00cbl Montn\u00e8igr a l'\u00e9 s\u00e8mper st\u00e0it \"de facto\" indipendent. Soa indipendensa a l'\u00e9 st\u00e0ita ufissialment arconoss\u00f9a dal Congress \u00ebd Berlin d\u00ebl 1878 (\"Prinsip\u00e0\" fin-a 'l 1910, peui \"regn\").\nD\u00ebl 1918 \u00ebl Montn\u00e8igr a l'\u00e9 st\u00e0it inser\u00ec ant \u00ebl \"Regn dij Serb, Croat e Sloven\" (peui \"Regn \u00ebd Jugoslavia\"). D\u00ebl 1945, quand che Tito a l'ha fond\u00e0 la \"Rep\u00f9blica Socialista Federal dla Jugoslavia\", \u00ebl Montn\u00e8igr a l'ha fane part coma rep\u00f9blica feder\u00e0.\nD\u00f2p che la Jugoslavia a l'\u00e9 d\u00ebsblasse, \u00ebl Montn\u00e8igr a l'\u00e9 rest\u00e0 un\u00ec a la Serbia ant la \"Rep\u00f9blica \u00ebd Serbia e Montn\u00e8igr\".\nAi 21 \u00ebd magg d\u00ebl 2006 la popolassion d\u00ebl Montn\u00e8igr a l'ha vot\u00e0 p\u00ebr d\u00ebsgionz-se da la Serbia.\nL'indipendensa d\u00ebl Montn\u00e8igr a l'\u00e9 st\u00e0ita proclam\u00e0 a Podgorica ai 3 \u00ebd giugn d\u00ebl 2006.\nOrganisassion pol\u00ectica.\n\u00cbl Montn\u00e8igr (n\u00f2m ofissial: \u0420\u0435\u043f\u0443\u0431\u043b\u0438\u043a\u0430 \u0426\u0440\u043d\u0430 \u0413\u043e\u0440\u0430 / Republika Crna Gora) a l'\u00e9 na rep\u00f9blica.\n\u00cbl president a l'\u00e9 Filip Vujanovi\u0107 (da l'indipendensa).\n\u00cbl Prim Ministr a l'\u00e9 Milo \u0110ukanovi\u0107 (dal 2008)."}
{"id": "4437", "revid": "10092", "url": "https://pms.wikipedia.org/wiki?curid=4437", "title": "Norvegia", "text": "La Norvegia (\"Norge\" an norveg\u00e8is bokm\u00e5l, \"Noreg\" an norveg\u00e8is nynorsk) a l'\u00e9 un pais dl'Eur\u00f2pa setentrional.\nA confin-a con Svessia, Finlandia e Federassion Russa.\nLa capital a l'\u00e9 \u00d2slo.\nA l'ha na surfassa \u00ebd 385.207 km\u00b2 e a conta anviron 5.425.270 abitant .\nOrganisassion pol\u00ectica.\nLa Norvegia (n\u00f2m ofissial: Kongeriket Norge / Kongeriket Noreg) a l'\u00e9 una monarch\u00eca constitussional.\n\u00cbl r\u00e8 a l'\u00e9 Harald V (dal 1991).\n\u00cbl Prim Ministr a l'\u00e9 (dal 2021)."}
{"id": "4438", "revid": "115", "url": "https://pms.wikipedia.org/wiki?curid=4438", "title": "Pais Bass", "text": "Ij Pais Bass (ciam\u00e0 \u00ebdc\u00f2 Olanda; \"Nederland\" an oland\u00e8is) a son un pais dl'Eur\u00f2pa ossidental.\nA confin-o con G\u00ebrmania e Belgi.\nLe capitaj a son L'Aja e \u00c0msterdam.\nA l'han na surfassa \u00ebd 41.526 km\u00b2 e a conto anviron 16.300.000 abitant.\nA fan part \u00ebd l'Union Europenga.\nOrganisassion pol\u00ectica.\nIj Pais Bass (n\u00f2m ufissial: Koninkrijk der Nederlanden, \"R\u00e8gn dij Pais Bass\") a son na monarch\u00eca constitussional.\n\u00cbl re a l'\u00e9 Gulielm Liss\u00e0nder (dai 30 avril 2013).\n\u00cbl Prim Ministr a l'\u00e9 Mark Rutte (liberal, dal 14 d'ot\u00f3ber 2010).\nAministrassion.\nDa na mira formal, \u00ebl Regn dij Pa\u00ecs Bass a l'\u00e9 form\u00e0 da:\n- Ij Pais Bass (Nederland), visad\u00ec la part europenga dl\u00eb Stat \n- Aruba \n- J'Antile Oland\u00e8ise \nLa part europenga dij Pa\u00ecs Bass as compon \u00ebd d\u00f3des Provinse:\nMoneda.\nDal 1m \u00ebd gen\u00e9 d\u00ebl 2002 ij Pais Bass a deuvro l'Euro.\nP\u00ebr sav\u00e8jne \u00ebd pi, guarda soa vos."}
{"id": "4439", "revid": "12068", "url": "https://pms.wikipedia.org/wiki?curid=4439", "title": "Pol\u00f2nia", "text": "La Pol\u00f2nia (\"Polska\" an polon\u00e8is) a l'\u00e9 un pais dl'Eur\u00f2pa sentr-oriental.\nA confin-a con Slovachia, Rep\u00f9blica Ceca, Ucrain-a, G\u00ebrmania, Bielorussia, Lituania e Federassion Russa (\"exclave\" \u00ebd Kaliningrad).\nLa capital a l'\u00e9 Varsavia (\"Warszawa\") .\nA l'ha na surfassa \u00ebd 312.696 km\u00b2 e a conta 38.386.000 abitant (2019).\nDal magg d\u00ebl 2004 a l'\u00e9 m\u00e8mber \u00ebd l'Union Europenga.\nConom\u00eca.\nLa moneda ofissial a l'\u00e9 l\u00eb zloty.\nOrganisassion pol\u00ectica.\nLa Pol\u00f2nia (n\u00f2m ofissial: Rzeczpospolita Polska) a l'\u00e9 na rep\u00f9blica.\n\u00cbl president provis\u00f2ri a l'\u00e9 Andrzej Duda, da avril 2015).\n\u00cbl Prim Ministr a l'\u00e9 Mateusz Morawiecki (dal 2017)."}
{"id": "4440", "revid": "22300", "url": "https://pms.wikipedia.org/wiki?curid=4440", "title": "Portugal", "text": "\u00cbl Portugal (\"Portugal\" \u00ebdc\u00f2 an portugh\u00e8is) a l'\u00e9 un pais d\u00ebl sud-\u00f2vest dl'Eur\u00f2pa.\nA confin-a mach con la Spagna.\nLa capital a l'\u00e9 Lisbon-a.\nA l'ha na surfassa \u00ebd 92.391 km\u00b2 e a conta anviron 10.300.000 abitant.\nA l'\u00e9 m\u00e8mber \u00ebd l'Union Europenga.\nOrganisassion pol\u00ectica.\n\u00cbl Portugal (n\u00f2m ofissial: Rep\u00fablica Portuguesa) a l'\u00e9 na rep\u00f9blica.\n\u00cbl president a l'\u00e9 Marcelo Rebelo de Sousa (dal 2016).\n\u00cbl Prim Ministr a l'\u00e9 Ant\u00f3nio Costa (dal 2015).\nMoneda.\nDal 1m \u00ebd gen\u00e9 d\u00ebl 2002 \u00ebl Portugal a deuvra l'Euro.\nP\u00ebr sav\u00e8jne \u00ebd pi, guarda soa vos."}
{"id": "4441", "revid": "22300", "url": "https://pms.wikipedia.org/wiki?curid=4441", "title": "Regn Un\u00ec", "text": "\u00cbl Regn Un\u00ec \u00ebd Gran Br\u00ebtagna e Irlanda d\u00ebl N\u00f2rd a l'\u00e9 n\u00eb stat dl'Eur\u00f2pa ossidental e a l'\u00e9 form\u00e0 da quatr pais: Anghilt\u00e8ra (a sud), G\u00e0les (a \u00f2vest) e Sc\u00f2ssia (a n\u00f2rd) ant la Gran Br\u00ebtagna; Irlanda d\u00ebl N\u00f2rd ant l'\u00ecsola d'Irlanda.\nA confin-a con la Rep\u00f9blica d'Irlanda.\nLa capital a l'\u00e9 Londra, ch'a l'\u00e9 \u00ebdc\u00f2 la capital dl'Anghilt\u00e8ra.\n\u00cbl drap\u00f2 nassional a l'\u00e9 l\"'Union Jack\", adot\u00e0 ofissialman d\u00ebl 1801.\n\u00cbl Regn Un\u00ec a fa part d\u00ebl Commonwealth e l'ha f\u00e0it part dl'Union Europenga.\nA l'ha na surfassa \u00ebd 244.820 km\u00b2 e a conta apopr\u00e9 63,9 milion d'abitant (2013), \u00ebl 12,7% dla popolassion dl'Union Europenga.\nSit\u00e0 pi importante.\nAn dzorp\u00ec che Londra, \u00e0utre sit\u00e0 importante a son Manchester, Liverpool, Birmingham e Bristol an Anghilt\u00e8ra, Cardiff, la capital d\u00ebl G\u00e0les, Edimborgh -la capital- e Glasgow an Sc\u00f2ssia, Belfast, la capital dl'Irlanda d\u00ebl N\u00f2rd.\nEvolussion demogr\u00e0fica.\nLa popolassion a l'era 'd 59,8 milion d'abitant ant \u00ebl 2004 e \u00ebd 62 milion ant \u00ebl 2009.\nOrganisassion pol\u00ectica.\nForma dl\u00eb stat.\n\u00cbl Regn Un\u00ec a l'\u00e9 na monarch\u00eca costitussional; dal 1952 \u00ebl cap dl\u00eb stat a l'\u00e9 l'argin-a Elisabeta II.\nForma \u00ebd govern.\n\u00cbl Regn Un\u00ec a l'\u00e9 na democrass\u00eca parlamentar.\n\u00cbl parlament a l'ha doi branch: la Ca dij Comun (elegi\u00f9a a sufrage universal) e la Ca dij Lord, con 1223 segg, dont 752 a son arditari, 26 a van al clero anglican (dont j'arsiv\u00ebsco \u00ebd Canterbury e York), 435 a son nomin\u00e0 dal re sensa che la caria a peussa esse ardit\u00e0.\n\u00cbl Regn Un\u00ec a l'ha nen na constitussion, ma as res ansima a 'd laj fondamentaj che a ancamin\u00e9 dal s\u00e9col ch'a fa XIII a l'han limit\u00e0 sempe 'd p\u00ec \u00ebl pod\u00e8j dij monarca. \nL'argin-a a l'\u00e9 Elisabeta II d\u00ebl Regn Un\u00ec (dal 1952).\n\u00cbl prim ministr a l'\u00e9 Boris Johnson (dal 2019).\nConom\u00eca.\nLa moneda d\u00ebl Regn Un\u00ec a l'\u00e9 la sterlin-a.\nJ'amportassion dla nassion a ven-o p\u00ebr \u00ebl 53,3% da l'Union Europenga, p\u00ebr \u00ebl 13,6% da j\u00eb Stat Un\u00ec, p\u00ebr \u00ebl 17,6% daj pais an d\u00ebsvlup.\nJ'esportassion a van p\u00ebr \u00ebl 57,7% ant l'Union Europenga, p\u00ebr \u00ebl 13,3% ant j\u00eb Stat Un\u00ec, p\u00ebr \u00ebl 17,1% ant ij pais an d\u00ebsvlup.\nD\u00ebl 2012 l'1,72% d\u00ebl prodot anterior \u00ebsp\u00f2rch a l'\u00e9 st\u00e0it dedic\u00e0 a l'arserca e al d\u00ebsvlup; sempre d\u00ebl 2012 \u00ebl passiv p\u00f9blich a l'\u00e9 st\u00e0it anviron dl'8% d\u00ebl prodot anterior \u00ebsp\u00f2rch (scond \u00ebl Fond monetari ant\u00ebrnassional)."}
{"id": "4442", "revid": "22300", "url": "https://pms.wikipedia.org/wiki?curid=4442", "title": "Rep\u00f9blica Ceca", "text": "La Rep\u00f9blica Ceca (\"\u010cesk\u00e1 republika\" an cech) a l'\u00e9 un pais dl'Eur\u00f2pa centro-oriental. \nA confin-a con Slovachia, \u00c0ustria, G\u00ebrmania e Pol\u00f2nia.\nLa capital a l'\u00e9 Praga.\nA l'ha na surfassa \u00ebd 78.866 km\u00b2 e a conta anviron 10.300.000 abitant.\nA l'\u00e9 m\u00e8mber \u00ebd l'Union Europenga.\nOrganisassion pol\u00ectica.\n\u00cbl president dla Rep\u00f9blica Ceca a l'\u00e9 Milo\u0161 Zeman (dal 8 \u00ebd mars 2013).\n\u00cbl Prim Ministr a l'\u00e9 Andrej Babi\u0161 (ANO 2011, dal 6 d\u00eb dz\u00e8mber 2017)."}
{"id": "4443", "revid": "22300", "url": "https://pms.wikipedia.org/wiki?curid=4443", "title": "Roman\u00eca", "text": "La Roman\u00eca (\"Rom\u00e2nia\" an romen) a l'\u00e9 na rep\u00f9blica semi-pressidensial unitaria ch'as treuva fra 'l S\u00e9nter e 'l Sud-Est dl'Eur\u00f2pa, a n\u00f2rd \u00ebd la granda pen\u00ecsola balc\u00e0nica e a la costa \u00f2vest d\u00ebl mar N\u00e8ir. A confin-a con l'Ungher\u00eca, la Serbia, l'Ucrain-a, la Moldavia e la Bulgar\u00eca. A coata na surfassa \u00ebd 238,391 kilom\u00e9ter qu\u00e0der e a l'ha 'n clima temper\u00e0-continental. Con s\u00f2j 20.1 milion d'abitant a l'\u00e9 'l n\u00f9mer set fra 'j pais p\u00ec popolos ch'a son m\u00e8mber dl'Union Europenga. Soa capital e sit\u00e0 p\u00ec amportanta a l'\u00e9 B\u00f9carest, la n\u00f9mer ses fra le sit\u00e0 p\u00ec grande dl'Union Europenga.\nLa Roman\u00eca a l'ha apopr\u00e9 j'istess termo dl'antica provinsa Dacia ant l'Imperi Roman e a l'\u00e9 formasse parej quand che d\u00ebl 1859 ij prinsip\u00e0 \u00ebd Moldavia e Valachia a son bindasse sota l'istess monarch, ch'a goernava t\u00f9it ij doi an union p\u00ebrsonal. A l'ha otn\u00f9 l'indipendensa da l'Imperi Otoman d\u00ebl 1877. A la fin dla I Guera Mondial la Transilvania, la Bucovin-a e la Bessarabia a l'han unisse a l'esistent sovran Regn \u00ebd Roman\u00eca. A la fin dla II Gu\u00e8ra Mondial l'URSS a l'ha ocup\u00e0 la region a n\u00f2rd est, che peui a l'\u00e9 dvent\u00e0 l\u00eb stat a part \u00ebd Moldavia. La Roman\u00eca a l'\u00e9 donch dvent\u00e0 n\u00eb stat sossialista e m\u00e8mber d\u00ebl Pat \u00ebd Varsavia. Apress la Rivolussion d\u00ebl 1989 la Roman\u00eca a l'ha anandi\u00e0 la transission a la democrass\u00eca e a la conom\u00eca mercantil capitalista.\nDa col moment-l\u00ec le cianse 'd vita a l'han amelior\u00e0 motobin, e ancheuj la Roman\u00eca a l'\u00e9 'n pais con na ch\u00ebrsenta class media e \u00e0uta e n'\u00e0ut pontegg ant \u00ecndes \u00ebd d\u00ebsvlup uman. A l'\u00e9 rintr\u00e0 ant la NATO d\u00ebl 2004, e ant l'UE d\u00ebl 1m Gen\u00e9 2007. Apress la lesta ch\u00ebrs\u00f9a con\u00f2mica dj'agn 2000, la Roman\u00eca a l'\u00e9 dvent\u00e0 na conom\u00eca fond\u00e0 p\u00ebr la pipart an sij servissi, ma a l'\u00e9 dc\u00f2 industrial, an produvend angign e energ\u00eca el\u00e9trica, con \u00ebd frere 'm\u00e9 Dacia Viture e OMV Petrom. Anviron \u00ebl 90% dla popolassion as cons\u00ecdera praticanta \u00ebd religion cristian-a ortod\u00f2ssa, e a son parlant nativ \u00ebd lenga romen-a, na lenga romanza oriental. Con na sgnora st\u00f2ria coltural, an Roman\u00eca a-i son st\u00e0it e a-i son bele adess d'artista, \u00ebd m\u00f9sich e d'anventor, e as peul trov\u00e9 tante atrassion tor\u00ecstiche 'm\u00e9 'l Castel \u00ebd Dr\u00e0cula.\nN\u00f2m.\n\"Roman\u00eca\" a ven dal latin \"romanus\", ch'a veul d\u00ec \"sitadin \u00ebd Roma\". \u00cbl prim usage ch'as con\u00f2ss d'\u00ebs n\u00f2m as r\u00ebscontra d\u00ebl s\u00e9col 16 ant j\u00eb scrit \u00ebd n'umanista ch'a scriv\u00eca an italian mentre ch'a viagiava p\u00ebr la Transilvania, la Moldavia e an particolar la Valachia.\n\u00cbl p\u00ec vej document ch'an resta an lenga romen-a, na litra d\u00ebl 1521 stranom\u00e0 \"Letter of Neac\u0219u from C\u00e2mpulung\" a l'\u00e9 not\u00f2ria p\u00ebrch\u00e8 a conten \u00ebl prim r\u00ebscontr d\u00ebl n\u00f2m d\u00ebl pais: la Valachia a l'\u00e9 m\u00ebssion\u00e0 con \u00ebl n\u00f2m \u00ebd \"\u021aeara Rum\u00e2neasc\u0103\" (\"La tera romen-a\", teara dal latin \"terra\", \"t\u00e8ra\"; an romen corent a s\u00eb scriv \"\u021aara Rom\u00e2neasc\u0103\").\nDoe scriture, \"rom\u00e2n\" e \"rum\u00e2n\" a son st\u00e0ite dovr\u00e0 a l'istessa manera fin-a che ij d\u00ebsvlup sociolengh\u00ecstich a l'han mn\u00e0 a la diferensa 'd sust antra dle doe forme: \"rum\u00e2n\" a l'\u00e9 pass\u00e0 a significh\u00e9 \"travajeur angagi\u00e0 p\u00ebr d\u00e9bit\", mentre \"rom\u00e2n\" a l'ha mant\u00f9 'l sust \u00e9tnich. Apress l'abolission dla servit\u00f9 d\u00ebl 1746, la par\u00f2la \"rum\u00e2n\" a l'\u00e9 viaman perd\u00f9sse e a l'\u00e9 rest\u00e0 \"rom\u00e2n\". Tudor Vadimirescu, un comandant rivolussionari d\u00ebl prinsipi d\u00ebl s\u00e9col ch'a fa XIX, a l'ha dovr\u00e0 la par\u00f2la \"Rum\u00e2nia\" p\u00ebr arferisse mach al prinsip\u00e0 \u00ebd Valachia.\n\u00cbl dovrage d\u00ebl n\u00f2m \"Romania\" p\u00ebr arferisse a la patria \u00ebd t\u00f9it ij Romen, con s\u00f2 sust modern, a l'\u00e9 document\u00e0 pr'\u00ebl prim b\u00f2t al prinsipi d\u00ebl s\u00e9col ch'a fa XIX. \u00cbl n\u00f2m a l'\u00e9 st\u00e0it peui vn\u00f9 ufissial da l'11 Dz\u00e9mber 1861.\nSt\u00f2ria.\nDl'ot\u00f3ber 1940 la gionta fassista d'Ion Antonescu a l'\u00e9 d\u00ebsbarassasse d\u00ebl re Carl e a l'\u00e9 lijassse a Hitler.\nConom\u00eca.\nLa moneda dla Roman\u00eca a l'\u00e9 \u00ebl leu.\nOrganisassion pol\u00ectica.\nLa Roman\u00eca a l'\u00e9 na rep\u00f9blica.\n\u00cbl president a l'\u00e9 , dal 2014).\n\u00cbl Prim Ministr a l'\u00e9 , (dal 2021)."}
{"id": "4444", "revid": "22300", "url": "https://pms.wikipedia.org/wiki?curid=4444", "title": "Russia", "text": "La Federassion Russa (\"\u0420\u043e\u0441\u0441\u0438\u0439\u0441\u043a\u0430\u044f \u0424\u0435\u0434\u0435\u0440\u0430\u0446\u0438\u044f\" o mach \"\u0420\u043e\u0441\u0441\u0438\u044f\" an russ) a l'\u00e9 un pais dl'Eur\u00f2pa e dl\u2019Asia.\nA confin-a con Norvegia, Finlandia, Est\u00f2nia, Let\u00f2nia, Bielorussia, Lituania, Pol\u00f2nia, Ucrain-a, Ge\u00f2rgia, Aserbaigian, Kazakistan, Cin-a, Mong\u00f2lia e Corea d\u00ebl N\u00f2rd.\nLa capital a l'\u00e9 Mosca.\nA l'\u00e9 'l p\u00ec grand stat d\u00ebl mond, con na surfassa \u00ebd 17.075.200 km\u00b2, e a conta 142.470.272 abitant.\nLa speransa \u00ebd vita a l'\u00e9 d\u00eb 70 agn.\nConom\u00eca.\nLa Russia a goerna \u00ebl 6,4% dj'arserve mondiaj \u00ebd petreuli e \u00ebl 25% dj'arsorse an gas.\n\u00cbl 34,4% \u00ebd j'esportassion dla Russia a l'\u00e9 arpresent\u00e0 dal petreuli (258,4 tonel\u00e0 d\u00ebl 2007).\nLa strutura con\u00f2mica anterna dla Russia a l'\u00e9\n\u00cbl c\u00e0rich fiscal a monta al 14,2% d\u00ebl PAL.\nOrganisassion pol\u00ectica.\nLa Federassion Russa (n\u00f2m ofissial: \u0420\u043e\u0441\u0441\u0438\u0439\u0441\u043a\u0430\u044f \u0424\u0435\u0434\u0435\u0440\u0430\u0446\u0438\u044f) a l'\u00e9 na rep\u00f9blica federal.\n\u00cbl president a l'\u00e9 (\u0412\u043b\u0430\u0434\u0438\u043c\u0438\u0440 \u041f\u0443\u0442\u0438\u043d) (Russia un\u00eca, dai 7 \u00ebd maj ).\n\u00cbl prim ministr a l'\u00e9 (\u041c\u0438\u0445\u0430\u0438\u043b \u041c\u0438\u0448\u0443\u0441\u0442\u0438\u043d) (dal )."}
{"id": "4445", "revid": "11196", "url": "https://pms.wikipedia.org/wiki?curid=4445", "title": "Rep\u00f9blica \u00ebd San Marin", "text": "La Rep\u00f9blica \u00ebd San Marin (\"Repubblica di San Marino\" an italian) a l'\u00e9 un cit pais dl'Eur\u00f2pa meridional.\nA confin-a mach con l\u2019Italia.\nLa capital a l'\u00e9 Sit\u00e0 \u00ebd San Marin.\nA l'ha na surfassa \u00ebd 61 km\u00b2 e a conta anviron 30.000 abitant.\nMoneda.\nDal 1 \u00ebd gen\u00e9 d\u00ebl 2002 San Marin a deuvra l'Euro.\nP\u00ebr sav\u00e8jne \u00ebd pi, guarda soa vos."}
{"id": "4446", "revid": "22016", "url": "https://pms.wikipedia.org/wiki?curid=4446", "title": "Serbia", "text": "La Serbia (\"\u0421\u0440\u0431\u0438\u0458\u0430\" an serb) a l'\u00e9 un pais dl'Eur\u00f2pa balcanica.\nA confin-a con Ungher\u00eca, Roman\u00eca, Bulgar\u00eca, Maced\u00f2nia d\u00ebl N\u00f2rd, Kosovo, Montn\u00e8igr, B\u00f2snia e Erzeg\u00f2vina e Croassia.\nLa capital a l'\u00e9 Belgrad.\nA l'ha na surfassa d\u00eb 77.474 km\u00b2 e a conta apopr\u00e9 8 milion d'abitant.\nOrganisassion pol\u00ectica.\nLa Serbia (n\u00f2m ofissial: \u0420\u0435\u043f\u0443\u0431\u043b\u0438\u043a\u0430 \u0421\u0440\u0431\u0438\u0458\u0430 / Republika Srbija) a l'\u00e9 na rep\u00f9blica.\n\u00cbl president a l'\u00e9 Tomislav Nikolic (conservator).\n\u00cbl Prim Ministr a l'\u00e9 Ivica Dacic (dai 27 \u00ebd luj 2012)."}
{"id": "4447", "revid": "22300", "url": "https://pms.wikipedia.org/wiki?curid=4447", "title": "Slovachia", "text": "La Slovachia (\"Slovensko\" an slovach) a l'\u00e9 un pais dl'Eur\u00f2pa centro-oriental.\nA confin-a con Rep\u00f9blica Ceca, Pol\u00f2nia, Ucrain-a, Ungher\u00eca e \u00c0ustria.\nLa capital a l'\u00e9 Bratislava.\nA l'ha na surfassa \u00ebd 49.037 km\u00b2 e a conta anviron 5.400.000 abitant.\nA l'\u00e9 m\u00e8mber \u00ebd l'Union Europenga.\nOrganisassion pol\u00ectica.\nLa Slovachia (n\u00f2m ofissial: Slovensk\u00e1 republika ) a l'\u00e9 na rep\u00f9blica.\n\u00cbl president a l'\u00e9 Zuzana \u010caputov\u00e1 (dal 2019).\n\u00cbl Prim Ministr a l'\u00e9 Eduard Heger (dal 2021).\nMoneda.\nDal 1m \u00ebd gen\u00e9 d\u00ebl 2009 la Slovachia a deuvra l'Euro.\nP\u00ebr sav\u00e8jne \u00ebd pi, guarda soa vos."}
{"id": "4448", "revid": "22300", "url": "https://pms.wikipedia.org/wiki?curid=4448", "title": "Slovenia", "text": "La Slovenia (\"Slovenija\" an sloven) a l'\u00e9 un pais dl'Eur\u00f2pa centro-oriental.\nA confin-a a \u00f2vest con l'Italia, a n\u00f2rd con l'\u00c0ustria, a est con l'Ungher\u00eca, a sud e a est con la Croassia. A l'\u00e9 bagn\u00e0 a sud-\u00f2vest dal mar Adri\u00e0tich.\nLa capital a l'\u00e9 Lubian-a.\nA l'ha na surfassa \u00ebd 20.273 km\u00b2 e a conta apopr\u00e9 2 milion d'abitant.\nA l'\u00e9 m\u00e8mber \u00ebd l'Union Europenga.\nSt\u00f2ria.\nLa Slovenia a l'\u00e9 dvent\u00e0 indipendenta ij 25 \u00ebd giugn d\u00ebl 1991.\nDa antlora a l'ha dij contrast con la Croassia a prop\u00f2sit dle frontere.\nOrganisassion pol\u00ectica.\nLa Slovenia (n\u00f2m ofissial: Republika Slovenija) a l'\u00e9 na rep\u00f9blica.\n\u00cbl president a l'\u00e9 Borut Pahor (dal 2012).\n\u00cbl Prim Ministr a l'\u00e9 Janez Jan\u0161a (dal 2020).\nMoneda.\nDal 1m \u00ebd gen\u00e9 d\u00ebl 2007 la Slovenia a deuvra l'Euro.\nP\u00ebr sav\u00e8jne \u00ebd pi, guarda soa vos."}
{"id": "4449", "revid": "3605", "url": "https://pms.wikipedia.org/wiki?curid=4449", "title": "Spagna", "text": "La Spagna (\"Espa\u00f1a\" an \u00ebspagneul) a l'\u00e9 un pais d\u00ebl sud-\u00f2vest dl'Eur\u00f2pa.\nA confin-a con Portugal, Fransa, Andorra e Gibilt\u00e8ra.\nLa capital a l'\u00e9 Madrid.\nA l'ha na surfassa \u00ebd 504.645 km\u00b2 e a conta 47 007 367 abitant (2018).\nA l'\u00e9 m\u00e8mber \u00ebd l'Union Europenga.\nOrganisassion pol\u00ectica.\nLa Spagna (n\u00f2m ofissial: Reino de Espa\u00f1a) a l'\u00e9 na monarch\u00eca constitussional.\n\u00cbl r\u00e8 a l'\u00e9 Flip VI (dal 19 giugn 2014).\n\u00cbl Prim Ministr a l'\u00e9 Pedro S\u00e1nchez (PSOE).\nConom\u00eca.\nLa disocupassion an Spagna a l'\u00e9 a l'11,3%.\nD\u00ebl 2008 \u00ebl passiv a l'\u00e9 st\u00e0it d\u00ebl 3,8% d\u00ebl prodot anterior \u00ebsp\u00f2rch.\nMoneda.\nDal 1m \u00ebd gen\u00e9 d\u00ebl 2002 la Spagna a deuvra l'Euro.\nP\u00ebr sav\u00e8jne \u00ebd pi, varda soa vos."}
{"id": "4450", "revid": "22300", "url": "https://pms.wikipedia.org/wiki?curid=4450", "title": "Svessia", "text": "La Svessia (\"Sverige\" an sved\u00e8is) a l'\u00e9 un pais dl'Eur\u00f2pa setentrional.\nA confin-a con Norvegia e Finlandia.\nLa capital a l'\u00e9 Stoc\u00f2lma.\nA l'ha na surfassa \u00ebd 449.964 km\u00b2 e a conta anviron 9 milion d'abitant.\nA l'\u00e9 m\u00e8mber \u00ebd l'Union Europenga.\nOrganisassion pol\u00ectica.\nLa Svessia (n\u00f2m ofissial: Konungariket Sverige) a l'\u00e9 una monarch\u00eca costitussional.\n\u00cbl r\u00e8 a l'\u00e9 Carl XVI Gustaf (dal 1973).\n\u00cbl Prim Ministr a l'\u00e9 (dal 2021).\nLa Svessia a l'ha un parlament (\"Riksdag\") con 349 deput\u00e0.\nMoneda.\nLa moneda sved\u00e8isa a l'\u00e9 la corona sved\u00e8isa (\"Krona\")."}
{"id": "4451", "revid": "21560", "url": "https://pms.wikipedia.org/wiki?curid=4451", "title": "Sv\u00ecssera", "text": "La Sv\u00ecssera (\"Svizzera\" an italian, \"Schweiz\" an alman, \"Suisse\" an frans\u00e8is, \"Svizra\" an rumantsch-grischun) a l'\u00e9 un pais dl'Eur\u00f2pa central.\nA confin-a con G\u00ebrmania, Liechtenstein, \u00c0ustria, Italia e Fransa.\nLa capital a l'\u00e9 Berna.\nA l'ha na surfassa \u00ebd 41.285 km\u00b2 e a conta anviron 8 milion e mes d'abitant.\nOrganisassion pol\u00ectica.\nLa Sv\u00ecssera (n\u00f2m ofissial: Confoederatio Helvetica) a l'\u00e9 na rep\u00f9blica federal.\nLa Confederassion Sv\u00ecssera a consist \u00ebd 26 canton:"}
{"id": "4452", "revid": "22300", "url": "https://pms.wikipedia.org/wiki?curid=4452", "title": "Ucrain-a", "text": "LUcrain-a (an ucrain: \u0423\u043a\u0440\u0430\u0457\u043d\u0430, trasliter\u00e0 \"Ukrajina\", [ukr\u0251\u02c8jin\u0251]) a l'\u00e9 n\u00eb stat \u00ebd l'Eur\u00f2pa dl'Est.\nDa na mira literal, s\u00f2 n\u00f2m a veul d\u00ec \"Tera 'd confin\". L'Ucrain-a a confina con la Russia a est e n\u00f2rd-est, con la Bielorussia a n\u00f2rd-\u00f2vest, con la Pol\u00f2nia, la Slovachia e l'Ungher\u00eca a \u00f2vest, con la Roman\u00eca e la Moldavia e sud-est, con \u00ebl Mar N\u00e8ir a sud e 'l Mar d'Azov a sud-est. A l'ha na surfassa \u00ebd 603,628 km2, ch'a la rend \u00ebl pais p\u00ec grand dont \u00ebl terit\u00f2ri a resta tut an Eur\u00f2pa.\n\u00cbl terit\u00f2ri dl'Ucrain-a a l'\u00e9 st\u00e0it abit\u00e0 p\u00ebr la prima vira almen 44 mila agn fa, e a podr\u00eca esse st\u00e0it sia 'l prim p\u00f2st ant\u00e9 ch'a son st\u00e0it anlev\u00e0 dij cavaj, sia l'\"Urheimat\" (leu d'or\u00ecgin) dla lenga pr\u00f2to-indo-europenga.\nAnt l'Et\u00e0 \u00ebd mes la z\u00f2na a l'\u00e9 vn\u00f9a 'l s\u00e9nter dla coltura est-slava, p\u00ebr la ch\u00ebrs\u00f9a d\u00ebl potent stat \u00ebd Rus' \u00ebd Kiev. Apress la fin d\u00ebl s\u00e9col ch'a f\u00e0 XIII, l'Ucrain-a a l'\u00e9 st\u00e0ita pretend\u00f9a, goern\u00e0 e spart\u00eca da v\u00e0ire pod\u00e8j. L'Hetman\u00e0 Cosach a l'ha predomin\u00e0 e a l'ha fior\u00ec durant ij s\u00e9coj XVII e XVIII, ma l'Ucrain-a d\u00ebsn\u00f2 a l'\u00e9 s\u00e9mper rest\u00e0 spart\u00eca fin-a a soa constitussion da rep\u00f9blica sovi\u00e9tica d\u00ebl s\u00e9col XX, dventand n\u00eb stat independent mach d\u00ebl 1991.\nL'Ucrain-a a l'\u00e9 st\u00e0ita p\u00ebr v\u00e0ire temp un gran\u00e9 p\u00ebr tut \u00ebl mond grassie a s\u00f2 seul dru. D\u00ebl 2011 a l'era 'l ters p\u00ec grand esportator \u00ebd forment, quand che 'l 2011 a l'\u00e9 st\u00e0it n'ann p\u00ec produtiv che 'l s\u00f2lit. L'Ucrain-a a l'\u00e9 un-a dle region p\u00ec anteressante da la mira dle t\u00e8re agrarie. An dzorp\u00ec, \u00ebl pais a l'ha d\u00ebsvlup\u00e0 n'industria con dij pich d'ecessional tecnolog\u00eca ant l'angegner\u00eca reospassial e ant j'angign industriaj.\nL'Ucrain-a a l'\u00e9 n\u00eb stat unitari f\u00e0it da 24 oblast (provinse), na rep\u00f9blica aut\u00f2noma (Crimea) e doe sit\u00e0 con stat\u00f9 special: Kiev, capital e sit\u00e0 pi granda, e Sebast\u00f2poj, ant\u00e9 ch'a st\u00e0 la Fl\u00f2ta d\u00ebl Mar N\u00e8ir dle f\u00f2rse arm\u00e0 russe, apress n'ac\u00f2rd \u00ebd locassion. An Ucrain-a a-i \u00e9 'n sistema semi-pressidensial con branche legislativa, esecutiva e giudissiaria separ\u00e0. Da la dissolussion dl'Union Sovi\u00e9tica, l'Ucrain-a a l'ha la sconda forsa arm\u00e0 p\u00ec numerosa d'Eur\u00f2pa, apress cola dla Russia.\nAnt \u00ebl pais a vivo 44,6 milion \u00ebd p\u00ebrson-e, dont \u00ebl 77,8% a son d'etn\u00eca ucrain-a, con pcita presensa \u00ebd russ (17%), bieloruss e romen. L'ucrain a l'\u00e9 la lenga ufissial dl'Ucrain-a; s\u00f2 alfabet a l'\u00e9 sir\u00eclich. \u00cbl russ a l'\u00e9 \u00ebdc\u00f2 tant parl\u00e0. Le doe lenghe a s\u00eb smijo motobin. La religion p\u00ec spanti\u00e0 a l'\u00e9 l'cristian\u00e9sim ortod\u00f2ss, ch'a l'ha motobin anfluens\u00e0 la coltura, la m\u00f9sica e l'architetura ucrain-e.\nN\u00f2m.\n\u00cbl n\u00f2m Ucrain-a a ven dal vej slav d'est \"ukraina\", form\u00e0 da \"u\" \"dap\u00e9\" e la r\u00e8is slava \"kraj\", visad\u00ec \"t\u00e8ra\". Donch \"ukraina\" a veul d\u00ec \"a la bordura\", o \"ch'a confin-a\". An ucrain \"krajina\" a veul d\u00ec mach \"pais, t\u00e8ra\".\nSt\u00f2ria.\nOr\u00ecgin.\nJ'uman dantorn e andrinta l'Ucrain-a a armonto al 32 mila aGC, con preuve \u00ebd la coltura gravetian-a sij mont \u00ebd Crimea. D\u00ebl 4500 aGC la Coltura Cucuteni-Trypilian-a a l'\u00e9 ch\u00ebrs\u00f9a ant na larga z\u00f2na ch'a comprend dij t\u00f2ch \u00ebd la moderna Ucrain-a, dont Trypilia e l'antrega region d\u00ebl Dn\u00ecper-Dn\u00ecster. Durant l'et\u00e0 d\u00ebl fer la t\u00e8ra a l'\u00e9 st\u00e0ita abit\u00e0 daj Cimerian, da j\u00eb S\u00ectich e dai Sarm\u00e0tich. Fra 'l 700 aGC e 'l 200 aGC a l'\u00e9 st\u00e0ita part d\u00ebl regn s\u00ectich, Sitia.\nP\u00ec tard, le col\u00f2nie dl'Antica Grecia, dl'Antica Roma e dl'Imperi Bisantin, 'me Tira, \u00d2lbia P\u00f2ntica e Tmutarkan, a son st\u00e0ite fond\u00e0, a ancamin\u00e9 dal s\u00e9col VI aGC, arlongh la c\u00f2sta nord-est d\u00ebl Mar N\u00e8ir, e a son d\u00ebsvlupasse bin fin-a 'l s\u00e9col VI dGC. Ij G\u00f2t a son st\u00e0it s\u00ec ma peui a son pass\u00e0 j'Unn da j'agn 370 dGC. D\u00ebl s\u00e9col VII dGC la region dl'atual Ucrain-a d'est a l'era \u00ebl s\u00e8nter dla Veja Granda Bulgar\u00eca. A la fin d\u00ebl s\u00e9col, la pipart dle trib\u00f9 b\u00f9lgare a son migr\u00e0 vers \u00ebd diression diferente, e ij Casar a l'han pij\u00e0 ste t\u00e8re.\nConom\u00eca.\nLa valuda dl'Ucrain-a a l'\u00e9 la hryvnia.\nOrganisassion pol\u00ectica.\nL'Ucrain-a a l'\u00e9 na rep\u00f9blica.\n\u00cbl president a l'\u00e9 Volodymyr Zelens'kyj (\u0412\u043e\u043b\u043e\u0434\u0438\u043c\u0438\u0440 \u0417\u0435\u043b\u0435\u043d\u0441\u044c\u043a\u0438\u0439) (da magg 2019).\n\u00cbl Prim Ministr a l'\u00e9 Denys \u0160mihal' (\u0414\u0435\u043d\u0438\u0441 \u0428\u043c\u0438\u0433\u0430\u043b\u044c) (dal 2020)."}
{"id": "4453", "revid": "13765", "url": "https://pms.wikipedia.org/wiki?curid=4453", "title": "Ungher\u00eca", "text": "L'Ungher\u00eca (an ungher\u00e8is \"Magyarorsz\u00e1g\" ) a l'\u00e9 'n pais sensa mar ant l'Eur\u00f2pa sentral. As treuva fra 'l bassin dij Carpass e a l'\u00e9 limit\u00e0 da la Slovachia a n\u00f2rd, da Ucrain-a e Roman\u00eca a est, Serbia e Croassia a sud, Slovenia a sud-est e \u00e0ustria a \u00f2vest. A l'ha na surfassa \u00ebd 93.030 km\u00b2 e a conta anviron 10 milion d'abitant. La sit\u00e0 magior e capital a l'\u00e9 Budapest. L'Ungher\u00eca a l'\u00e9 m\u00e8mber dl'Union Europenga, dla NATO, dl'OCDC, \u00ebl Grup \u00ebd Visegr\u00e1d e dl'\u00e0rea Schengen. La lenga ufissial a l'\u00e9 l'ungher\u00e8is, ch'a l'\u00e9 la p\u00ec parl\u00e0 lenga nen indo-europenga ant l'Eur\u00f2pa.\nApress ij passagi an sa landa dij Selt, dij Roman, dj'Unn, dj\u00eb Slav, dij G\u00e9pid e dj'\u00c0ver, l'Ungher\u00eca a l'\u00e9 st\u00e0ita fond\u00e0 vers la fin d\u00ebl s\u00e9col ch'a conta IX dal grand prinsi ungher\u00e8is \u00c1rp\u00e1d, cap \u00ebd tute le trib\u00f9, con la Honfoglal\u00e1s (\"conquista dla marepatria\"). S\u00f2 anvod Stevo I d'Ungher\u00eca a l'ha regn\u00e0 da l'ann 1000, e a l'ha convert\u00ec 'l pais a regn cristian. P\u00ebr \u00ebl s\u00e9col ch'a conta XII, l'Ungher\u00eca a l'era ch\u00ebrs\u00f9a e dvent\u00e0 na media podensa d'Ossident. Apress la bataja \u00ebd Moh\u00e1cs d\u00ebl 1526, l'Ungher\u00eca Medieval a l'\u00e9 robat\u00e0 e a l'ha pass\u00e0 sentesinquanta agn soget\u00e0 da l'ocupassion otoman-a (1541-1699). L'Ungher\u00eca a l'\u00e9 donch pass\u00e0 al goern dj'Asborgh e dal 1867 ij posson identitari ungher\u00e8is a l'han ciss\u00e0 'd grande concession \u00ebd pod\u00e8i indipendent e la gionta d\u00ebl n\u00f2m d\u00ebl pais al n\u00f2m d\u00ebl grand imperi austr\u00ecach dont a l'era part, ch'a l'\u00e9 dvent\u00e0 Imperi \u00c0ustro-ungher\u00e8is (1867\u20131918).\nJ'atuaj termo dl'Ungher\u00eca a son st\u00e0it stabil\u00ec dal Trat\u00e0 \u00ebd Trianon d\u00ebl 1920, d\u00f2p la I Gu\u00e8ra Mondial, quand che 'l pais a l'ha perd\u00f9 l\u00eb 71% \u00ebd soe tere, \u00ebl 58% \u00ebd soa popolassion e 'l 32% dla gent \u00e9tnica ungher\u00e8isa. Ant la II Gu\u00e8ra Mondial l'Ungher\u00eca a l'\u00e9 st\u00e0ita da la part dl'Podense dl'Ass, suferend motobin \u00ebd dann. L'Ungher\u00eca a l'\u00e9 donch pass\u00e0 sota l'anfluens\u00e0 dl'URSS, ch'a l'ha poss\u00e0 p\u00ebr stabil\u00ec na ditatura comunista dura quaranta agn (1947-1989). \u00cbl pais a l'ha av\u00f9 'n r\u00f2l fondamental ch'a l'ha abl\u00ec d'atension da tut \u00ebl mond, prima con la Rivolussion ungher\u00e8isa d\u00ebl 1956 e la duvertura d\u00ebl termo con l'\u00c0ustria d\u00ebl 1989, ch'a l'ha d\u00ebsmont\u00e0 l'isolament antra 'l mond capitalista e 'l comunista, an portand al colass d\u00ebl bl\u00f2ch comunista e al cr\u00f2l d\u00ebl mur \u00ebd Berlin.\n\u00cbl 23 Ot\u00f3ber 1989 l'Ungher\u00eca a l'\u00e9 vn\u00f9a na rep\u00f9blica democr\u00e0tica parlamentar, e a l'\u00e9 consider\u00e0 'n pais d\u00ebsvlupantse. L'Ungher\u00eca a l'\u00e9 n'avos\u00e0 pais tor\u00ecstich ch'a abliss 10.675 torista p\u00ebr ann (2013). As treuva an Ungher\u00eca \u00ebl p\u00ec grand sistema 'd cave d'eva termal d\u00ebl mond e l\u00eb scond p\u00ec grand lagh termal d\u00ebl mond (Lagh H\u00e9viz), \u00ebl p\u00ec grand lagh dl'Eur\u00f2pa sentral (Lagh Balaton), e la p\u00ec granda prair\u00eca natural an Eur\u00f2pa (\u00ebl Parch Nassional d'Hortob\u00e1gy).\nOrganisassion pol\u00ectica.\nL'Ungher\u00eca (n\u00f2m ofissial: Magyar K\u00f6zt\u00e1rsas\u00e1g) a l'\u00e9 na rep\u00f9blica.\n\u00cbl president a l'\u00e9 J\u00e1nos \u00c1der (dal 2012).\n\u00cbl Prim Ministr a l'\u00e9 Viktor Orb\u00e1n (Fidesz, dal 2010)."}
{"id": "4454", "revid": "11196", "url": "https://pms.wikipedia.org/wiki?curid=4454", "title": "Sit\u00e0 d\u00ebl Vatican", "text": "La Sit\u00e0 d\u00ebl Vatican (\"Status Civitatis Vatican\u00e6\" an latin) a l'\u00e9 un pais dl'Eur\u00f2pa meridional, \u00ebl p\u00ec cit \u00ebstat indipendent d\u00ebl mond.\nA confin-a mach con l\u2019Italia, p\u00ebrch\u00e8 s\u00f2 terit\u00f2ri a l'\u00e9 tut a l'intern dla sit\u00e0 \u00ebd Roma.\nOrganisassion politica.\n\u00cbl sovran d\u00ebl Vatican a l'\u00e9 'l Papa Fransesch.\n\u00cbl Vatican a l'ha 'd relassion diplom\u00e0tiche con 177 pais.\nDal 1964 a l'\u00e9 osservator p\u00ebrmanent a l'Organisassion dle Nassion Un\u00ece, sensa drit \u00ebd vot.\nMoneda.\nDal 1 \u00ebd gen\u00e9 d\u00ebl 2002 \u00ebl Vatican a deuvra l'Euro.\nP\u00ebr sav\u00e8jne \u00ebd pi, ch'a varda soa vos."}
{"id": "4455", "revid": "22300", "url": "https://pms.wikipedia.org/wiki?curid=4455", "title": "Turch\u00eca", "text": "La Turch\u00eca (\"T\u00fcrkiye\" an turch) a l'\u00e9 un pais dl'Eur\u00f2pa e dl\u2019Asia.\nA confin-a con Grecia, Bulgar\u00eca, Ge\u00f2rgia, Armenia, Azerbaigian, Iran, Irak e Siria.\nLa capital a l'\u00e9 Ankara.\nA l'ha na surfassa \u00ebd 780.580 km\u00b2 e a conta apopr\u00e9 68 milion d'abitant.\nConom\u00eca.\nLa moneda a l'\u00e9 la lira.\nOrganisassion pol\u00ectica.\nLa Turch\u00eca (n\u00f2m ofissial: T\u00fcrkiye Cumhuriyeti) a l'\u00e9 na rep\u00f9blica.\n\u00cbl president a l'\u00e9 Recep Tayyip Erdo\u011fan (AKP, dal 2014)."}
{"id": "4456", "revid": "11196", "url": "https://pms.wikipedia.org/wiki?curid=4456", "title": "Equassion alg\u00e9brica", "text": "N'equassion alg\u00e9brica a l'\u00e9 n'ugualiansa dla forma formula_1, ant\u00e9 che formula_2 a l'\u00e9 un polin\u00f2mi.\n\u00cbl gr\u00e9 d\u00ebl polin\u00f2mi a l'\u00e9 \u00ebdc\u00f2 ciam\u00e0 gr\u00e9 dl'equassion.\nIj coefissient d\u00ebl polin\u00f2mi a son ciam\u00e0 coefissient \u00ebd l'equassion.\nMinca x ch'a sodisfa l'ugualiansa p(x)=0 a l'\u00e9 ciam\u00e0 \"solussion\" o \"r\u00e8is\".\n\u00cbl teorema fondamental dl'\u00e0lgebra.\n\u00cbl teorema fondamental dl'\u00e0lgebra a fortiss che minca equassion alg\u00e9brica a coefissient compless \u00ebd gr\u00e9 formula_3 a l'ha 'd solussion.\nPar\u00e8j, si formula_4 a l'\u00e9 l'equassion, con formula_5 e si formula_6 a n'\u00e9 solussion, p\u00ebr \u00ebl teorema 'd Ruffini l'equassion a resta equivalenta a formula_7 ant\u00e9 che q(x) a l'\u00e9 'n polin\u00f2mi m\u00f2nich \u00ebd gr\u00e9 n-1.\nSi n-1&gt;0 as peul aplich\u00e9 torna 's rasonament fin-a a oten-e n'equassion equivalenta dla forma formula_8 ant\u00e9 che formula_9 a son le solussion distinte dl'equassion e formula_10 soe \"multiplissit\u00e0\" (o \"\u00f3rdin\"), con formula_11.\nDa s\u00f2n a-i ven che p\u00ebrch\u00e8 formula_12 a sia solussion \u00ebd multiplissit\u00e0 formula_13 dl'equassion p(x)=0 a venta e a-i basta che formula_14, ant\u00e9 che formula_15 a son le prime formula_13 deriv\u00e0 \u00ebd p.\nCh'as considera adess n'equassion alg\u00e9brica p(x)=0 dont tuti ij coefissient a sio 'd reaj e dont formula_17 a sia solussion \u00ebd multiplissit\u00e0 formula_13; antlora \u00ebdc\u00f2 formula_19 a l'\u00e9 solussion d\u00ebl midem \u00f3rdin formula_13.\nDonca minca equassion alg\u00e9brica a coefissient reaj \u00ebd gr\u00e9 dispar a l'ha almanch na solussion real.\nF\u00f3rmole d'arzolussion.\nJ'equassion alg\u00e9briche \u00ebd gr\u00e9 fin-a al quart a adm\u00ebtto f\u00f3rmole \"alg\u00e9briche\" p\u00ebr trov\u00e9 le solussion, visad\u00ec le solussion a son otn\u00f9e an fonsion dij coefissient an dovrand na quantit\u00e0 fin\u00eca d'adission, multiplicassion, sotrassion, division, estrassion \u00ebd r\u00e8is.\nS\u00f2n a l'\u00e9 gi\u00e0 p\u00ec nen poss\u00ecbil p\u00ebr j'equassion alg\u00e9briche generaj \u00ebd quint gr\u00e9, 'me dimostr\u00e0 da Abel d\u00ebl 1824 (la dimostrassion a l'\u00e9 st\u00e0ita p\u00f9blic\u00e0 an s\u00ebl giornal \u00ebd Crelle).\nN'enonsi\u00e0 espl\u00eccit \u00ebd condission necessarie e bast\u00e8ivoj p\u00ebr che n'equassion alg\u00e9brica as peussa arz\u00f2lve \u00ebd fasson alg\u00e9brica a l'\u00e9 st\u00e0it otn\u00f9 da Galois.\nAn terminolog\u00eca moderna a fortiss che n'equassion alg\u00e9brica a l'\u00e9 arzol\u00f9bil p\u00ebr radicaj si e mach si l\u00eb strop \u00ebd Galois associ\u00e0 a l'\u00e9 n\u00eb strop arzol\u00f9bil.\nEquassion \u00ebd 1m gr\u00e9.\nD\u00e0ita n'equassion \u00ebd prim gr\u00e9 ax+b=0 a coefissient ant un camp, con formula_21, l'\u00f9nica solussion a l'\u00e9 formula_22.\nEquassion \u00ebd 2nd gr\u00e9.\nP\u00ebrch\u00e8 n'equassion \u00ebd second gr\u00e9 formula_23 a coefissient ant un camp, con formula_21, a l'abia 'd solussion, a venta e a-i basta ch'a-i sia ant \u00ebl camp n'element formula_25 tal che formula_26.\nAnt \u00ebs cas-s\u00ec le solussion a son formula_27.\nRelassion an tra coefissient e r\u00e8is.\nAnt l'equassion alg\u00e9brica formula_28 \u00ebd gr\u00e9 n, la soma dij prodot dle solussion, arpet\u00f9e conforma a soe multiplissit\u00e0, pij\u00e0 a k a la vira, a resta ugual a formula_29.\nAn particolar la soma dle solussion a l'\u00e9 formula_30 e s\u00f2 prodot a l'\u00e9 formula_31.\nDiscriminant.\n\u00cbl \"discriminant\" dl'equassion alg\u00e9brica formula_28 a l'\u00e9 'l n\u00f9mer\nformula_33\nant\u00e9 che formula_34 a son le solussion arpet\u00f9e conforma a soe multiplissit\u00e0.\nP\u00ebr esempi, \u00ebl discriminant \u00ebd n'equassion \u00ebd second gr\u00e9 a r\u00e8is reaj formula_23 a l'\u00e9 formula_36.\nDonca, p\u00ebr che n'equassion alg\u00e9brica a l'abia solussion m\u00f9ltiple, a venta e a-i basta che s\u00f2 discriminant a sia zero.\n\u00cbl determinant ch'a compariss ant la f\u00f3rmola d\u00ebl discriminant as ciama \"determinant \u00ebd Cauchy-Vandermonde\".\nN\u00f9mer alg\u00e9brich.\nIj n\u00f9mer compless ch'a son solussion \u00ebd n'equassion alg\u00e9brica a coefissient antregh as ciamo \"n\u00f9mer alg\u00e9brich\".\nTuti ij rassionaj a son alg\u00e9brich, p\u00ebrch\u00e8 solussion \u00ebd n'equassion \u00ebd prim gr\u00e9 a coefissient antregh.\nIj n\u00f9mer nen alg\u00e9brich as diso \"trassendent\".\nL'ansem dij n\u00f9mer alg\u00e8brich a l'\u00e9 numer\u00e0bil, antant che col dij n\u00f9mer trassendent a-l l'\u00e9 nen.\nSt\u00f2ria.\nIj prim esempi d'equassion alg\u00e9briche ch'a son rivane as treuvo ant \u00ebl papir \"Rhind\", apopr\u00e9 d\u00ebl 1700 o 1650 aGC."}
{"id": "4457", "revid": "118", "url": "https://pms.wikipedia.org/wiki?curid=4457", "title": "Cortinarius rufoolivaceus", "text": "Un pissacan: \u00ebl Cortinarius rufoolivaceus.\nDescrission.\nCapel fin a 12 cm, da ross vinos a coram, bes lila dle vire oliva o ci\u00e0ir. Lamele oliva dle vire viol\u00ebtte. Gamba \u00e0uta fin a 10 cm e larga fin a 2 o 3 cm, gi\u00e0una v\u00ebrdastra o \u00f2cra, lila a la sima. Carn da biancastra a lila ci\u00e0ir, p\u00ec o men viol\u00ebtta o oliva, am\u00e8ra.\nAmbient.\nA ch\u00ebrs dzortut sota ij f\u00f2 e la rol.\nComestibilit\u00e0.\n&lt;br&gt;\nA peul esse velenos.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nCortinarius rufoolivaceus (Pers. : Fr.) Fries"}
{"id": "4458", "revid": "19", "url": "https://pms.wikipedia.org/wiki?curid=4458", "title": "Cortinarius orichalceus", "text": "Un pissacan: \u00ebl Cortinarius orichalceus.\nDescrission.\nCapel fin a 10 cm, da baross a coram, dle vire v\u00ebrdastr o grisastr al b\u00f2rd. Lamele gi\u00e0une peui oliva. Gamba \u00e0uta fin a 7 cm e larga fin a 2 o 4 cm, gi\u00e0una olivastra. Carn v\u00ebrdastra, dle vire ros\u00e0 sota \u00ebl capel.\nAmbient.\nA ch\u00ebrs sota con\u00ecfere p\u00ec o men m\u00ebs-ci\u00e0.\nComestibilit\u00e0.\n&lt;br&gt;\nA peul esse velenos.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nCortinarius orichalceus (Batsch) Fries"}
{"id": "4459", "revid": "19", "url": "https://pms.wikipedia.org/wiki?curid=4459", "title": "Cortinarius cedretorum", "text": "Un pissacan: \u00ebl Cortinarius cedretorum.\nDescrission.\nCapel fin a 15 cm, seuli, coram, da ross a gi\u00e0un v\u00ebrdastr al b\u00f2rd. Lamele s-ciasse, gi\u00e0un olivastr. Gamba \u00e0uta fin a 12 cm e larga fin a 2,5 o 4 cm, gi\u00e0una v\u00ebrdastra un p\u00f2ch bluastra an su, con dij fi\u00f2ch fibrilos bianch peui anrossant an bass. Carn gi\u00e0una v\u00ebrdastra con dle tinte viol\u00ebtte an sima a la gamba.\nAmbient.\nA ch\u00ebrs sota ij Cedrus, dle vire sota latifeuje.\nComestibilit\u00e0.\n&lt;br&gt;\nA peul esse velenos.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nCortinarius cedretorum R. Maire"}
{"id": "4460", "revid": "19", "url": "https://pms.wikipedia.org/wiki?curid=4460", "title": "Cortinarius aleuriosmus", "text": "Un pissacan: \u00ebl Cortinarius aleuriosmus.\nDescrission.\nCapel da biancastr a \u00f2cra giaunastr ci\u00e0ir. Gamba bluastra a la sima. Odor pr\u00f2pi farinos.\nAmbient.\nA ch\u00ebrs sota latifeuje.\nComestibilit\u00e0.\n&lt;br&gt;\nA ven d\u00e0it p\u00ebr comest\u00ecbil.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nCortinarius aleuriosmus R. Maire"}
{"id": "4461", "revid": "57", "url": "https://pms.wikipedia.org/wiki?curid=4461", "title": "Cortinarius scaurus", "text": "Un pissacan: \u00ebl Cortinarius scaurus.\nDescrission.\nCapel fin a 6 cm, p\u00f2ch tachiss, fibrilos-smaj\u00e0, brun sombr \u00ebdzora a un fond cicolata. Lamele oliva. Gamba \u00e0uta fin a 10 cm e larga fin a 1 o 2,5 cm, p\u00f2ch margin\u00e0, da bleu violet a gi\u00e0un oliva. Carn un p\u00f2ch oliva o gris bluastra.\nAmbient.\nA ch\u00ebrs ant le mofe, ant ij b\u00f2sch \u00ebd con\u00ecfere \u00f9mide.\nComestibilit\u00e0.\n&lt;br&gt;\nAs peul nen mangesse.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nCortinarius scaurus (Fr. : Fr.) Fries"}
{"id": "4462", "revid": "118", "url": "https://pms.wikipedia.org/wiki?curid=4462", "title": "Cortinarius herpeticus", "text": "Un pissacan: \u00ebl Cortinarius herpeticus.\nDescrission.\nCost cap\u00ectol a l'\u00e9 mach n\u00eb sb\u00f2ss. Da fin\u00ec. \nAmbient.\nA ch\u00ebrs ant ij b\u00f2sch \u00ebd f\u00f2 e \u00ebd sapin.\nComestibilit\u00e0.\n&lt;br&gt;\nAs peul nen mangesse.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nCortinarius herpeticus Fries"}
{"id": "4463", "revid": "118", "url": "https://pms.wikipedia.org/wiki?curid=4463", "title": "Cortinarius moenne-loccozii", "text": "Un pissacan: \u00ebl Cortinarius moenne-loccozii.\nDescrission.\nCost cap\u00ectol a l'\u00e9 mach n\u00eb sb\u00f2ss. Da fin\u00ec. \nAmbient.\nA ch\u00ebrs ant ij b\u00f2sch \u00ebd latifeuje, dzortut \u00ebd rol.\nComestibilit\u00e0.\n&lt;br&gt;\nA ven d\u00e0it p\u00ebr comest\u00ecbil."}
{"id": "4464", "revid": "19", "url": "https://pms.wikipedia.org/wiki?curid=4464", "title": "Cortinarius sodagnitus", "text": "Un pissacan: \u00ebl Cortinarius sodagnitus.\nDescrission.\nCapel fin a 7 cm, d'un bel violet lila, d\u00ebscolorant a gi\u00e0un \u00f2cra. Lamele lila. Gamba \u00e0uta fin a 7 cm e larga fin a 1,5 o 2 cm, da lila violet a biancastra. Carn am\u00e8ra.\nAmbient.\nA ch\u00ebrs sota le latifeuje.\nComestibilit\u00e0.\n&lt;br&gt;\nAs peul nen mangesse."}
{"id": "4465", "revid": "57", "url": "https://pms.wikipedia.org/wiki?curid=4465", "title": "Cortinarius dibaphus", "text": "Un pissacan: \u00ebl Cortinarius dibaphus.\nDescrission.\nCapel fin a 8 cm, d'un bel lila vi\u00f2la o ros\u00e0, p\u00ec o men d\u00ebscolorant an \u00f2cra. Lamele bes \u00f2cra ci\u00e0ir con \u00ebl fil lila violet. Gamba \u00e0uta fin a 8 cm e larga fin a 1,5 o 3 cm, da un p\u00f2ch d\u00ebl midem color a \u00f2cra. Carn da ci\u00e0ira a crema violet. Savor amer.\nAmbient.\nA ch\u00ebrs sota le con\u00ecfere, dle vire m\u00ebs-ci\u00e0 a le latifeuje.\nComestibilit\u00e0.\n&lt;br&gt;\nSensa anteresse alimentar.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nCortinarius dibaphus Fries"}
{"id": "4466", "revid": "57", "url": "https://pms.wikipedia.org/wiki?curid=4466", "title": "Cortinarius arcuatorum", "text": "Un pissacan: \u00ebl Cortinarius arcuatorum.\nDescrission.\nCost cap\u00ectol a l'\u00e9 mach n\u00eb sb\u00f2ss. Da fin\u00ec. \nAmbient.\nA ch\u00ebrs ant ij b\u00f2sch \u00ebd latifeuje, dzortut \u00ebd rol.\nComestibilit\u00e0.\n&lt;br&gt;\nSensa anteresse alimentar.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nCortinarius arcuatorum R. Henry"}
{"id": "4467", "revid": "57", "url": "https://pms.wikipedia.org/wiki?curid=4467", "title": "Cortinarius anserinus", "text": "Un pissacan: \u00ebl Cortinarius anserinus.\nDescrission.\nCapel fin a 12 cm, da seuli a fibrilos-smaj\u00e0, da \u00f2cra giaunastr a uliva. Lamele s-ciasse, da gris violet a bes rusnent. Gamba \u00e0uta fin a 12 cm e larga fin a 2,5 o 4 cm, da lila violet a biancastr \u00f2cra. Cortin-a motobin bondosa. Carn viol\u00ebtta, ci\u00e0ira. Odor bon, frut\u00e0. Savor un p\u00f2ch amer.\nAmbient.\nA ch\u00ebrs sota latifeuje, dzortut sota ij f\u00f2.\nComestibilit\u00e0.\n&lt;br&gt;\nSensa anteresse alimentar.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nCortinarius anserinus (Velenovsky) Henry"}
{"id": "4468", "revid": "57", "url": "https://pms.wikipedia.org/wiki?curid=4468", "title": "Cortinarius catharinae", "text": "Un pissacan: \u00ebl Cortinarius catharinae.\nDescrission.\nCost cap\u00ectol a l'\u00e9 mach n\u00eb sb\u00f2ss. Da fin\u00ec. \nAmbient.\nA ch\u00ebrs ant ij b\u00f2sch \u00ebd latifeuje, dzortut \u00ebd castagn\u00e9 e rol.\nComestibilit\u00e0.\n&lt;br&gt;\nAs peul nen mangesse.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nCortinarius catharinae Consiglio"}
{"id": "4469", "revid": "118", "url": "https://pms.wikipedia.org/wiki?curid=4469", "title": "Cortinarius cristallinus", "text": "Un pissacan: \u00ebl Cortinarius cristallinus.\nDescrission.\nCost cap\u00ectol a l'\u00e9 mach n\u00eb sb\u00f2ss. Da fin\u00ec. \nAmbient.\nA ch\u00ebrs sota latifeuje e con\u00ecfere.\nComestibilit\u00e0.\n&lt;br&gt;\nAs peul nen mangesse.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nCortinarius cristallinus Fries"}
{"id": "4470", "revid": "57", "url": "https://pms.wikipedia.org/wiki?curid=4470", "title": "Cortinarius fulvoochrascens", "text": "Un pissacan: \u00ebl Cortinarius fulvoochrascens.\nDescrission.\nCost cap\u00ectol a l'\u00e9 mach n\u00eb sb\u00f2ss. Da fin\u00ec. \nAmbient.\nA ch\u00ebrs sota le con\u00ecfere, dzortut sota ij sapin.\nComestibilit\u00e0.\n&lt;br&gt;\nSensa anteresse alimentar.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nCortinarius fulvoochrascens R. Henry"}
{"id": "4471", "revid": "19", "url": "https://pms.wikipedia.org/wiki?curid=4471", "title": "Cortinarius integerrimus", "text": "Un pissacan: \u00ebl Cortinarius integerrimus.\nDescrission.\nCapel fin a 10 cm, \u00f2cra amel. B\u00f2rd soens lila violet, stri\u00e0. Lamele bes grisastre, nen ven\u00e0. Fil brin\u00e0 bianch o violet. Gamba \u00e0uta fin a 10 cm e larga fin a 2 cm, bianca, con \u00ebl vel tachiss bleu violet sota \u00ebl sercc form\u00e0 da la cortin-a. Carn da bluastra a brunastra. Odor d'amel, dzortut al p\u00e9 dla gamba.\nAmbient.\nA ch\u00ebrs sota latifeuje e con\u00ecfere m\u00ebs-ci\u00e0.\nComestibilit\u00e0.\n&lt;br&gt;\nSensa anteresse alimentar."}
{"id": "4472", "revid": "118", "url": "https://pms.wikipedia.org/wiki?curid=4472", "title": "Cortinarius ionochlorus", "text": "Un pissacan: \u00ebl Cortinarius ionochlorus.\nDescrission.\nCapel fin a 8 cm, brunastr uliva o v\u00ebrdastr. B\u00f2rd p\u00ec gi\u00e0un, povros. Lamele s-ciasse, lila. Gamba \u00e0uta fin a 5 cm e larga fin a 1,5 o 2,5 cm, gi\u00e0una v\u00ebrdastra. Cortin-a verd giaunastra. Carn gi\u00e0una v\u00ebrdastra, color viv ant la gamba.\nAmbient.\nA ch\u00ebrs dzortut sota le rol.\nComestibilit\u00e0.\n&lt;br&gt;\nAs peul nen mangesse.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nCortinarius ionochlorus R. Maire"}
{"id": "4473", "revid": "19", "url": "https://pms.wikipedia.org/wiki?curid=4473", "title": "Cortinarius mucifluus", "text": "Un pissacan: \u00ebl Cortinarius mucifluus.\nDescrission.\nCapel fin a 10 cm, un p\u00f2ch rup\u00ec, da \u00f2cra amel a brunastr c\u00e0ud. B\u00f2rd un p\u00f2ch stri\u00e0. Lamele bes. Fil brin\u00e0, bianch. Gamba \u00e0uta fin a 10 cm e larga fin a 1,5 cm, bianca. Vel tachiss un p\u00f2ch ghirland\u00e0. Carn ci\u00e0ira. Odor d'amel.\nAmbient.\nA ch\u00ebrs sota con\u00ecfere \u00f9mide.\nComestibilit\u00e0.\n&lt;br&gt;\nSensa anteresse alimentar.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nCortinarius mucifluus Fries"}
{"id": "4474", "revid": "118", "url": "https://pms.wikipedia.org/wiki?curid=4474", "title": "Cortinarius mucosus", "text": "Un pissacan: \u00ebl Cortinarius mucosus.\nDescrission.\nCapel fin a 10 cm, bavos, brun ross groson, scasi n\u00e8ir al disch. Lamele da gris \u00f2cra a crema canela. Gamba \u00e0uta fin a 12 cm e larga fin a 2,5 cm, bianca, brunastra groson an bass. Vel tachiss. Carn da bianca a brunastra. Sensa odor.\nAmbient.\nA ch\u00ebrs sota ij pin.\nComestibilit\u00e0.\n&lt;br&gt;\nSensa anteresse alimentar.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nCortinarius mucosus (Bulliard) Kickx"}
{"id": "4475", "revid": "57", "url": "https://pms.wikipedia.org/wiki?curid=4475", "title": "Cortinarius suaveolens", "text": "Un pissacan: \u00ebl Cortinarius suaveolens.\nDescrission.\nCost cap\u00ectol a l'\u00e9 mach n\u00eb sb\u00f2ss. Da fin\u00ec. \nAmbient.\nA ch\u00ebrs ant ij b\u00f2sch \u00ebd latifeuje, dzortut \u00ebd rol e f\u00f2.\nComestibilit\u00e0.\n&lt;br&gt;\nAs peul nen mangesse.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nCortinarius suaveolens Bataille &amp; Joachim in Bataille"}
{"id": "4476", "revid": "118", "url": "https://pms.wikipedia.org/wiki?curid=4476", "title": "Galerina laevis", "text": "Un pissacan: la Galerina laevis.\nDescrission.\nCapel fin a 1 cm, pla, ross \u00f2cra c\u00e0ud peui gi\u00e0un ci\u00e0ir. B\u00f2rd stri\u00e0. Lamele p\u00f2ch s-ciasse, d\u00ebl midem color d\u00ebl capel o gi\u00e0un ci\u00e0ir. Gamba \u00e0uta fin a 3,5 cm e larga fin a 0,2 cm, fibrilosa o pla, gi\u00e0un ci\u00e0ir, dle vire grisastra an bass.\nAmbient.\nA ch\u00ebrs ant ij pra.\nComestibilit\u00e0.\n&lt;BR&gt;\nSensa anteresse alimentar."}
{"id": "4477", "revid": "118", "url": "https://pms.wikipedia.org/wiki?curid=4477", "title": "Galerina hypnorum", "text": "Un pissacan: la Galerina hypnorum.\nDescrission.\nCapel fin a 1,5 cm, pla, da brunastr amel a bes ci\u00e0ir, motobin stri\u00e0. Lamele d\u00ebl midem color. Gamba \u00e0uta fin a 4 cm e larga fin a 0,2 cm, \u00f2cra giaunastra, povrosa, brun sombr an bass, con fibrile d\u00ebl vel ch'a passo. Odor e dzortut savor farinos.\nAmbient.\nA ch\u00ebrs ant le mofe.\nComestibilit\u00e0.\n&lt;BR&gt;\nSensa anteresse alimentar.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nGalerina hypnorum (Schrank : Fries) K\u00fchner"}
{"id": "4478", "revid": "9930", "url": "https://pms.wikipedia.org/wiki?curid=4478", "title": "Tubaria furfuracea", "text": "Un pissacan: la Tubaria furfuracea.\nDescrission.\nCapel fin a 2 cm, pla o un p\u00f2ch forforosa, baross motobin c\u00e0ud peui bes \u00f2cra ci\u00e0ir con \u00ebl sech. B\u00f2rd stri\u00e0, con \u00ebd fi\u00f2ch che a passo. Lamele da mon a brun c\u00e0ud. Fil ci\u00e0ir. Gamba \u00e0uta fin a 5 cm e larga fin a 0,5 cm, un p\u00f2ch d\u00ebl midem color, fibrilosa-setosa.\nAmbient.\nA ch\u00ebrs sota le latifeuje.\nComestibilit\u00e0.\n&lt;BR&gt;\nSensa anteresse alimentar.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nTubaria furfuracea (Pers. : Fr.) Gillet"}
{"id": "4479", "revid": "118", "url": "https://pms.wikipedia.org/wiki?curid=4479", "title": "Gymnopilus spectabilis", "text": "Un pissacan: \u00ebl Gymnopilus spectabilis.\nDescrission.\nCapel fin a 12 o 20 cm, fibrilos, da ross a baross. Lamele s-ciasse, gi\u00e0une ci\u00e0ire peui rosse. Gamba \u00e0uta fin a 15 o 25 cm e larga fin a 3 o 5 cm, pansar\u00f9a a fus, \u00f2cra mon. Anel largh, an pressa sgnac\u00e0. Savor amer.\nAmbient.\nA ch\u00ebrs a bocc \u00ebdzora a suche e branch, dzortut \u00ebd latifeuje.\nComestibilit\u00e0.\n&lt;BR&gt;\nAs peul nen mangesse."}
{"id": "4480", "revid": "118", "url": "https://pms.wikipedia.org/wiki?curid=4480", "title": "Gymnopilus penetrans", "text": "Un pissacan: \u00ebl Gymnopilus penetrans.\nDescrission.\nCapel fin a 5 cm, sutil, un p\u00f2ch fibrilos, da gi\u00e0un a rossastr. Lamele s-ciasse, str\u00e8ite, gi\u00e0un ci\u00e0ir peui maci\u00e0 \u00ebd ruso viv. Gamba \u00e0uta fin a 6 cm e larga fin a 0,6 cm, da gi\u00e0una a rossastra. Cortin-a biancastra ch'a passa. Carn bianca o motobin ci\u00e0ira, am\u00e8ra.\nAmbient.\nA ch\u00ebrs \u00ebdzora a brindele \u00ebd con\u00ecfere.\nComestibilit\u00e0.\n&lt;BR&gt;\nAs peul nen mangesse.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nGymnopilus penetrans (Fr. : Fr.) Murril"}
{"id": "4481", "revid": "71", "url": "https://pms.wikipedia.org/wiki?curid=4481", "title": "Pholiota lucifera", "text": "Un pissacan: la Pholiota lucifera.\nDescrission.\nCapel squamos \u00ebd ross \u00ebdzora a un fond ci\u00e0ir. Gamba ambrunenta a parte dal p\u00e9.\nAmbient.\nA ch\u00ebrs a t\u00e8ra, \u00ebdzora al b\u00f2sch anter\u00e0 \u00ebd latifeuje (dzortut arbre e s\u00e0les) e con\u00ecfere.\nComestibilit\u00e0.\n&lt;br&gt;\nAs peul nen mangesse.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nPholiota lucifera (Lasch) Qu\u00e9let"}
{"id": "4482", "revid": "71", "url": "https://pms.wikipedia.org/wiki?curid=4482", "title": "Pholiota spumosa", "text": "Un pissacan: la Pholiota spumosa.\nDescrission.\nCapel fin a 8 cm, motobin tachiss, seuli, da gi\u00e0un viv a brun coram a ancamin\u00e9 dal disch. Lamele s-ciasse, motobin str\u00e8ite, gi\u00e0un ci\u00e0ir con d'arfless uliva peui canela rusnent. Gamba \u00e0uta fin a 8 cm e larga fin a 1 cm, fibrilosa-fiocosa sota la cortin-a, da gi\u00e0un ci\u00e0ir a brun rusnent, vinosa an bass. Carn da giaunastra a brunastra. \nAmbient.\nA ch\u00ebrs a bocc, a t\u00e8ra o dzora a con\u00ecfere marse.\nComestibilit\u00e0.\n&lt;br&gt;\nAs peul nen mangesse.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nPholiota spumosa (Fr. : Fr.) Singer"}
{"id": "4483", "revid": "9930", "url": "https://pms.wikipedia.org/wiki?curid=4483", "title": "Pholiota alnicola", "text": "Un pissacan: la Pholiota alnicola.\nDescrission.\nCapel fin a 10 cm, lubrific\u00e0, gi\u00e0un viv con \u00ebl sentr anrossent. Lamele str\u00e8ite, gi\u00e0un ci\u00e0ir peui rusnent. Gamba \u00e0uta fin a 15 cm e larga fin a 1 cm, fibrilosa con cortin-a motobin sign\u00e0, gi\u00e0un ci\u00e0ir, anrossenta dal p\u00e9. Odor arom\u00e0tich f\u00f2rt. \nAmbient.\nA ch\u00ebrs a bocc, dzortut \u00ebdzora a le verne.\nComestibilit\u00e0.\n&lt;br&gt;\nAs peul nen mangesse.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nPholiota alnicola (Fr. : Fr.) Singer"}
{"id": "4484", "revid": "71", "url": "https://pms.wikipedia.org/wiki?curid=4484", "title": "Pholiota lenta", "text": "Un pissacan: la Pholiota lenta.\nDescrission.\nCapel fin a 10 cm, motobin tachiss, con dij fi\u00f2ch bianch bondos ni\u00e0 ant la bava d\u00ebl b\u00f2rd peui pla, da bes \u00f2cra giaunastr ci\u00e0ir a nins\u00f2la al disch. Lamele s-ciasse, bes giaunastr ci\u00e0ir. Gamba \u00e0uta fin a 10 cm e larga fin a 1 cm, fiocosa \u00ebd bianch sota la cortin-a bondosa, da ci\u00e0ira a brunastr a parte dal bass. Carn ci\u00e0ira.\nAmbient.\nA ch\u00ebrs \u00ebdzora a latifeuje m\u00f2rte.\nComestibilit\u00e0.\n&lt;br&gt;\nAs peul nen mangesse.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nPholiota lenta (Pers. : Fr.) Singer"}
{"id": "4485", "revid": "71", "url": "https://pms.wikipedia.org/wiki?curid=4485", "title": "Pholiota lubrica", "text": "Un pissacan: la Pholiota lubrica.\nDescrission.\nCapel fin a 8 cm, motobin tachiss, con dij fi\u00f2ch al b\u00f2rd ni\u00e0 ant la bava peui un p\u00f2ch fibrilos, da mon groson a brun mon, s-ciairent. Lamele da biancastre a bes giaunastr peui canela rusnent. Gamba \u00e0uta fin a 9 cm e larga fin a 1,5 cm, fibrilosa-squamosa sota la cortin-a, biancastra, da brunastra a brun rusnent a parte dal p\u00e9. Carn da ci\u00e0ira a brunastra. Odor arom\u00e0tich.\nAmbient.\nA ch\u00ebrs \u00ebdzora a le latifeuje, da r\u00e0ir \u00ebdzora a le con\u00ecfere.\nComestibilit\u00e0.\n&lt;br&gt;\nAs peul nen mangesse.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nPholiota lubrica (Pers. : Fr.) Singer"}
{"id": "4486", "revid": "115", "url": "https://pms.wikipedia.org/wiki?curid=4486", "title": "Stropharia aurantiaca", "text": "Un pissacan: la Stropharia aurantiaca.\nDescrission.\nCapel fin a 6 cm, tachiss, verm\u00e8j o vinos. B\u00f2rd con fi\u00f2ch bianch giaunastr. Lamele uliva ci\u00e0ir peui brun porpor\u00e0. Fil rusi\u00e0. Gamba \u00e0uta fin a 10 cm e larga fin a 1 cm, bianca o \u00f2cra, fibrilos-marc\u00e0. Anel fr\u00e0gil. \nAmbient.\nA ch\u00ebrs \u00ebdzora a la paja, la r\u00ebssiura e via f\u00f2rt.\nComestibilit\u00e0.\n&lt;br&gt;\nSensa anteresse alimentar.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nStropharia aurantiaca (Cooke) Imai"}
{"id": "4487", "revid": "819916", "url": "https://pms.wikipedia.org/wiki?curid=4487", "title": "Stropharia squamosa", "text": "Un pissacan: la Stropharia squamosa.\nDescrission.\nCapel fin a 6 cm, tachiss, con dij fi\u00f2ch cons\u00e9ntrich, da \u00f2cra mon a giaunastr. Lamele da gris lila a violet. Fil brin\u00e0. Gamba \u00e0uta fin a 10 cm e larga fin a 0,8 cm, un p\u00f2ch d\u00ebl midem color, fibrilosa-squamosa. Anel s\u00f9til, stri\u00e0.\nAmbient.\nA ch\u00ebrs \u00ebdzora a v\u00e0ire detr\u00ec, sota 'd latifeuje.\nComestibilit\u00e0.\n&lt;br&gt;\nSensa anteresse alimentar.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nStropharia squamosa (Pers. : Fr.) Qu\u00e9let"}
{"id": "4488", "revid": "19", "url": "https://pms.wikipedia.org/wiki?curid=4488", "title": "Stropharia rugosoannulata", "text": "Un pissacan: la Stropharia rugosoannulata.\nDescrission.\nCapel fin a 15 o 30 cm, sliss, da vinos a brun gi\u00e0un. Lamele da gris a gris vi\u00f2la scur. Fil brin\u00e0. Gamba \u00e0uta fin a 15 o 20 cm e larga fin a 4 cm, con reisette, fibrilosa \u00ebd bianch. Anel spess, costol\u00e0.\nAmbient.\nA ch\u00ebrs ant ij teren sabios, coltiv\u00e0.\nComestibilit\u00e0.\n&lt;br&gt;\nSensa anteresse alimentar."}
{"id": "4489", "revid": "118", "url": "https://pms.wikipedia.org/wiki?curid=4489", "title": "Hypholoma radicosum", "text": "Un pissacan: l'Hypholoma radicosum.\nDescrission.\nCapel fin a 4 cm, sliss, \u00f2cra ciair con macie brun groson, vel\u00e0 fiocos al b\u00f2rd. Lamele p\u00f2ch s-ciasse, bes ci\u00e0ir peui brun violet. Fil biancastr. Gamba \u00e0uta fin a 10 cm e larga fin a 0,8 cm, sil\u00ecndrica, radicanta, da \u00f2cra a brunastra, povrosa a la sima, fibrilosa-stri\u00e0 \u00ebd biancastr. Carn ci\u00e0ira ma brun-a ant la gamba. Savor amer.\nAmbient.\nA ch\u00ebrs \u00ebdzora al b\u00f2sch mars \u00ebd con\u00ecfere.\nComestibilit\u00e0.\n&lt;br&gt;\nAs peul nen mangesse.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nHypholoma radicosum J.E. Lange"}
{"id": "4490", "revid": "118", "url": "https://pms.wikipedia.org/wiki?curid=4490", "title": "Psilocybe coprophila", "text": "Un pissacan: la Psilocybe coprophila.\nDescrission.\nCost cap\u00ectol a l'\u00e9 mach n\u00eb sb\u00f2ss. Da fin\u00ec.\nAmbient.\nA ch\u00ebrs \u00ebdzora a le buse.\nComestibilit\u00e0.\n&lt;br&gt;\nSensa anteresse alimentar.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nPsilocybe coprophila (Bull. : Fr.) Kummer"}
{"id": "4491", "revid": "57", "url": "https://pms.wikipedia.org/wiki?curid=4491", "title": "Psilocybe subviscida", "text": "Un pissacan: la Psilocybe subviscida.\nDescrission.\nCost cap\u00ectol a l'\u00e9 mach n\u00eb sb\u00f2ss. Da fin\u00ec.\nAmbient.\nA ch\u00ebrs ant l'erba e ant le pasture.\nComestibilit\u00e0.\n&lt;br&gt;\nSensa anteresse alimentar.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nPsilocybe subviscida (Peck) Kauffman"}
{"id": "4492", "revid": "843633", "url": "https://pms.wikipedia.org/wiki?curid=4492", "title": "Agrocybe semiorbicularis", "text": "Un pissacan: l'Agrocybe semiorbicularis.\nDescrission.\nCapel fin a 3 cm, a resta bomb\u00e0, da seuli a rugos, \u00f2cra brunastr motobin ci\u00e0ir. Lamele p\u00f2ch s-ciasse, pansar\u00f9e, adn\u00e0, \u00f2cra brunastr. Gamba \u00e0uta fin a 6 cm e larga fin a 0,3 cm, crema \u00f2cra ci\u00e0ir, povrosa. Carn ci\u00e0ira. Odor e savor farinos.\nAmbient.\nA ch\u00ebrs ant ij pra.\nComestibilit\u00e0.\n&lt;br&gt;\nSensa anteresse alimentar.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nAgrocybe semiorbicularis (Bull. ex St. Amans) Fayod\n "}
{"id": "4493", "revid": "118", "url": "https://pms.wikipedia.org/wiki?curid=4493", "title": "Agrocybe vervacti", "text": "Un pissacan: l'Agrocybe vervacti.\nDescrission.\nCapel fin a 4 cm, rugos o bol\u00e0, gi\u00e0un mon o \u00f2cra gi\u00e0un motobin viv, s-ciairent con \u00ebl sech. Lamele larghe, adn\u00e0, brunastr motobin ci\u00e0ir. Gamba \u00e0uta fin a 3 cm e larga fin a 0,5 cm, da bianca a crema \u00f2cra ci\u00e0ir, fibrilosa-setosa. Carn ci\u00e0ira. \nAmbient.\nA ch\u00ebrs ant ij pra.\nComestibilit\u00e0.\n&lt;br&gt;\nSensa anteresse alimentar.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nAgrocybe vervacti (Fr. : Fr.) Singer\n "}
{"id": "4494", "revid": "57", "url": "https://pms.wikipedia.org/wiki?curid=4494", "title": "Bolbitius tener", "text": "Un pissacan: \u00ebl Bolbitius tener.\nDescrission.\nCapel fin a 2 cm e largh fin a 1,5 cm, sliss o sech, da biancastr a crema \u00f2cra ci\u00e0ir. Bordura stri\u00e0. Lamele s-ciasse, str\u00e8ite, un p\u00f2ch l\u00ecbere, ci\u00e0ire peui rusnente. Gamba \u00e0uta fin a 10 cm e larga fin a 0,3 cm, da sil\u00ecndrica a un p\u00f2ch bulbilosa, bianca, povrosa striol\u00e0. Carn sutila, scasi sloanta con l'et\u00e0.\nAmbient.\nA ch\u00ebrs ant ij pra artificiaj.\nComestibilit\u00e0.\n&lt;br&gt;\nSensa anteresse alimentar.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nBolbitius tener Berkeley &amp; Broome"}
{"id": "4495", "revid": "118", "url": "https://pms.wikipedia.org/wiki?curid=4495", "title": "Conocybe semiglobata", "text": "Un pissacan: la Conocybe semiglobata.\nDescrission.\nCost cap\u00ectol a l'\u00e9 mach n\u00eb sb\u00f2ss. Da fin\u00ec.\nAmbient.\nA ch\u00ebrs ant le raisure erbose dij b\u00f2sch, dzortut \u00ebd con\u00ecfere, ant ij pra e ant ij parch.\nComestibilit\u00e0.\n&lt;br&gt;\nSensa anteresse alimentar.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nConocybe semiglobata K\u00fchner ex K\u00fchner &amp; Watling"}
{"id": "4496", "revid": "118", "url": "https://pms.wikipedia.org/wiki?curid=4496", "title": "Conocybe rickeniana", "text": "Un pissacan: la Conocybe rickeniana.\nDescrission.\nCom la Conocybe tenera, ma ij color a son p\u00ec viv.\nAmbient.\nA ch\u00ebrs ant le raisure erbose dij b\u00f2sch, al b\u00f2rd dij sent\u00e9.\nComestibilit\u00e0.\n&lt;br&gt;\nSensa anteresse alimentar.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nConocybe rickeniana P.D. Orton"}
{"id": "4497", "revid": "19", "url": "https://pms.wikipedia.org/wiki?curid=4497", "title": "Panaeolus dunensis", "text": "Un pissacan: \u00ebl Panaeolus dunensis.\nDescrission.\nCapel fin a 1,5 cm, soens nen regolar, bol\u00e0, a sent p\u00f2ch l'\u00f9mid, da brun castagn scur a bes brunastr. Lamele larghe, pansar\u00f9e. Fil biancastr. Gamba \u00e0uta fin a 3 cm e larga fin a 0,3 cm, povrosa, brunastra peui ci\u00e0ira par\u00e8j d\u00ebl capel.\nAmbient.\nA ch\u00ebrs an sle dun-e o ant ij b\u00f2sch sabios an s\u00ebl mar.\nComestibilit\u00e0.\n&lt;br&gt;\nA peul esse velenos.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nPanaeolus dunensis Bon &amp; Courtecuisse"}
{"id": "4498", "revid": "9930", "url": "https://pms.wikipedia.org/wiki?curid=4498", "title": "Teor\u00eca dij modej", "text": "La teor\u00eca dij modej a l'\u00e9 na branca dla l\u00f2gica matem\u00e0tica ch'a studia le relassion tra le f\u00f3rmole matem\u00e0tiche e le struture ch'a sodisfo o a sodisfo nen coste f\u00f3rmole; a studia \u00ebdc\u00f2 la costrussion e la classificassion \u00ebd se struture.\nA deuvra d'utiss d'\u00e0lgebra universal e \u00ebd l\u00f2gica matem\u00e0tica.&lt;br&gt;\n\u00cbl n\u00f2m \"teor\u00eca dij modej\" a l'\u00e9 st\u00e0it antrod\u00f2t da Tarski ant \u00ebl 1954."}
{"id": "4499", "revid": "9930", "url": "https://pms.wikipedia.org/wiki?curid=4499", "title": "Partito Comunista (Marxista-Leninista) di San Marino", "text": "\u00cbl Partito Comunista (Marxista-Leninista) di San Marino a l'era un part\u00ec comunista \u00ebd San Marin.\nAnt j'elession parlamentar d\u00ebl 1969 \u00ebl part\u00ec a l'ha pij\u00e0 l'1,24%. Ma \u00ebl part\u00ec a l'ha pij\u00e0 gnun segg ant \u00ebl parlament."}
{"id": "4502", "revid": "9523", "url": "https://pms.wikipedia.org/wiki?curid=4502", "title": "Canal", "text": "Canal (\"Canale\" an italian) a l\u2019\u00e9 na comun-a \u00ebd 5.635 abitant dla provincia \u00ebd Coni.\nSt\u00f2ria.\nLa fondassion dla comun-a a armonta al 1260.\nProdussion t\u00ecpiche.\nCanal a l'\u00e9 arnom\u00e0 p\u00ebr soe produssion \u00ebd persi.\nAministrassion.\n\u00cbl s\u00ecndich a l'\u00e9 sta Silvio Beoletto (dal 14/06/2004 -second mand\u00e0: 2009-2014).\nEl 25 ad magi 2014 a l'\u00e8 sta elesi' Enrico Faccenda."}
{"id": "4507", "revid": "14251", "url": "https://pms.wikipedia.org/wiki?curid=4507", "title": "Metropolitan-a \u00ebd Turin", "text": "La Metropolitan-a 'd Turin a l\u2019\u00e8 un mojen \u00ebd trasp\u00f2rt p\u00f9blich dot\u00e0 d\u00ebl sistema \u00ebd guida autom\u00e0tica VAL, ativ\u00e0 ant soa prima part d\u00ebl 4 \u00ebd f\u00ebrv\u00e9 d\u00ebl 2006 an ocasion dij Gieugh Ol\u00ecmpich Invernaj n\u00f9mer XX.\nDescrission general.\nA diferensa \u00ebd Roma e Milan, per v\u00e0ire agn a Turin a-i \u00e8 pa mai \u00ebsta-ie un servissi \u00ebd metropolitan-a, contut che ant j\u2019agn \u201930 d\u00ebl Neuv-sent, con l'arfassiment dla via sentral, via Roma, a l'av\u00e8isso cre\u00e0 na galar\u00eca sot a la str\u00e0 ch\u2019a l'avr\u00eca dov\u00f9 f\u00e9 part \u00ebd na linia sot-t\u00e8ra.\nMach d\u00ebl nov\u00e9mber d\u00ebl 1995 a l\u2019\u00e8 st\u00e0it aprov\u00e0 \u00ebl proget \u00ebd la linea Camp V\u00f2l \u2013 P\u00f2rta Neuva, dal confin \u00f2vest \u00ebd la sit\u00e0 a le p\u00f2rte \u00ebd Colegn, fin-a a la stassion prinsipal dla ferov\u00eca; belavans a-i era nen basta \u00ebd finansiament per soa costrussion. Dl\u2019avril d\u00ebl 1999 a l\u2019\u00e8 st\u00e0it garant\u00ec un finansiament al 60%; ant l\u2019istess ann a l\u2019\u00e8 st\u00e0it aprov\u00e0 \u00ebl prog\u00e8t che ai 9,6 km originaj dla linia a l\u2019avr\u00eca giontajne d'\u00e0otri 4,6 km, p\u00ebr \u00ebslongh\u00e9 \u00ebl percors da P\u00f2rta Neuva fin-a a la stassion d\u00ebl Ling\u00f2t. Ij travaj a son ancaminasse da na mira ofissial d\u00ebl 19 d\u00eb dz\u00e8mber d\u00ebl 2000. \n\u00cbl prim t\u00f2ch, da Fermi a P\u00f2rta Neuva, a l\u2019\u00e8 longh 9,6 km e a l'ha 15 \u00ebstassion. Da na mira t\u00e9cnica, la metropolitan-a \u00ebd Turin a resta na c\u00f2pia precisa dla metropolitan-a \u00ebd Lille, an Fransa: a l\u2019han mantn\u00f9 le mideme amzure. La GTT (\"Gruppo Torinese Trasporti\"), ch\u2019a gestiss l\u2019euvra, a v\u00e0luta che p\u00ebr cost trat-s\u00ec \u00ebl temp \u00ebd p\u00ebrcorensa mojen a sar\u00e0 \u00ebd 15 minute. \nLa stassion Fermi, cola Paradis ch'a-j ven dapress e \u2019l dep\u00f2sit dij treno as treuvo ant la comun-a \u00ebd Colegn. \u00cbn intrand ant la sit\u00e0, la metropolitan-a a cor sot a Cors Fransa, p\u00ebr peui vir\u00e9 anvers a P\u00f2rta Susa, pass\u00e9 sot a Cors Vit\u00f2rio Emanuel II e riv\u00e9 a P\u00f2rta Neuva. \nLa galar\u00eca ch\u2019a men-a ij treno dal dep\u00f2sit \u00ebd Colegn fin-a a la veja stassion \u00ebd P\u00f2rta Susa a l\u2019\u00e9 st\u00e0ita livr\u00e0 d\u00ebl giugn d\u00ebl 2004. \u00cbl 4 \u00ebd f\u00ebrv\u00e9 d\u00ebl 2006 a l\u2019\u00e8 st\u00e0it inaugur\u00e0 \u00ebl tragit Fermi-XVIII Dz\u00e8mber; l\u00eb pcit tragit XVIII Dz\u00e8mber-P\u00f2rta Neuva a l'\u00e8 stait duvert\u00e0 dl'ot\u00f3ber d\u00ebl 2007.\nIj travaj p\u00ebr la costrussion d\u00ebl tragit P\u00f2rta Neuva-Ling\u00f2t a son ancaminasse d\u00ebl 2006 e a dovr\u00eco termin\u00e9 d\u00ebl 2010. \u00cbl cost \u00ebd realisassion d\u00ebl proget antregh, da Colegn al Ling\u00f2t, a dovr\u00eca esse d\u2019apopr\u00e9 966 milion d\u2019euro.\nLe stassion, ch\u2019a resto an mojen-a a 550 m\u00e9ter l'un-a da 'nt l'\u00e0otra, a l\u2019han na longh\u00ebssa \u00ebd 60 m, e con l\u00f2n a peulo pij\u00e9 dij treno longh 52 m\u00e9ter, con na capassit\u00e0 \u00ebd 440 passag\u00e9. Mach le stassion d\u00eb scambi P\u00f2rta Neuva e P\u00f2rta Susa a saran p\u00ec grande. Le stassion a son st\u00e0ite dissegn\u00e0 da l\u00eb Studi Bernhard Kohn &amp; Associ\u00e9s. \u00cbl sistema dovr\u00e0 a l\u2019\u00e9 \u00ebl VAL, proget\u00e0 da l\u2019asienda frans\u00e8isa Matra, cat\u00e0 da Siemens e integr\u00e0 ant \u00ebl Siemens Transportation System.\nCon n'andi mojen \u00ebd 32 km/h, la capacit\u00e0 dla linia a sar\u00e0 \u00ebd 15000 passag\u00e9 l\u2019ora an minca sens \u00ebd marcia. L\u2019antrames \u00ebd temp antra \u00ebl passagi \u00ebd doi treno a sar\u00e0 mach \u00ebd doi minute bele che ant j\u2019ore p\u00ec trafic\u00e0. \nA son \u00ebdc\u00f2 previst dj\u00eb slongh \u00ebd tragit, a parte dal 2010, a \u00f2vest \u00ebd Colegn anvers a Rosta e a sud d\u00ebl Ling\u00f2t anvers a Piassa Bengasi. D'antramentr as progeta la sconda linia \u00ebd metropolitan-a: l\u2019orientament general a sar\u00e0 n\u00f2rd-sud e a passer\u00e0 p\u00ebr \u00ebl s\u00e8nter sit\u00e0 (Piassa Castel), \u00ebn ancrosiand la Metro 1 a P\u00f2rta Neuva. A smija sigur ch\u2019a partir\u00e0 da Orbassan, ma a l\u2019\u00e9 anco' ancerta l\u2019\u00e0utra destinassion (Mapan, San M\u00f2 \u00f2 La Vener\u00eca).\nIj travaj dj\u00eb sgav \u00ebd la metropolitan-a a l'han p\u00ebrmet\u00f9 dle d\u00ebscuverte archeol\u00f2giche: a Colegn a l'han d\u00ebscoat\u00e0 na gr\u00f2ssa necr\u00f2poli longobarda con p\u00ec che stanta sotrure.\nLinia 1.\nL'atual linia 1. A l'\u00e9 pensasse, ma pa ancor aprovasse, na slonga da la stassion Fermi fin-a Rosta.\nOrari \u00ebd fonsionament.\nDal 5 ot\u00f3ber 2007, la \"Metropolitan-a \u00ebd Turin\" a fonsion-a con cost orari-s\u00ec:"}
{"id": "4508", "revid": "6397", "url": "https://pms.wikipedia.org/wiki?curid=4508", "title": "Andrea Gastaldi", "text": "Andrea Gastaldi a l'era un pitor, nass\u00f9 a Turin d\u00ebl 1826 e m\u00f2rt ambelel\u00ec d\u00ebl 1889.&lt;br&gt;\nTra soe euvre p\u00ec conoss\u00f9e, ij fresch dla cesa \u00ebd San M\u00e0ssim a Turin (1852) e \u00ebl qu\u00e0der \u00ebd Pero Mica an camin ch'a-j d\u00e0 feu a le p\u00f3er durant l'assedi 'd Turin d\u00ebl 1706 (1858).&lt;br&gt;\nGastaldi a l'\u00e9 st\u00e0it mag\u00ecster \u00ebd pitura a l'Academia Albertin-a e a l'ha smon\u00f9 soe euvre a Turin, Paris, Dublin, Londra.\nA l'ha arnov\u00e0 \u00ebl sistema dla pitura a la sira."}
{"id": "4509", "revid": "19", "url": "https://pms.wikipedia.org/wiki?curid=4509", "title": "Universit\u00e0 dla Val d'Osta", "text": "L'Universit\u00e0 dla Val d'Osta (\"Universit\u00e9 de la Vall\u00e9e d'Aoste\") a l'\u00e9 st\u00e0ita fond\u00e0 dal govern regional dla Val d'Osta \u00ebl 18 d\u00eb st\u00e8mber d\u00ebl 2000.\nA l'\u00e9 organis\u00e0 ant le facolt\u00e0 \u00ebd Conom\u00eca, Lenghe e comunicassion, Psicolog\u00eca, Siense dla formassion, Siense pol\u00ectiche e a l'ha n'ac\u00f2rd \u00ebd colaborassion con \u00ebl Polit\u00e9cnich \u00ebd Turin p\u00ebr la realisassion dij cors d'angegner\u00eca an Val d'Osta.\nLa sede prinsipal a l'\u00e9 an chemin des Capucins a Osta.&lt;br&gt;\nA travajo a l'Universit\u00e0 dla Val d'Osta 10 professor ordinari e strasordinari, 15 professor associ\u00e0, 32 arsercador."}
{"id": "4510", "revid": "118", "url": "https://pms.wikipedia.org/wiki?curid=4510", "title": "Panaeolus rickenii", "text": "Un pissacan: \u00ebl Panaeolus rickenii.\nDescrission.\nCapel fin a 2 cm, povros, a sent l'\u00f9mid, brun scur rossastr peui brun monet. B\u00f2rd striol\u00e0. Fil bianch. Gamba \u00e0uta fin a 10 cm e larga fin a 0,2 cm, dle vire con bulbil, povrosa \u00ebd bianch \u00ebdzora a un fond baross vinos. Carn brun vinos.\nAmbient.\nA ch\u00ebrs ant ij pr\u00e0.\nComestibilit\u00e0.\n&lt;br&gt;\nA peul esse velenos.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nPanaeolus rickenii Hora"}
{"id": "4511", "revid": "905", "url": "https://pms.wikipedia.org/wiki?curid=4511", "title": "Panaeolus campanulatus", "text": "Un pissacan: \u00ebl Panaeolus campanulatus.\nDescrission.\nCapel fin a 3,5 cm, p\u00ec o men rup\u00ec, a sent p\u00f2ch l'\u00f9mid, da baross a brun castagn. B\u00f2rd ch'a seurt f\u00f2ra un p\u00f2ch dent\u00e0. Lamele pansar\u00f9e, adn\u00e0, motobin ci\u00e0ire al b\u00f2rd. Gamba \u00e0uta fin a 12 cm e larga fin a 0,4 cm, povrosa \u00ebd biancastr \u00ebdzora a un fond brun. Carn d\u00ebl midem color.\nAmbient.\nA ch\u00ebrs ant ij pr\u00e0 brus\u00e0, an sle buse.\nComestibilit\u00e0.\n&lt;br&gt;\nA peul esse velenos.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nPanaeolus campanulatus (Fr. : Fr.) Qu\u00e9let"}
{"id": "4512", "revid": "118", "url": "https://pms.wikipedia.org/wiki?curid=4512", "title": "Lepiotella irrorata", "text": "Un pissacan: la Lepiotella irrorata.\nDescrission.\nCapel fin a 6 cm, carnos, sliss, rup\u00ec, da \u00f2cra bes a rossatr. Lamele da bianche a rossastr ci\u00e0ir. Gamba \u00e0uta fin a 7 cm e larga fin a 1 cm. Armila granulosa-fiocosa, ambr\u00e0, con un b\u00f2rd anular precis. Gosse p\u00ec o men ambr\u00e0 (b\u00f2rd, fil e armila). Odor brusch. \nAmbient.\nA ch\u00ebrs ant le bordure dij b\u00f2sch.\nComestibilit\u00e0.\n&lt;br&gt;\nSensa anteresse alimentar."}
{"id": "4513", "revid": "57", "url": "https://pms.wikipedia.org/wiki?curid=4513", "title": "Melanophyllum haematospermum", "text": "Un pissacan: \u00ebl Melanophyllum haematospermum.\nDescrission.\nCapel fin a 3 cm, gris brun sombr, granulos ampovr\u00e0. B\u00f2rd fin. B\u00f2rd apendicol\u00e0 da avans ch'a dr\u00f2co \u00ebd vel grisastr. Lamele s-ciasse, ross viv peui barosse. Gamba \u00e0uta fin a 5 cm e larga fin a 0,3 cm, d\u00ebl midem color o p\u00ec ciaira, ampovr\u00e0.\nAmbient.\nA ch\u00ebrs ant ij tajiss e ant le bordure.\nComestibilit\u00e0.\n&lt;br&gt;\nSensa anteresse alimentar."}
{"id": "4514", "revid": "819726", "url": "https://pms.wikipedia.org/wiki?curid=4514", "title": "Cystolepiota sistrata", "text": "Un pissacan: la Cystolepiota sistrata.\nDescrission.\nCom la Cystolepiota seminuda, ma p\u00ec gr\u00f2ssa e con \u00ebl b\u00f2rd apendicol\u00e0.\nAmbient.\nA ch\u00ebrs ant ij b\u00f2sch \u00f9mid \u00ebd latifeuje.\nComestibilit\u00e0.\n&lt;br&gt;\nSensa anteresse alimentar.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nCystolepiota sistrata (Fries) Bon &amp; Bell\u00f9"}
{"id": "4515", "revid": "19", "url": "https://pms.wikipedia.org/wiki?curid=4515", "title": "Cystolepiota hetieri", "text": "Un pissacan: la Cystolepiota hetieri.\nDescrission.\nCapel fin a 3 cm, povros, crema peui anrossent al toch. Lamele bianche peui anrossente. Gamba \u00e0uta fin a 4 cm e larga fin a 0,4 cm, povrosa, d\u00ebl midem color. Z\u00f2na anular farinosa.\nAmbient.\nA ch\u00ebrs ant ij tajiss e ant le bordure.\nComestibilit\u00e0.\n&lt;br&gt;\nSensa anteresse alimentar.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nCystolepiota hetieri (Boudier) Singer"}
{"id": "4516", "revid": "118", "url": "https://pms.wikipedia.org/wiki?curid=4516", "title": "Cystolepiota aspera", "text": "Un pissacan: la Cystolepiota aspera.\nDescrission.\nCapel fin-a a 12 cm, con d\u00eb scaje drite ma che a dr\u00f2co al b\u00f2rd, dzora a un fond \u00f2cra grisastr. Lamele bin s-ciasse, forc\u00e0, ci\u00e0ire. Gamba \u00e0uta fin a 12 cm e larga fin a 1,5 cm, fibrilosa e peilosa. Anel largh, membranos, soagn\u00e0 da 'd f\u00ebston scajos brun. Odor f\u00f2rt, com \u00ebd Lepiota cristata.\nAmbient.\nA ch\u00ebrs ant ij pr\u00e0 e ij camp.\nComestibilit\u00e0.\nVelenos."}
{"id": "4517", "revid": "12067", "url": "https://pms.wikipedia.org/wiki?curid=4517", "title": "Cystolepiota perplexa", "text": "Un pissacan: la Cystolepiota perplexa.\nDescrission.\nCom la Cystolepiota aspera, ma a l'\u00e9 p\u00ec cita, e a l'ha le lamele men s-ciasse.\nAmbient.\nA ch\u00ebrs ant ij b\u00f2sch \u00ebd latifeuje e ant ij b\u00f2sch m\u00ebs-ci\u00e0.\nComestibilit\u00e0.\n&lt;br&gt;\nAs peul nen mangesse."}
{"id": "4518", "revid": "820129", "url": "https://pms.wikipedia.org/wiki?curid=4518", "title": "Lepiota ignivolvata", "text": "Un pissacan: la Lepiota ignivolvata.\nDescrission.\nCapel fin a 12 cm, brun c\u00e0ud, p\u00ec ci\u00e0ir al b\u00f2rd. Lamele biancastre. Gamba \u00e0uta fin a 12 cm e larga fin a 0,5 cm, sil\u00ecndrica clav\u00e0, biancastra, groson al p\u00e9 con l'et\u00e0. Anel st\u00f2rt bass, bord\u00e0 \u00ebd brunastr. \nAmbient.\nA ch\u00ebrs dzortut sota le con\u00ecfere.\nComestibilit\u00e0.\nAs peul nen mangesse.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nLepiota ignivolvata Bousset &amp; Josserand ex Josserand"}
{"id": "4519", "revid": "57", "url": "https://pms.wikipedia.org/wiki?curid=4519", "title": "Lepiota griseovirens", "text": "Un pissacan: la Lepiota griseovirens.\nDescrission.\nCost cap\u00ectol a l'\u00e9 mach n\u00eb sb\u00f2ss. Da fin\u00ec. \nAmbient.\nA ch\u00ebrs ant ij b\u00f2sch \u00ebd latifeuje e \u00ebd con\u00ecfere.\nComestibilit\u00e0.\n&lt;br&gt;\nA peul esse velenos.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nLepiota griseovirens R. Maire"}
{"id": "4520", "revid": "57", "url": "https://pms.wikipedia.org/wiki?curid=4520", "title": "Bertrand Russell", "text": "Fil\u00f2sof e matem\u00e0tich.\nBertrand Arthur William Russell, cont \u00ebd Kingston, a l'era nass\u00f9 a Trellek, ant \u00ebl Monmouthshire (G\u00e0les), \u00ebl 18 \u00ebd mars d\u00ebl 1872.\nScond \u00ebd doe masn\u00e0, s\u00f2 pare a l'era fieul \u00ebd John Russell, ch'a l'era st\u00e0it prim ministr, soa mare fija d\u00ebl second Lord Stanley d'Alderley.\nRest\u00e0 orfanin ch'a l'av\u00eca tre agn, a l'era and\u00e0it a abit\u00e9 da s\u00f2 grand \u00ebd pare; contra la volont\u00e0 'd s\u00f2 pare a ars\u00e8iv na r\u00e8ida educassion puritan-a.\nApress av\u00e8j arseiv\u00f9 n'anstrussion p\u00ebr la p\u00ec part priv\u00e0, durant la qual a l'av\u00eca \u00ebdc\u00f2 amprend\u00f9 bin frans\u00e8is e alman, dl'ot\u00f3ber 1890 a intra al Trinity College a Cambridge, andoa a studia matem\u00e0tica e filosof\u00eca e ant\u00e9 ch'a treuva \u00ebd professor tanme Whitehead e McTaggart e a fa amicissia con gent 'me George Edward Moore, Lytton Strachey, George Macaulay Trevelyan e ancor d'\u00e0utri.\nP\u00ebr tuta la vita a l'\u00e9 st\u00e0it angagi\u00e0 ant \u00ebl sossial e la pol\u00ectica.\nApress av\u00e8j vagn\u00e0 un concors an matem\u00e0tica, as vira vers la metaf\u00ecsica, dont as dipl\u00f2ma.\nFin\u00ec j\u00eb studi a vintedoi agn, as trasferiss a l'ambass\u00e0 d\u00ebl Regn Un\u00ec a Paris e l'ann apress, dl\u00eb dz\u00e8mber 1894, as maria con Alys Pearsall Smith a Westminster.\nAnteress\u00e0 ai problema sossiaj, a decid \u00ebd tramud\u00e9 a Berlin, t\u00e8ra d\u00ebl sossialism; da costa v\u00ecsita a scriv \"German social democracy\".\nApress, la cobia a va abit\u00e9 ant un cit ciab\u00f2t davzin a Haslemere, ant\u00e9 che Russell a d\u00e9dica s\u00f2 temp ai s\u00f2 studi \u00ebd filosof\u00eca.\nApress un viage \u00ebd doi agn ant j\u00eb Stat Un\u00ec, andoa a studia le geometr\u00ece nen euclid\u00e9e, a t\u00e9rmina d\u00ebl 1897 un travaj ansima ai fondament \u00ebd la geometr\u00eca, ant\u00e9 ch'a s\u00ebrcava \u00ebd dimostr\u00e9 l'indipendensa e la superiorit\u00e0 \u00ebd metaf\u00ecsica e epistemolog\u00eca rispet a la l\u00f2gica matem\u00e0tica ch'a nass\u00eca an coj agn.\nA mostra peui siense pol\u00ectiche a Leeds.\nFondamental p\u00ebr l'evolussion \u00ebd s\u00f2 pens\u00e9 a l'\u00e9 la partissipassion ant \u00ebl 1900 al congress ant\u00ebrnassional dij matem\u00e0tich a Paris, ant\u00e9 ch'a intra an relassion con la sc\u00f2la \u00ebd Peano, l\u00f2n ch'a-j fa cambi\u00e9 id\u00e8ja an sla l\u00f2gica.\nApress \u00ebl congress a studia ij travaj \u00ebd Peano.\nPeui a travaja a d\u00ebsvlup\u00e9 e estende la l\u00f2gica matem\u00e0tica \u00ebd Peano e Frege.\nCon soa fomna, a tramudo ant na cita ca davzin a Oxford.\n\u00cbd tansantan a chita la filosof\u00eca p\u00ebr n'angagg pol\u00ectich p\u00ec diret.\nD\u00ebl 1910 a-i seurt \u00ebl prim volum dij \"Principia mathematica\" e a torna a Cambridge tanme letor an l\u00f2gica.\nA passa n'\u00e0utr per\u00ecod an M\u00e9rica, ant\u00e8 ch'a mostra 'n cors (frequent\u00e0 \u00ebdc\u00f2 da Thomas Stearns Eliot) a l'Universit\u00e0 \u00ebd Harvard.\nDvent\u00e0 passifista, a chita s\u00f2 ideaj liberaj e d\u00ebl 1914 a rintra ant \u00ebl Part\u00ec Laborista.\nA l\u00eb s-ci\u00f2p dla gu\u00e8ra soe id\u00e8je a lo fan \u00ebslontan\u00e9 da l'ansegnament e a ven licensi\u00e0 dal Trinity College.\nA-j eufro un p\u00f2st a l'Universit\u00e0 \u00ebd Harvard, ma a riess nen a oten-e \u00ebl passap\u00f2rt.\nD\u00ebl 1918 as fa ses m\u00e8is \u00ebd p\u00ebrzon p\u00ebr via d'un s\u00f2 art\u00eccol passifista public\u00e0 an s\u00ebl Tribunal; an cost per\u00ecod a scriv \"Introduction to mathematical philosophy\".\nAnt \u00ebl 1920 a v\u00ecsita la Russia e a st\u00ebrma nen soe cr\u00ectiche al sistema totalitari ch'as prontava.\nPeui a va an Cin-a a ten-e \u00ebd lession \u00ebd filosof\u00eca a l'Universit\u00e0 'd Pechin; ant la prima d\u00ebl 1921 a pija la polmon\u00eca e p\u00ebr tre sman-e a resta an broa dla m\u00f2rt (ch\u00e8ich giornal giapon\u00e8is a dan fin-a la notissia ch'a l'\u00e9 m\u00f2rt).\nRintr\u00e0 dl\u00eb st\u00e8mber 1921, a maria Dora Black.\nP\u00ebr ses agn la cobia a viv d'invern ant na cita ca a Chelsea e d'ist\u00e0 davzin a Lands End (ant\u00e9 che chiel a travaja a l\u00ecber amportant).\nAs vagna da vive an fasend \u00ebd lession, con \u00ebl giornalism e an \u00ebscrivend l\u00ecber \u00ebd sucess 'me \"A.B.C. of atoms\", \"The A B C of relativity\", \"On education\".\nD\u00ebl 1922 e 1923 a l'\u00e9 candid\u00e0 laborista al parlament a Chelsea; soa fomna a l'\u00e9 candid\u00e0 ant \u00ebl 1924.\nAnt \u00ebl 1924 e 1927 a ten \u00ebd lession ant j\u00eb Stat Un\u00ec.\nAn tra 'l 1927 e 'l 1932, con soa fomna, a duverta na sc\u00f2la p\u00ebr masn\u00e0 a Petersfield p\u00ebr pod\u00e8j verifich\u00e9 soe id\u00e8je pedag\u00f2giche, ma j'arzult\u00e0 a son deludent.\nA resta a Petersfield fin-a ch'a div\u00f2rsia d\u00ebl 1935.\nDal 1938 al 1944 a mostra an v\u00e0ire universit\u00e0 merican-e e angl\u00e8ise; dal City College \u00ebd New York a l'\u00e9 bar\u00e0 f\u00f2ra p\u00ebr comportament imoral.\nA resta p\u00f2ch \u00ebdc\u00f2 a la Fondassion Barnes, an Pennsylvania.\nD\u00ebl 1944 a l'\u00e9 torna anvit\u00e0 a and\u00e9 a Cambridge.\nD\u00ebl 1948 a l'ha n'assident \u00ebd reoplan, ma as salva an noand.\nD\u00ebl 1950 a l'\u00e9 st\u00e0it ansign\u00ec d\u00ebl Premi Nobel p\u00ebr la Literatura.\nD\u00ebl 1961 (a otanteneuv agn) as pija n'\u00e0utra curta condan-a p\u00ebr l'organisassion \u00ebd na manifestassion anti-militarista.\nD\u00ebl 1962 a adressa un message a Kennedy e Chru\u0161\u010d\u00ebv p\u00ebr na solussion pass\u00ecfica dla crisi \u00ebd Cuba.\nA armonta al 1963 la fondassion dl'Atlantic Peace Foundation e dla Bertrand Russell Peace Foundation, la prima con \u00ebd but d\u00eb studi e arserca, la sconda p\u00ebr sosten-e j'assion mir\u00e0 a fren\u00e9 la corsa a j'armament e a giut\u00e9 ij p\u00f2poj oprim\u00f9.\nMers\u00ec a costa, d\u00ebl 1966 Russell a riess a anstitu\u00ec un tribunal ant\u00ebrnassional contra ij cr\u00ecmen \u00ebd gu\u00e8ra (ciam\u00e0 \"Tribunal Russell\") ch'a arcon\u00f2ss j\u00eb Stat Un\u00ec colp\u00e8ivoj \u00ebd genossidi an Vietnam.\nE p\u00ebr contrast an sla situassion d\u00ebl Vietnam, a seurt dal Part\u00ec Laborista.\nA meuir a Plas Penrhyn, ant j'anviron \u00ebd Penrhyndeudraeth Merioneth (G\u00e0les setentrional), \u00ebl 2 \u00ebd f\u00ebrv\u00e9 d\u00ebl 1970, \u00ebd na f\u00f2rta anfluensa.\nTrantetr\u00e9 agn prima a l'av\u00eca gi\u00e0 scriv\u00f9 s\u00f2 til\u00e8t da m\u00f2rt: \"A coj ch'a son restaie, chiel a smijava, bele da vej, n'\u00f2m content e sod\u00ebsf\u00e0it e s\u00f2n, sensa gnun d\u00f9bit, dzortut p\u00ebr soa salute ecelenta, da gi\u00e0 che da na mira pol\u00ectica ant ij dari\u00e9 agn chiel a l'era p\u00e0 men isol\u00e0 che Milton apress dla restaurassion. A l'era \u00ebl dari\u00e9 dzorviv\u00f9 \u00ebd n'\u00e9poca giumai m\u00f2rta.\"\nSoe contribussion.\nFilosof\u00eca.\nL'aspet fondamental ant la filosof\u00eca \u00ebd Russell a l'\u00e9 la l\u00f2gica.\nSoe id\u00e8je ansima a la metaf\u00ecsica e l'\u00e9tica, an sla natura e le relassion \u00ebd materia e ment a son f\u00f2rt modificasse ant \u00ebl cors \u00ebd soa vita, 'me conseguensa d'aplicassion tav\u00f2ta p\u00ec ancreuse \u00ebd s\u00f2 m\u00e9tod l\u00f2gich.\nChiel a prefer\u00eca classifich\u00e9 soa filosof\u00eca pa 'me idealism o realism, ma pit\u00f2st coma \"atomism l\u00f2gich\", dagi\u00e0 che l\u00f2n ch'a caraterisa s\u00f2 travaj a l'\u00e9 l'usage dl'an\u00e0lisi l\u00f2gica tanme metodolog\u00eca e soa convinsion che con s\u00f2n as peul riv\u00e9 ai \"f\u00e0it at\u00f2mich\".\nS\u00f2 prim arzult\u00e0 amportant a l'\u00e9 st\u00e0it \u00ebd liber\u00e9 l'an\u00e0lisi l\u00f2gica da la dominassion \u00ebd la gram\u00e0tica ordinaria e d'armarch\u00e9 che la forma gramatical \u00ebd n'enonsi\u00e0 soens a faliss \u00ebd rend-ne la forma l\u00f2gica \u00ebd s\u00f2 signific\u00e0.\nA d\u00ebsvlupa peui la teor\u00eca dle descrission.\nCon na terminolog\u00eca ch'a-j rivava da s\u00f2 studi \u00ebd Leibniz, Russell a fort\u00eca soens che le vrit\u00e0 l\u00f2giche a venta ch'a sio vere an tuti ij mond poss\u00ecbij.\nRussell a fort\u00eca che ij component ancreus \u00ebd ment e materia a son dl'istess tipo e che la diferensa an tra ment e c\u00f2rp a l'\u00e9 an soa strutura e p\u00e0 ant j'element dont a son form\u00e0.\nLa ment \u00ebd l'\u00f2m a l'\u00e9 comp\u00f2sta \u00ebd sensassion e im\u00e0gin ch'a son identific\u00e0 da Russell con event f\u00ecsich ant \u00ebl servel; la diferensa an tra f\u00ecsica e psicolog\u00eca a resta nen ant j'event ch'a studio, ma ant ij tipo \u00ebd laj a prop\u00f2sit \u00ebd costi event ch'a serco d\u00eb stabil\u00ec: la f\u00ecsica a s'anteressa a la strutura, la psicolog\u00eca a la qualit\u00e0.\nCosta teor\u00eca a l'\u00e9 st\u00e0ita studi\u00e0 da Russell an conession con la f\u00ecsica moderna.\nAnt la teor\u00eca dla conossensa, \u00ebl rassionalism \u00ebd Russell dij prim temp a l'\u00e9 st\u00e0it viaman modific\u00e0 ant na diression pragmatista o comportamentalista.\nMatem\u00e0tica.\n\u00cbl camp d'arserca \u00ebd Russell ant la matem\u00e0tica a l'\u00e9 st\u00e0it la l\u00f2gica matem\u00e0tica.\nS\u00f2 r\u00ebncontr con Whitehead a-j men-a a arflete ansima ai fondament \u00ebd la matem\u00e0tica; a fortisso che tuta la matem\u00e0tica as peul arport\u00e9 a la l\u00f2gica.\nAnsema, ij doi a d\u00ebsvlupo \u00ebl logicism e a fondo la teor\u00eca dij tipo.\nRussell a l'\u00e9 arnom\u00e0 p\u00ebr un parad\u00f2ss dla teor\u00eca dj'ansem ch'a p\u00f2rta s\u00f2 n\u00f2m."}
{"id": "4522", "revid": "831463", "url": "https://pms.wikipedia.org/wiki?curid=4522", "title": "Pierre Simon de Laplace", "text": "Matem\u00e0tich, f\u00ecsich e astr\u00f2nom.\nPierre Simon de Laplace a nass a Beaumont-en-Auge da na modesta famija \u00ebd paisan norman ai 23 \u00ebd mars d\u00ebl 1749.\n\u00cbd soa anfansia e soa gioventura as sa p\u00f2ch, p\u00ebrch\u00e8 chiel a l'era gen\u00e0 da soe or\u00ecgin \u00f9mij.\nSoa anstrussion a l'\u00e9 cud\u00eca da 'd rich avzin.\nA 16 agn a l'\u00e9 admet\u00f9 a l'Universit\u00e0 \u00ebd Caen pr'\u00ebstudi\u00e9 teolog\u00eca, ma as anteressa dzortut \u00ebd matem\u00e0tica.\nA frequenta la sc\u00f2la militar \u00ebd Beaumont ant\u00e9 ch'a dventa ansegnant \u00ebd matem\u00e0tica e d\u00ebl 1767 a tramuda a Paris con \u00ebd litre d'arcomandassion e a s\u00ebrca d'aproc\u00e9 d'Alembert, che a l'\u00e9poca a l'era al c\u00f2 \u00ebd soa fama.\nNen avend d'arzult\u00e0, a scriv na litra an sij prinsipi dla mec\u00e0nica; lesula, d'Alembert a-j treuva un p\u00f2st da professor \u00ebd matem\u00e0tica a l'\u00c9cole Militaire (d\u00ebl 1784 a esaminr\u00e0 Napoleon Bon-a-part an duvertand-je la cariera d'ufissial d'artijeria).\nD\u00ebl 1773 a intra a l'Academia dle Siense coma m\u00e8mber assosi\u00e0; a l'\u00e9 nomin\u00e0 m\u00e8mber p\u00ebrmanent ant \u00ebl 1785.\nA l'era nen anteress\u00e0 a j'id\u00e8je arvolussionarie, ma apress la rivolussion a l'\u00e9 campasse ant la pol\u00ectica e a l'ha travaj\u00e0 a la sistemassion d\u00ebl sistema m\u00e9trich decimal, an fasend part dla prima comission ancari\u00e0 \u00ebd serne j'unit\u00e0 d\u00eb mzura fondamentaj.\nA l'ha \u00ebdc\u00f2 f\u00e0it part \u00ebd le comission p\u00ebr l'anstitussion \u00ebd la Sc\u00f2la polit\u00e9cnica e \u00ebd la Sc\u00f2la normal.\nGrop\u00e0 a Napoleon, d\u00ebl 1799 a ars\u00e8iv da chiel-s\u00ec \u00ebl minist\u00e9 dl'anterior, ant\u00e9 ch'a resta ministr p\u00ebr ses \u00ebsman-e, che peui Lussian Bon-a-part a l'\u00e9 ciam\u00e0 a sucedje.\nLaplace a dventa ministr \u00ebd l'anstrussion p\u00f9blica.\nApress a l'\u00e9 senator e, d\u00ebl 1803, cansl\u00e9 d\u00ebl senat.\nCand ch'a-i dr\u00f2ca Napoleon, a na sot-signa la proscrission e a l'\u00e9 an tra ij prim a f\u00e9 at p\u00f9blich \u00ebd sotmission a Luis XVIII, ch'a lo n\u00f2mina march\u00e8is.\nD\u00ebl 1816, Luis XVIII a lo n\u00f2mina pressident \u00ebd la comission p\u00ebr la riorganisassion dla Sc\u00f2la polit\u00e9cnica.\nAnt ij dari\u00e9 agn \u00ebd soa vita as artira a Arcueil ant\u00e9 ch'a ars\u00e8iv v\u00ecsite da gent \u00ebd tut \u00ebl mond.\nA meuir a Paris \u00ebl 5 \u00ebd mars d\u00ebl 1827.\nContribussion amportante.\nAstronom\u00eca.\nLaplace a l'\u00e9 ocupasse \u00ebd cosmolog\u00eca.\nL'euvra \u00ebd tuta soa vita a l'\u00e9 st\u00e0ita l'aplicassion detaj\u00e0 dla laj \u00ebd gravitassion \u00ebd Newton al sistema solar tut antregh.\n\u00cbl prim pass amportant vers \u00ebl problema general a l'\u00e9 d\u00ebl 1773, cand ch'a dimostra che le distanse medie dij pianeta dal Sol a cangio p\u00e0, gav\u00e0 dle cite variassion peri\u00f2diche.\nMatem\u00e0tica.\nLaplace a podr\u00eca esse defin\u00ec n'astr\u00f2nom te\u00f2rich, ma soa passion p\u00ebr costa dissiplin-a a l'\u00e9 st\u00e0ita dzortut \u00ebl pretest p\u00ebr d\u00eb studi matem\u00e0tich.\nAl contrari \u00ebd Lagrange, p\u00ebr chiel la natura a l'\u00e9 l'essensa dla d\u00ebscuverta sient\u00ecfica e la matem\u00e0tica a n'\u00e9 mach n'utiss.\nA l'ha forn\u00ec na contribussion fondamental a la teor\u00eca dla probabilit\u00e0 (dont as peul consideresse ch'a l'abia anandi\u00e0 la fas moderna), a l'an\u00e0lisi alg\u00e9brica e infinitesimal: usage \u00ebd densit\u00e0 continue, teorema an sla laj esponensial dj'eror; teorema d\u00ebl d\u00ebsvlup d\u00ebl determinant; studi dj'equassion diferensiaj parsiaj \u00ebd second \u00f3rdin, serie, frassion continu\u00e0, ant\u00ebgrassion, teor\u00eca d\u00ebl potensial.\nA l'\u00e9 'l prim ch'a oten la f\u00f3rmola formula_1.\nA arpija torna l'euvra \u00ebd Bayes e a precisa cola \u00ebd Legendre an sla teor\u00eca dij quadr\u00e0 m\u00ecnim; d\u00ebl 1812 a generalisa \u00ebl problema dla gucia \u00ebd Buffon.\nA l'ha studi\u00e0 la configurassion d'echilibri \u00ebd na massa fl\u00f9ida ch'a vira (la prima mem\u00f2ria ansima a 's soget a l'\u00e9 comunic\u00e0 a l'Academia ant \u00ebl 1773, la dariera d\u00ebl 1817).\nAn na mem\u00f2ria avos\u00e0 d\u00ebl 1785 (\"Th\u00e9orie des attractions des sph\u00e9roids et de la figure des plan\u00e8tes\") a d\u00e0 la solussion completa d\u00ebl problema general dl'atrassion \u00ebd n\u00eb sfer\u00f2id su na partissela esterna e a antroduv la fonsion potensial e ij coefissient \u00ebd Laplace.\nCh\u00ecmica.\nAnsema a Antoine Lavoisier, Laplace a s'\u00e9 anteressasse \u00ebdc\u00f2 \u00ebd ch\u00ecmica.\nD\u00ebl 1780 a l'ha fabric\u00e0 un calor\u00ecmeter particolar dont a l'ha comp\u00ec arserche anteressante \u00ebd termoch\u00ecmica.\nEuvre prinsipaj.\nJ'euvre \u00ebd Laplace a son \u00ebst\u00e0ite public\u00e0 dal goern frans\u00e8is ant j\"'Oeuvres compl\u00e8tes de Laplace\" (7 volum, 1843-1847).\nNa sconda edission contenent material adissional a l'\u00e9 st\u00e0ita complet\u00e0 d\u00ebl 1912.\nP\u00ebr l'anv\u00eca \u00ebd but\u00e9 an vista ij s\u00f2 m\u00e9rit, soens ant ij travaj \u00ebd Laplace a-i manco j'atribussion a j'arzult\u00e0 otn\u00f9 da j'\u00e0utri.\nA l'ha dit.\n\"Tuti j'efet \u00ebd la natura a son gnente d'\u00e0utr che le conseguense matem\u00e0tiche d'un cit n\u00f9mer \u00ebd laj invari\u00e0bij.\"\nA l'han dit \u00ebd chiel.\n\"Matem\u00e0tich \u00ebd prim \u00f3rdin, Laplace a l'\u00e9 dun-a arvelasse n\u00eb scadent aministrator. Da s\u00f2 prim at i l'oma cap\u00ec ch'i j'ero sbaliasse. Laplace a s-ciairava gnun-a chestion sota soa mira giusta, a s\u00ebrcava dle fin\u00ebsse dasp\u00ebrtut, a l'av\u00eca mach d'id\u00e8je discut\u00ecbij, an na par\u00f2la a portava l\u00eb sp\u00ecrit dle c\u00f2se infinitaman cite ant l'aministrassion.\" Napoleon a Sant'\u00c9lena.\nCost giudissi \u00ebd Napoleon a l'\u00e9 st\u00e0it so\u00e8ns pij\u00e0 'me na testimoniansa dla mancansa d\u00eb sp\u00ecrit pr\u00e0tich dij matem\u00e0tich."}
{"id": "4525", "revid": "19", "url": "https://pms.wikipedia.org/wiki?curid=4525", "title": "Cesare Burali-Forti", "text": "Matem\u00e0tich.\nNass\u00f9 a Aress, an Toscan-a, \u00ebl 13 d'ost d\u00ebl 1861 e m\u00f2rt a Turin \u00ebl 21 \u00ebd gen\u00e9 d\u00ebl 1931.&lt;br&gt;\nD\u00f2p d'ess-se laure\u00e0 d\u00ebl 1884 an matem\u00e0tica a l'Universit\u00e0 \u00ebd Pisa, al prinsipi a va a mostr\u00e9 ant le sc\u00f2le; peui, dal 1887 a soa m\u00f2rt a mostra geometr\u00eca anal\u00ectica e projetiva a l'Acad\u00e9mia militar \u00ebd Turin.\nDal 1894 al 1896 a l'\u00e9 assistent \u00ebd c\u00e0lcol infinitesimal \u00ebd Peano.\nA col\u00e0bora a le v\u00e0ire edission d\u00ebl \"Formolari\".\nSoe contribussion p\u00ec amportante a son ant ij camp dla teor\u00eca dj'ansem, ant\u00e9 che 'n parad\u00f2ss d\u00ebl 1897 a p\u00f2rta s\u00f2 n\u00f2m, dij fondament dl'an\u00e0lisi vetorial, dle trasformassion linear."}
{"id": "4526", "revid": "9930", "url": "https://pms.wikipedia.org/wiki?curid=4526", "title": "Beppo Levi", "text": "Matem\u00e0tich piemont\u00e8is.&lt;br&gt;\nBeppo Levi a l'era n\u00e0 a Turin ai 14 \u00ebd magg d\u00ebl 1875 e a l'\u00e9 m\u00f2rt a Rosario (Argentin-a) ai 28 d'agost d\u00ebl 1961.\nA l'era fieul \u00ebd Giulio Giacomo Levi e Sara Diamantina (\"Mentina\") Pugliese, quart \u00ebd des frej.&lt;br&gt;\nA l'ha frequent\u00e0 a Turin l'Anstit\u00f9 t\u00e9cnich \"Sommeiller\" e peui a l'ha studi\u00e0 Matem\u00e0tica a l'Universit\u00e0 \u00ebd Turin.\nA l'\u00e9 laureasse ai 6 \u00ebd luj 1896 con Corrado Segre tanme relator \u00ebd la tesi, ch'a tratava dla teor\u00eca dle singolarit\u00e0 dle surfasse.\nAntra j'\u00e0utri s\u00f2 professor a-i son \u00ebstaje Enrico d'Ovidio, Giuseppe Peano e Vito Volterra.\n\u00cbl travaj ant le sc\u00f2le.\nDal 1896 al 1899 a l'\u00e9 st\u00e0it assistent a la Sc\u00f2la \u00ebd dissegn e \u00ebd geometr\u00eca projetiva e descritiva dl'Universit\u00e0 'd Turin, an cor\u00ebspondensa dla cadrega ocup\u00e0 antlora da Luigi Berzolari.\nA l'\u00e9 vn\u00f9it peui ancari\u00e0 \u00ebd matem\u00e0tica al liceo \u00ebd S\u00e0ssari (1900), resior \u00ebd matem\u00e0tica a la Sc\u00f2la normal fomnin-a \u00ebd V\u00ebrs\u00e8j (1900-1901) e peui an cola \u00ebd Beubi (1901); apress a l'\u00e9 st\u00e0it resior \u00ebd matem\u00e0tica a l'Anstit\u00f9 t\u00e9cnich \u00ebd Bari (1901-1902), a l'Anstit\u00f9 t\u00e9cnich \u00ebd Piasensa (1902-1903) e a la fin, dal 1m \u00ebd nov\u00e8mber 1905, a l'Anstit\u00f9 t\u00e9cnich \u00ebd Turin (1905-1906), ant\u00e9 ch'a l'ha otn\u00f9 l'ordinari\u00e0.\nLa cariera a l'universit\u00e0.\nAl 1m d\u00eb dz\u00e8mber 1906, s\u00e9ghit a la vit\u00f2ria a 'n concors, Levi a dventa professor universitari, ciam\u00e0 a la cadrega \u00ebd Geometr\u00eca projetiva e descritiva dl'Universit\u00e0 \u00ebd C\u00e0liari.&lt;br&gt;\nD\u00ebl 1909 as maria a La Tor con Albina Bachi.&lt;br&gt;\nAi 16 d\u00eb dz\u00e8mber 1910 a l'\u00e9 nomin\u00e0, torna p\u00ebr concors, a la cadrega d'An\u00e0lisi alg\u00e9brica a l'Universit\u00e0 \u00ebd Parma.\nAmbeless\u00ec da l'ann universitari 1912-1913 al 1922-1923 a ten \u00ebdc\u00f2 l'anc\u00e0rich \u00ebd Geometr\u00eca anal\u00ectica.\nAnt j'agn 1918-1921 a l'\u00e9 pr\u00e9sside \u00ebd la Facolt\u00e0 \u00ebd siense f\u00ecsiche, matem\u00e0tiche e naturaj.\nDal 1924-1925 al 1927-1928 a ten \u00ebl cors \u00ebd Matem\u00e0tica special p\u00ebr ch\u00ecmich e an coj agn a l'\u00e9 \u00ebdc\u00f2 pr\u00e9sside dla Facolt\u00e0 \u00ebd siense ch\u00ecmiche.&lt;br&gt;\nA Parma a nasso ij s\u00f2 tre fieuj: Giulio, Laura e Emilia.\nD\u00ebl 1925 a sot-signa \u00ebl manifest dj'anteletuaj antifassista \u00ebd Benedetto Croce.\nAl 1m d\u00eb dz\u00e8mber 1928 a l'\u00e9 ciam\u00e0 a la cadrega \u00ebd Teor\u00eca dle fonsion a l'Universit\u00e0 \u00ebd Bol\u00f2gna al p\u00f2st \u00ebd Pincherle, ch'a l'era and\u00e0it an pension.\nDal 16 nov\u00e8mber 1930 a tramuda a la cadreda d'An\u00e0lisi alg\u00e9brica.\nS\u00e9ghit a le laj rassiaj, ai 17 d'ot\u00f3ber d\u00ebl 1938 \u00ebl pr\u00e9sside dla Facolt\u00e0 \u00ebd Siense \u00ebd Bol\u00f2gna a nonsia che ij professor \u00ebd rassa ebrea dla facolt\u00e0, visad\u00ec Beniamino Segre, Guido Horn d'Arturo e Beppo Levi, a resto sosp\u00e8is: ai 14 d\u00eb dz\u00e8mber, Levi a dev chit\u00e9 s\u00f2 p\u00f2st, dispens\u00e0 dal servissi.&lt;br&gt;\nA chita l'Eur\u00f2pa d\u00ebl 1939 pr'\u00ebscap\u00e9 a le p\u00ebrsecussion rassiaj e a tramuda an Argentin-a, andoa a sbarca con fomna e fije an nov\u00e8mber.\nA dventa diretor dl'Universit\u00e0 Nassional \u00ebd Rosario.\nFin-a al 1948, d\u00e0ita d\u00eb scadensa \u00ebd s\u00f2 contrat, a ten \u00ebd cors su chestion \u00ebd Geometr\u00eca projetiva, sij M\u00e9tod d'an\u00e0lisi moderna, sla Teor\u00eca dle fonsion anal\u00ectiche, sla Teor\u00eca dj'equassion diferensiaj parsiaj, sla Teor\u00eca dj'equassion ant\u00ebgraj e sla Teor\u00eca invariantiva dle forme alg\u00e9briche.\n\u00cbd luj 1945, a l'\u00e9 torna ant\u00ebgr\u00e0 al servissi a la Facolt\u00e0 \u00ebd siense \u00ebd Bol\u00f2gna, ma con na litra dl\u00eb dz\u00e8mber 1947 chiel a nonsia soa decision \u00ebd rest\u00e9 a l'Universit\u00e0 \u00ebd Rosario.\nS\u00f2 travaj.\nIj travaj \u00ebd Levi a conserno la geometr\u00eca alg\u00e9brica, la l\u00f2gica matem\u00e0tica, la teor\u00eca dle fonsion ant\u00ebgr\u00e0bij, la teor\u00eca dj'equassion diferensiaj parsiaj, la teor\u00eca dij n\u00f9mer e ij fondament \u00ebd la geometr\u00eca.\nAntra ij problema ch'a l'ha consider\u00e0 a-i \u00e9 staje col \u00ebd l'arzolussion dle singolarit\u00e0 dle surfasse alg\u00e9briche.&lt;br&gt;\nA l'\u00e9 \u00ebdc\u00f2 anteressasse \u00ebd f\u00ecsica (eletrot\u00e9cnica, teor\u00eca dle mzure f\u00ecsiche) e \u00ebd mec\u00e0nica dij quant.\nLevi l'ha anandi\u00e0 a j\u00eb studi matem\u00e0tich \u00ebdc\u00f2 s\u00f2 frel Eugenio Elia."}
{"id": "4527", "revid": "3939", "url": "https://pms.wikipedia.org/wiki?curid=4527", "title": "Gottfried Leibniz", "text": "Gottfried Wilhelm von Leibniz (o Leibnitz) a l'\u00e9 st\u00e0it fil\u00f2sof rassionalista, matem\u00e0tich e \u00f2m d\u00eb stat.\nS\u00f2 pens\u00e9 a l'ha av\u00f9 n'anfluensa ancreusa ansima a tuta la filosof\u00eca europenga ch'a l'\u00e9 vnuje apress.\nA l'era nass\u00f9 a Lipsia \u00ebl 1 \u00ebd luj d\u00ebl 1646 e a l'\u00e9 m\u00f2rt a Hannover ij 14 \u00ebd nov\u00e8mber d\u00ebl 1716.\nLa gioventura.\nA vnis\u00eca da na famija n\u00f2bila e coltiv\u00e0 e a l'\u00e9 ch\u00ebrs\u00f9 an n'atmosfera rica d'erudission: tre generassion \u00ebd s\u00f2 c\u00e9 a l'av\u00eco travaj\u00e0 p\u00ebr \u00ebl goern \u00ebd Sass\u00f2nia; s\u00f2 pare e s\u00f2 grand \u00ebd mare a j'ero professor universitari.\nAnlev\u00e0 da s\u00f2 pare protestant ant n'atmosfera rica \u00ebd sens religios, gi\u00e0 da masn\u00e0 Leibniz a dimostrava not\u00e8ivoj capassit\u00e0 d'amprende; da cit a l'era st\u00e0it mand\u00e0 a la sc\u00f2la Nicolai \u00ebd Lipsia e da cand ch'a l'av\u00eca ses agn a passava bomben \u00ebd temp a lese ant la biblioteca \u00ebd s\u00f2 pare.\nDa s\u00f2 pare, m\u00f2rt d\u00ebl 1652, Leibniz a l'av\u00eca ardit\u00e0 la passion p\u00ebr j\u00eb studi st\u00f2rich.\nA eut agn a l'ha amprend\u00f9 \u00ebl latin; ancor prima \u00ebd compie d\u00f3des agn a l'era bel f\u00e9 p\u00ebr chiel lese an latin e a l'av\u00eca ancamin\u00e0 a studi\u00e9 \u00ebl grech.\nA l'era \u00ebdc\u00f2 bon a scrive dij vers an latin.\nApress esse formasse n'educassion dzortut uman\u00ecstica, a qu\u00ecndes agn a intra a l'Universit\u00e0 \u00ebd Lipsia 'me student an drit, filosof\u00eca (sota Jakob Thomasius) e teolog\u00eca, anteressand-se a problema 'd metaf\u00ecsica.\nA oten \u00ebl bacelier\u00e0 d\u00ebl 1663 con la tesi \"De principio individui\", ant\u00e9 ch'a difend la dutrin-a nominal\u00ecstica che l'andividualit\u00e0 a l'\u00e9 constitu\u00eca da tuta l'entit\u00e0 o essensa 'd na c\u00f2sa.\nDurant ij prim doi agn a l'universit\u00e0 a les un p\u00ebrfond d'euvre filos\u00f2fiche e a fa conossensa con le d\u00ebscuverte dj'ansidit \"fil\u00f2sof naturaj\" d\u00ebl temp: Kepler, Galilei, Descartes.\nAn rendendse cont che costa neuva filosof\u00eca a pod\u00eca pa esse cap\u00eca sensa con\u00f2sse la matem\u00e0tica, Leibniz a passa l'ist\u00e0 d\u00ebl 1663 a l'universit\u00e0 \u00ebd Jen-a ant\u00e9 ch'a frequenta ij cors \u00ebd matem\u00e0tica d'Erhard Weigel.\nRintr\u00e0 a Lipsia a l'\u00e9 torna dasse al drit.\nGi\u00e0 ant \u00ebl prim per\u00ecod \u00ebd soa produssion a-i son tant \u00ebscrit \u00ebd car\u00e0ter giur\u00ecdich ('me \"Disputatio juridica de conditionibus\", 1665; \"Disputatio de causibus perplexis in jure\"; 1666) che arserche ant \u00ebl camp \u00ebd la l\u00f2gica e dla matem\u00e0tica (\"Dissertatio de arte combinatorica\", 1666).\nD\u00ebl 1666 la facolt\u00e0 \u00ebd Lipsia a j'arfuda la n\u00f2mina a dotor: la rason ofissial a l'\u00e9 ch'a l'era tr\u00f2p giovo.\nAntlora chiel a chita soa sit\u00e0 e a tramuda a Noremberga, andoa che an nov\u00e8mber d\u00ebl 1666 a passa s\u00f2 dotor\u00e0 a l'Universit\u00e0 d'Altdorf con na mem\u00f2ria an s'un neuv m\u00e9tod, st\u00f2rich, \u00ebd mostr\u00e9 \u00ebl drit (\"Nova methodo docendi discendique juris\").\nAn Altdorf a-j eufro na c\u00e0tedra \u00ebd drit, ma chiel a l'arfuda.\nL'angagg p\u00f9blich.\nP\u00ebr tuta la vita Leibniz a cobia ai s\u00f2 studi n'infatig\u00e0bil ativit\u00e0 p\u00f9blica (dzortut pol\u00ectica e diplom\u00e0tica) che, bele che soens compagn\u00e0 da na candidit\u00e0 utop\u00ecstica, a rend\u00eca cont \u00ebd soa vision fondamental d\u00ebl sav\u00e8j, conforma a la qual \u00ebl patrim\u00f2ni dle conossense sient\u00ecfiche a dev av\u00e8j p\u00ebr but \u00ebl progress \u00ebd la sossiet\u00e0 sivil.\nS\u00f2n a s-ciairiss da na part l'anteresse ch'a l'av\u00eca p\u00ebr j'inovassion tecnol\u00f2giche grop\u00e0 al d\u00ebsvlup \u00ebd la siensa (p\u00ebr esempi, a l'ha travaj\u00e0 chiel-midem a la progetassion \u00ebd m\u00e0chine p\u00ebr f\u00e9 ij cont: soa calcolatris a pod\u00eca f\u00e9 d'operassion p\u00ec complic\u00e0 che cola \u00ebd Pascal), da l'\u00e0utra j\u00eb studi da chiel \u00ebmn\u00e0 ant la filolog\u00eca e la storiograf\u00eca ch'a l'av\u00eco d'amplicassion pol\u00ectiche, adress\u00e0 a fort\u00ec l'unit\u00e0 st\u00f2rica e coltural \u00ebd la nassion alman-a.\nAn efet, da banda dj'ideaj universalista ch'a v\u00ebdd\u00eco ant la consiliassion religiosa un passage oblig\u00e0 p\u00ebr l'aprocesse dij p\u00f2poj, Leibniz a cud\u00eca \u00ebdc\u00f2 l'ideal dl'unificassion dl'Almagna.\nAn visitand Noremberga, a l'av\u00eca f\u00e0it conossensa con Johan Christian von Boyneburg, ch'a l'era st\u00e0it prim ministr dl'eletor \u00ebd Magonza; Leibniz a dventa consij\u00e9 a la canseler\u00eca \u00ebd cort dl'eletor \u00ebd Magonza d\u00ebl 1667, cand a l'era and\u00e0it a smonje s\u00f2 \"Nova methodo docendi discendique juris\".\nCost anc\u00e0rich a l'era l'ocasion \u00ebd but\u00e9 an pr\u00e0tica s\u00f2 ideaj pol\u00ectich.\nSoa ativit\u00e0 a ancamin-a con l'anc\u00e0rich d'assistent a la revision dl\u00eb stat\u00f9.\nD\u00ebl 1669 la coron-a \u00ebd Pol\u00f2nia a l'era vn\u00f9ita vacanta e Leibniz a l'\u00e9 st\u00e0it ancari\u00e0 \u00ebd sosten-e le rason \u00ebd na candidadura alman-a.\nAntlora a scriv \"Specimen demonstrationum politicarum pro rege Polonorum eligendo\", ant\u00e9 ch'a serca \u00ebd d\u00e9 na dimostrassion matem\u00e0tica ch'a l'era ant l'anteresse dla Pol\u00f2nia d'av\u00e8j \u00ebl cont \u00ebd Neuburg tanme re; a la fin a l'\u00e9 per\u00f2 elegi\u00f9 un prinsi polon\u00e8is.\nAnt n\u00eb scrit d\u00ebl 1670 Leibniz a possa p\u00ebr la creassion \u00ebd n'ant\u00e8isa p\u00ebr protege l'Almagna e a fortiss che j\u00eb stat europengh a dov\u00eco dovr\u00e9 soa potensa nen an combatend-se an tra 'd lor, ma p\u00ebr conquist\u00e9 \u00ebl mond nen cristian.\nSoa ativit\u00e0 p\u00f9blica a l'avr\u00e0 s\u00f2 pont pi \u00e0ut ant \u00ebl 1672 con la mission diplom\u00e0tica mn\u00e0 da chiel a Paris, su anvit d\u00ebl segretari d\u00eb stat \u00ebd Fransa, Simon Arnauld de Pomponne, p\u00ebr convince Luis XIV a conquist\u00e9 l'Egit, arnonsiand par\u00e8j a l'anvasion dl'Olanda.\n\u00cbl per\u00ecod \u00ebd produssion p\u00ec bondosa.\nS\u00f2 per\u00ecod a Paris, dur\u00e0 fin-a al 1676, a l'\u00e9 st\u00e0it un faliment p\u00ebr soa mission diplom\u00e0tica, ma motobin dr\u00f9 da na mira filos\u00f2fica e sient\u00ecfica.\nA l'\u00e9 an coj agn che Leibniz a fa conossensa con A. Arnauld e N. Malebranche, a aprofondiss \u00ebl cartesian\u00e9sim (dont a dir\u00e0 so\u00e8ns ch'a l'\u00e9 \u00ebl vest\u00ecbol dla verit\u00e0, ma mach \u00ebl vest\u00ecbol) e a fa amicissia con Christiaan Huygens, ch'a armarca s\u00f2 talent matem\u00e0tich e a l'ancoragia a studi\u00e9.\nA ancamin-a antlora \u00ebl per\u00ecod p\u00ec fiamengh \u00ebd soa ativit\u00e0 ant la matem\u00e0tica e la f\u00ecsica.\nDa gen\u00e9 a mars 1673 a fa un viage a Londra an mission diplom\u00e0tica p\u00ebr l'eletor \u00ebd Magonza; a strenz amicissia con Oldenburg, segretari dla Royal Society, col ch\u00ecmich Boyle e 'l matem\u00e0tich Pell.\nAn avril a dventa m\u00e8mber dla Royal Society.\nRintr\u00e0 a Paris as d\u00e9dica, guid\u00e0 da Huygens, a studi \u00ebd geometr\u00eca e a ancamin-a na serie d'anvestigassion ch'a lo men\u00ebran ant \u00ebl 1675-1676 a soa anvension d\u00ebl c\u00e0lcol diferensial e ant\u00ebgral.\nS\u00f2 travaj a l'\u00e9 public\u00e0 d\u00ebl 1684; Newton a lo sospetr\u00e0 d'av\u00e8j les\u00f9 s\u00f2 manoscrit an s\u00ebl c\u00e0lcol diferensial e a-i nassr\u00e0 na rusa su chi a l'av\u00eca anventalo prima.\nD\u00ebl 1673 a ancamin-a a travaj\u00e9 p\u00ebr \u00ebl duca Gioann Federich \u00ebd Brunswick-L\u00fcneburg, con \u00ebl qual a l'av\u00eca cor\u00ebspond\u00f9 \u00ebd tansantan.\nL'artorn.\nD\u00ebl 1676 \u00ebl duca a-j ciama \u00ebd tramud\u00e9 a Hannover, tanme bibliotecari \u00ebd cort.\nAn efet, \u00ebs travaj a l'era mach un pretest p\u00ebr pod\u00e8j but\u00e9 an tren v\u00e0ire inissiative: fondassion d'arviste sient\u00ecfiche, anstitussion d'academie, progetassion d'arforme pol\u00ectiche e religiose.\nLeibniz as trasferiss, an passand prima p\u00ebr l'Olanda, ant\u00e9 ch'a r\u00ebncontra Spinoza, e a fa conossensa con Leeuwenhoek.\nP\u00ebr quarant'agn, e sota tre prinsi 'd fila, Leibniz a resta al servissi dla famija Brunswick, dont a l'\u00e9 \u00ebdc\u00f2 ancari\u00e0 d\u00eb studi\u00e9 la genealog\u00eca, l\u00f2n ch'a lo ten f\u00f2rt ocup\u00e0 e ch'a-j fa chit\u00e9 p\u00ebr un p\u00f2ch s\u00f2 travaj sient\u00ecfich.\nL\u00f2n ch'a l'\u00e9 riuss\u00ec a f\u00e9 sl'argoment a sar\u00e0 public\u00e0 ant \u00ebl 1843.\nAn costi travaj a stabiliss j'or\u00ecgin comun-e dle famije Brunswick e Este.\nLa st\u00f2ria \u00ebd Brunswick midema a l'\u00e9 st\u00e0it \u00ebl dari\u00e9 travaj \u00ebd soa vita: a coata \u00ebl per\u00ecod 768-1005 e a l'\u00e9 st\u00e0it anteromp\u00f9 da soa m\u00f2rt.\nD\u00ebl 1682 a fonda l'arvista Acta Eruditorum.\nDantorn al 1686 a l'era ampegn\u00e0 al proget d'unifich\u00e9 torna le cese cat\u00f2lica e protestante: \u00ebd col ann a l'ha scriv\u00f9 \"Systema theologicum\" ant\u00e9 ch'a serca \u00ebd trov\u00e9 un terit\u00f2ri comun ant l\u00f2n ch'a ch\u00ebrdo cat\u00f2lich e protestant, ma as rend dlongh cont dle dificolt\u00e0.\nGnanca l'\u00e0utr proget ch'a l'av\u00eca \u00ebd na reunion dle cese arform\u00e0 e luteran-e a l'ha av\u00f9 p\u00ec gran sucess.\nD\u00ebl 1690 a l'\u00e9 nomin\u00e0 bibliotecari a Wolfenb\u00fcttel dal duca Ant\u00f2ni \u00ebd Brunswick-Wolfenb\u00fcttel.\nAnt \u00ebl 1699 a dventa m\u00e8mber \u00ebd l'Academia dle Siense \u00ebd Paris (prim m\u00e8mber \u00ebstrang\u00e9), l'ann apress consij\u00e9 dl'eletor \u00ebd Brandeborgh.\nJ'11 \u00ebd luj d\u00ebl 1700 a l'\u00e9 fond\u00e0 l'Akademie der Wissenschaften \u00ebd Berlin, che chiel a l'av\u00eca proget\u00e0 e dont a dventa pressident a vita.\nD\u00ebl 1711 a l'\u00e9 consij\u00e9 segret \u00ebd Pero \u00ebl Grand e dl'amperador Leopold d'\u00c0ustria e a l'\u00e9 nomin\u00e0 baron d\u00ebl Sacr Roman Amper.\nLa fin.\n\u00cbl dari\u00e9 per\u00ecod \u00ebd soa vita, gi\u00e0 dai prim agn d\u00ebl Setsent, a l'\u00e9 sombr.\nIj s\u00f2 rap\u00f2rt con la ca dij Hanover a j'ero vastasse e a l'era slontanasse da la comunit\u00e0 sient\u00ecfica p\u00ebr soa rusa con Newton.\nLa Royal Society a lo acusava d'av\u00e8j copi\u00e0.\nSi da na part a l'\u00e9 vera che an soa mem\u00f2ria d\u00ebl 1684 Leibniz a l'av\u00eca p\u00e0 mension\u00e0 Newton, bele s'a l'era a conossensa 'd s\u00f2 travaj as pensa ch'a sia riv\u00e0 an manera indipendenta ai s\u00f2 arzult\u00e0, ch'a vnis\u00eco da na vision te\u00f2rica p\u00ec spanti\u00e0 e dont la formulassion a l'era mej.\nAnt ij dari\u00e9 agn a l'era vn\u00f9it malavi, ma a l'av\u00eca goern\u00e0 la f\u00f2rsa 'd travaj\u00e9.\nA l'\u00e9 m\u00f2rt sol e a soa sepoltura a l'\u00e9 andaje mach s\u00f2 segretari Eckhart.\nA l'era mai mariasse e a l'ha av\u00f9 gnun-e masn\u00e0.\nD\u00ebl 1883 a l'han alvaje na statua a Lipsia.\nS\u00f2 car\u00e0ter.\nLeibniz a l'era bon a travaj\u00e9 tant e an pressa; \u00ebdc\u00f2 an camin ch'a viagiava a passava s\u00f2 temp a arz\u00f2lve 'd problema matem\u00e0tich.\nA l'\u00e9 descriv\u00f9 tanme moder\u00e0 an soe costume, tolerant ma pront a d\u00ebscute.\nA-j pias\u00eca ars\u00e8ive j'onor e as dis ch'a fussa \u00ebdc\u00f2 tachign.\nSoe contribussion sient\u00ecfiche.\n\u00cbl pens\u00e9 \u00ebd Leibniz a forma na totalit\u00e0 org\u00e0nica dont ij v\u00e0ire aspet (l\u00f2gica, metaf\u00ecsica, matem\u00e0tica e via f\u00f2rt) a son coleg\u00e0.\nMatem\u00e0tica.\nA l'adoss la formassion \u00ebd Leibniz a l'era p\u00e0 matem\u00e0tica.\nApress s\u00f2 r\u00ebncontr con Huygens, a les j'euvre \u00ebd Pascal, Sluse, Gr\u00e9goire de Saint-Vincent.\nP\u00ebr Leibniz la matem\u00e0tica a resta p\u00e0 mach n'utiss.\nSo n\u00f2m a l'\u00e9 dzortut grop\u00e0 al c\u00e0lcol diferensial e a l'an\u00e0lisi combinat\u00f2ria.\nHuygens a-j ciama \u00ebd trov\u00e9 la soma dij n\u00f9mer triangolar: Leibniz a armarca che formula_1 e a treuva par\u00e8j ch'a fa 2.\nAntlora as passion-a a l\u00eb studi dle serie num\u00e9riche e a ant\u00ebrpreta j'arzult\u00e0 ant \u00ebl qu\u00e0der dj'arserche an sle quadradure, visad\u00ec \u00ebl cont \u00ebd la surfassa ch'a sta sota na curva.\nUn dij s\u00f2 arzult\u00e0, dle vire atribu\u00ec a James Gregory, a l'\u00e9 che formula_2\nIj s\u00f2 rasonament a st\u00ebrmo l\u00eb bz\u00f2gn d'un passage al l\u00ecmit e a ventr\u00e0 spet\u00e9 fin-a al 1961 p\u00ebr che Robinson a daga na giustificassion s\u00f2lida a j'infinitesimaj, ant \u00ebl qu\u00e0der dl'an\u00e0lisi nen standard.\nLeibinz a l'av\u00eca tav\u00f2ta \u00ebl crussi d'esse bin cap\u00ec e a l'\u00e9, ansema a Euler \u00ebl p\u00ec gran creator \u00ebd notassion matem\u00e0tiche, ch'as deuvro ancor d\u00ebl di d'ancheuj: a antroduv d - abreviassion \u00ebd \"diferensa\" - p\u00ebr la diferensiassion, la notassion formula_3, \u00ebl s\u00ecmbol formula_4, ch'a l'\u00e9 la litra \"s\" dij s\u00f2 temp, inissial dla par\u00f2la latin-a \"summa\".\nA l'\u00e9 'l prim a dovr\u00e9 \u00ebd fasson sistem\u00e0tica \u00ebl pontin p\u00ebr la multiplicassion, ij doi pontin : p\u00ebr la division, e a l'\u00e9 mers\u00ec a chiel e a Newton che l'usage d\u00ebl sign = \u00ebd Recorde a s\u00eb spantia.\nA l'\u00e9 'l prim ch'a deuvra la par\u00f2la \"fonsion\".\nA studia j'equassion diferensiaj linear e p\u00ebr f\u00e9 s\u00f2n a l'\u00e9 'l prim ch'a utilisa la nossion \u00ebd determinant.\nAnt l'\u00e0lgebra a l'ha studi\u00e0 ij sistema d'equassion \u00ebd prim gr\u00e9.\nAs dev \u00ebdc\u00f2 a chiel la f\u00f3rmola d\u00ebl multin\u00f2mi, d\u00ebsvlup \u00ebd formula_5.\nD\u00ebl 1683 a dimostra che tuti ij n\u00f9mer dla forma formula_6 a son divis\u00ecbij p\u00ebr k si k a l'\u00e9 'n n\u00f9mer prim.\nLeibniz a l'\u00e9 \u00ebdc\u00f2 anventor d\u00ebl sistema binari, ch'a l'\u00e9 a l'adoss dij modern ordinator.\nNa metaf\u00ecsica rassional\u00ecstica.\nLeibniz a arcon\u00f2ss na relassion d'isomorfism an tra pens\u00e9 e lengage.\nUn dij problema ansima ai quaj as concentra 'd p\u00ec ant j'agn \u00ebd soa gioventura, e che d'\u00e0utra part a restr\u00e0 sempe al s\u00e8nter \u00ebd soa riflession, a l'\u00e9 col \u00ebd la costrussion \u00ebd na lenga universal e d'un sistema universal \u00ebd rasonament, visad\u00ec na lenga concep\u00eca 'd fasson d'assossi\u00e9 s\u00ecmboj sempi a 'n cit ansem \u00ebd concet sempi e d'esprime quals\u00ebss\u00eca concet p\u00ec complic\u00e0 p\u00ebr mojen \u00ebd s\u00ecmboj compless arzultant da 'd combinassion conveniente \u00ebd s\u00ecmboj sempi.\nA ass\u00f2cia a minca concet primitiv un n\u00f9mer prim e a minca concet comp\u00f2st \u00ebl prodot dij n\u00f9mer dij concet primitiv ch'a lo compon-o; ma ij s\u00f2 travaj, nen public\u00e0, a rivo nen a na conclusion anteressanta.\nUn-a dle rason \u00ebd s\u00f2 faliment a l'\u00e9 che Leibniz as rend\u00eca pa bin cont \u00ebd le limitassion dla l\u00f2gica cl\u00e0ssica e a l'era convint che tut rasonament giust a fussa traduv\u00ecbil p\u00ebr mojen dij silogism catalog\u00e0 da Arist\u00f2til.\n\u00cbs proget d\"'art combinat\u00f2ria\" a pija na ci\u00e0ira ispirassion da na tradission metaf\u00ecsica (soens davzin-a a vision \u00ebd natura esot\u00e9rica e m\u00e0gica) ch'a armonta a R. LLull e ch'a visa a arcostru\u00ec la strutura dl'univers antregh a parte da element o concet fondamentaj.\nLa novit\u00e0 mn\u00e0 da Leibniz a consist ant la rigorosa sistematicit\u00e0 dont a stabiliss l'ansem dij concet e soe relassion e, da na mira lengh\u00ecstica, ant \u00ebl tentativ \u00ebd formalis\u00e9 le laj sint\u00e0tiche \u00ebd combinassion dij sign an arsercand d'algoritm convenient.\nAnt \u00ebs sens-s\u00ec l'arserca dl'ansidita carater\u00ecstica universal as cobia con s\u00f2 anteresse p\u00ebr j'aspet dij cont (an particolar dle dedussion) dla l\u00f2gica e pr'ij procediment formaj dla matem\u00e0tica, dzortut \u00ebd l'\u00e0lgebra: p\u00ebr chiel, a l'\u00e9 la dedussion l\u00f2gica e formal ch'a forniss na fondassion p\u00ebr la matem\u00e0tica.\nAn efet, l'id\u00e8ja che \u00ebl pens\u00e9 dl'\u00f2m a peula esse descriv\u00f9 basand-se ansima a n'alfabet \u00ebd s\u00ecmboj sempi regol\u00e0 da liure sint\u00e0tiche rigorose a peul p\u00e0 separesse da l'id\u00e8ja ch'a esista un pur c\u00e0lcol \u00ebd le forme an general; par\u00e8j Leibniz a l'\u00e9 mn\u00e0 'd na fasson natural a formol\u00e9 n'esigensa ch'a sar\u00e0 a la bas dij d\u00ebsvlup \u00ebd la l\u00f2gica simb\u00f2lica moderna, visad\u00ec l'esigensa dl'assiomatisassion d\u00ebl c\u00e0lcol.\nP\u00ebr Leibniz costa ampostassion a l'\u00e9 nen limit\u00e0 a j'aspet l\u00f2gich-formaj, ma a fa part \u00ebd na vision d\u00ebl real ch'a p\u00f2gia tuta su na metaf\u00ecsica rassional\u00ecstica ch'a assigna a la realt\u00e0 na strutura ideal ch'a coincid con l'essensa \u00ebd D\u00e9.\nAn efet, p\u00ebr Leibniz la l\u00f2gica a l'\u00e9 nen mach \"ars demonstrandi\", visad\u00ec n'ansem \u00ebd procedure \u00ebd dedussion, ma \u00ebdc\u00f2 \"ars inveniendi\", visad\u00ec na l\u00f2gica dla d\u00ebscuverta e dl'anvension ch'a p\u00ebrmet d'intr\u00e9 andrinta a le c\u00f2se.\nPar\u00e8j, l'arserca an sle propriet\u00e0 formaj dla l\u00f2gica e dla matem\u00e0tica a l'\u00e9 da consider\u00e9 part \u00ebd na vision global ch'as fonda an sla metaf\u00ecsica (e miraco \u00ebdc\u00f2 an sla teolog\u00eca).\nA studia na teor\u00eca dl'\u00e0lgebra dla l\u00f2gica, antroduvand l'adission, la multiplicassion, la negassion e la class veuida; a s'anteressa antlora a le relassion astr\u00e0ite dont a studia simetr\u00eca e transitivit\u00e0; a parla d'anclusion e \u00ebd l\u00f2n che al di d'ancheuj as ciama na bijession.\nLeibniz a cont\u00ecnua nen si studi e da vej s\u00f2n a sar\u00e0 s\u00f2 aringret.\nA ventr\u00e0 spet\u00e9 \u00ebl s\u00e9col ch'a fa XIX e ij travaj \u00ebd Boole e de Morgan, e d\u00ebl s\u00e9col apress coj \u00ebd Whitehead e Russell, p\u00ebr d\u00ebsvlup\u00e9 costa branca.\nJ'id\u00e8je \u00ebd Leibniz a l'han anfluens\u00e0 \u00ebl programa logicista \u00ebd Frege e le dutrin-e \u00ebd Cantor.\nUn procediment diret e simb\u00f2lich \u00ebd cost tipo p\u00ebr trat\u00e9 la geometr\u00eca a l'\u00e9 st\u00e0it anmagin\u00e0 d\u00ebl s\u00e9col ch'a fa XIX da Hermann Grassmann.\nFilosof\u00eca.\nLeibniz a l'\u00e9, ansema a Ren\u00e9 Descartes e Baruch Spinoza (dont a pija bon-a part \u00ebd soa filosof\u00eca an sl'\u00e9tica), un dij grand rassionalista d\u00ebl s\u00e9col ch'a fa XVII.\nSoa filosof\u00eca as arf\u00e0 a la tradission scol\u00e0stica ma a ant\u00ecssipa \u00ebdc\u00f2 la l\u00f2gica e l'an\u00e0lisi moderne.\nAs manifesta dnans \u00ebd tut an s\u00f2 otimism.\nD\u00ebl 1670 a l'ha scriv\u00f9 na monograf\u00eca an sl\u00eb stil filos\u00f2fich, antrodussion a n'edission d\"'Anti-barbarus\" \u00ebd Nizolius: esse precis e ci\u00e0ir, a fortiss, a l'\u00e9 l\u00f2n ch'a-i va ant l\u00eb stil filos\u00f2fich e la mej lenga p\u00ebr oten-e s\u00f2n a l'\u00e9 l'alman.\nLa p\u00ec part \u00ebd s\u00f2 travaj filos\u00f2fich a armonta a j'agn an tra 'l 1690 e \u00ebl 1716 e p\u00ebr la prima desen-a d'agn ij s\u00f2 scrit an sl'argoment a son dzortut dj\u00eb sb\u00f2ss preliminar.\nIj dari\u00e9 agn \u00ebd soa vita a son dzortut amportant p\u00ebr soa cor\u00ebspondensa con Clarke, anandi\u00e0 p\u00ebr \u00ebl desideri dla neuva argin-a d'Anghilt\u00e8ra, a prop\u00f2sit \u00ebd D\u00e9, l'\u00e0nima, l\u00eb spassi, la dur\u00e0.\nLa stra l\u00f2gica a la nossion \u00ebd sostansa.\nLa conession an tra l\u00f2gica e metaf\u00ecsica a d\u00e0 cont, almanch an part, dla liura an tra la teor\u00eca dla proposission \u00ebd Leibniz e \u00ebl concet \u00ebd sostansa.\nLeibniz a arfuda la sostansa tanme estension, dagi\u00e0 che l\u00f2n ch'a l'\u00e9 spanti\u00e0 as peul divid-se, mentre la carater\u00ecstica essensial \u00ebd la sostansa a l'\u00e9 l'unit\u00e0 assol\u00f9a.\nA propon donca un concet \u00ebd sostansa tanme \"s\u00e8nter \u00ebd f\u00f2rsa\", ch'a trassend la dimension material dl'estension, combin ch'a n'\u00e9 prem\u00ebssa e fondament.\nScond chiel tute le carater\u00ecstiche dla natura est\u00e8isa (resistensa, moviment e via f\u00f2rt) a manifesto gnente d'\u00e0utr che l'assion \u00ebd f\u00f2rse che, d'\u00e0utra part, a son nen \u00ebmzur\u00e0bij dal pont \u00ebd vista dl'estension corp\u00f2rea.\nConforma a Leibniz, na proposission a l'\u00e9 vera cand \u00ebl predic\u00e0 a l'\u00e9 contn\u00f9 ant \u00ebl soget.\nL'id\u00e8ja \u00ebd Leibniz a l'\u00e9 che \u00ebl soget a l'\u00e9 'n concet \u00ebd na complessit\u00e0 infin\u00eca, visad\u00ec un concet \u00ebd n'oget andividual p\u00ebr \u00ebl qual a-i \u00e9 na quantit\u00e0 infin\u00eca \u00ebd predic\u00e0 ver.\n\u00cbl prinsipi \u00ebd Leibniz dl'indissernibilit\u00e0 dj'id\u00e9ntich a fortiss an efet che oget id\u00e9ntich a l'han precisaman le mideme propriet\u00e0: na nossion andividual a l'\u00e9 gnente d'\u00e0utr che l'ansem \u00ebd tuti ij predic\u00e0 ver p\u00ebr cola sostansa.\nLeibniz a fa na distinsion an tra proposission necessarie (verit\u00e0 dla rason, visad\u00ec proposission dont la negassion a comp\u00f2rta contradission, o proposission vere an tuti ij mond poss\u00ecbij) e proposission contingente (verit\u00e0 \u00ebd circostansa, visad\u00ec proposission dont la negassion a men-a nen a na contradission, o proposission vere an cost mond ma ch'a podr\u00eco esse f\u00e0usse an d'\u00e0utri mond poss\u00ecbij).\nTutun, Russell a l'ha armarc\u00e0 che la vision \u00ebd Leibniz a port\u00ebr\u00eca a fort\u00ec che tute le proposission dla forma \"soget-predic\u00e0\" ch'a son vere a son \u00ebdc\u00f2 necessarie.\nLe preuve dl'esistensa \u00ebd D\u00e9.\nP\u00ebr Leibniz a-i son quatr preuve dl'esistensa \u00ebd D\u00e9: l'argoment ontol\u00f2gich, l'argoment cosmol\u00f2gich, l'argoment \u00ebd le verit\u00e0 eterne e l'argoment \u00ebd l'armon\u00eca preordin\u00e0.\nL'argoment ontol\u00f2gich a pija la preuva ontol\u00f2gica d'Anselm d'Osta e a la completa con la dimostrassion dla possibilit\u00e0 \u00ebd D\u00e9 defin\u00ec tanme l'esse p\u00ec perfet.\nL'argoment cosmol\u00f2gich a fortiss che al mond tut a l'\u00e9 contingent, visad\u00ec a sar\u00eca poss\u00ecbil da na mira l\u00f2gica che a esist\u00e8issa nen, e s\u00f2n a val \u00ebdc\u00f2 p\u00ebr l'univers antegr.\nScond Leibniz, tut a dev av\u00e8j na rason suficenta e la rason suficenta p\u00ebr l'univers a na dev esse f\u00f2ra e costa-s\u00ec a l'\u00e9 D\u00e9.\nL'argoment \u00ebd le verit\u00e0 eterne a l'\u00e9 ch'a dev ess-ie na rason p\u00ebr tut \u00ebl mond contingent e la rason a peul nen esse 'dc\u00f2 chila contingenta, ma a venta s\u00ebrchela an tra le verit\u00e0 eterne, visad\u00ec cole afermassion ch'a son sempe vere.\nCoste verit\u00e0 eterne a son pens\u00e9 ant la ment \u00ebd D\u00e9.\nLa m\u00f2nad e l'armon\u00eca preordin\u00e0.\nL\u00f2n che Leibniz a antend p\u00ebr nossion andividual a l'ha d'amplicassion amportante da na mira metaf\u00ecsica.\nDa gi\u00e0 che costa nossion a dev esse esaurienta, a na ven che conforma a Leibniz minca sostansa a l'\u00e9 descriv\u00ecbil an manera aut\u00f2noma e a forma par\u00e8j un mond a part, indipendent da minca \u00e0utra c\u00f2sa, gav\u00e0 che da D\u00e9.\nA nass par\u00e8j \u00ebl concet \u00ebd m\u00f2nad, visad\u00ec na sostansa sempia, p\u00e0 spanti\u00e0, nen divis\u00ecbil, ch'a peul nen \u00ebsvan\u00ec e ch'a peul nen av\u00e8j na sorgiss natural, an podend mach ancamin\u00e9 p\u00ebr creassion e fin\u00ec anient\u00e0.\nLe m\u00f2nad a son le sostanse andividuaj e sempie, s\u00e8nter \u00ebd f\u00f2rsa e d'ativit\u00e0, ant l'istess temp spirituaj e fondament \u00ebd l'ativit\u00e0 corp\u00f2rea.\n\u00cbd conseguensa a-i \u00e9 nen manera d\u00eb spiegh\u00e9 'me na m\u00f2nad a peussa cang\u00e9 o esse modific\u00e0 an soa anteriorit\u00e0 da ch\u00e8ich \u00e0utra creatura: conforma a Leibniz le m\u00f2nad a l'han pa d\u00eb fnestre a travers le quaj as peussa intr\u00e9 o seurte.\nPeul desse che la negassion \u00ebd l'anterassion causal an tra le m\u00f2nad a fussa un tentativ \u00ebd risponde al problema dij rap\u00f2rt an tra c\u00f2rp e ment, problema grop\u00e0 a col dl'armon\u00eca preordin\u00e0.\nConforma al concet leibnissian d\"'espression\", na c\u00f2sa a na esprim n'\u00e0utra cand ch'a-i \u00e9 un rap\u00f2rt regolar e costant an tra l\u00f2n ch'as dis dl'un-a e dl'\u00e0utra.\nLa prerogativa 'd na m\u00f2nad a l'\u00e9 pr\u00f2pe d'esprime l\u00f2n ch'a la sirconda, d'esse un pont \u00ebd vista an sl'univers antegr: a l'\u00e9 vera che la nossion andividual a l'\u00e9 autosuficenta e a comprend tuti ij predic\u00e0 ch'a la r\u00ebsguardo, ma an creand le v\u00e0ire m\u00f2nad Nosgnor a l'ha rispet\u00e0 ij prinsipi l\u00f2gich an tnisend cont dle compatibilit\u00e0 ress\u00ecproche.\nDa s\u00ec l'im\u00e0gin avos\u00e0 d\u00ebl creator paragon\u00e0 a n'arlog\u00e9 che, an fabricand ij v\u00e0ire orl\u00f2ge, a na dispon ij mecanism an manera da oten-e n'ac\u00f2rd perfet.\nIj prinsipi che Nosgnor a l'ha rispet\u00e0 an creand l'univers a son \u00ebst\u00e0it da chiel sern\u00f9 liberaman, ma d'\u00e0utra part e dagi\u00e0 che la perfession a l'\u00e9 un-a dle carater\u00ecstiche divin-e, D\u00e9 a l'ha crealo rispetand coj prinsipi che, si viol\u00e0, a l'avr\u00eco mn\u00e0 a 'n mond contradit\u00f2ri o ca\u00f2tich.\nTutun s\u00f2n a d\u00e0 ancor nen cont \u00ebd la rason p\u00ebrch\u00e8 Nosgnor a l'abia cre\u00e0 pr\u00f2pe cost mond, dagi\u00e0 che la ment divin-a a peul prev\u00ebdde na quantit\u00e0 infin\u00eca d'\u00e0utri mond poss\u00ecbij, mincadun sensa contradission.\nLa risp\u00f2sta \u00ebd Leibniz a l'\u00e9 che \u00ebl creator a l'ha ag\u00ec conforma al prinsipi d\u00ebl mej, ch'a l'\u00e9 \u00ebd natura moral e p\u00e0 l\u00f2gica, l\u00f2n ch'a l'ha mnalo a serne \u00ebl mej dij mond poss\u00ecbij: as trata \u00ebd col mond ch'a conten la p\u00ec gran quantit\u00e0 d'essensa, \u00ebd possibilit\u00e0, visad\u00ec col ant\u00e9 ch'a-i \u00e9 la p\u00ec gran quantit\u00e0 \u00ebd c\u00f2se compat\u00ecbij an tra 'd lor.\nPar\u00e8j, l\u00f2n che Leibniz a ciama \"matem\u00e0tica divin-a\" e ch'a l'\u00e9 paragon\u00e0bil a 'n c\u00e0lcol combinat\u00f2ri a l'ha mn\u00e0 Nosgnor a serne col mond ant\u00e9 ch'a-i \u00e9 la p\u00ec gran variet\u00e0 \u00ebd c\u00f2se ant la manera p\u00ec sempia e eleganta.\nS'i pensoma ai diferent mond poss\u00ecbij tanme a combinassion d\u00eb stat \u00ebd c\u00f2se, as peul antlora disse che Nosgnor a l'ha preveduje tuti e a l'ha sern\u00f9 col ch'a l'\u00e9 struturalman p\u00ec rich.\nLa libert\u00e0.\nCosta vision a smon\u00eca \u00ebd dificolt\u00e0 an relassion al problema d\u00ebl l\u00ecber giudissi: 'me ch'a l'\u00e9 poss\u00ecbil but\u00e9 d'ac\u00f2rd la libert\u00e0 p\u00ebrsonal e la previdensa \u00ebd Nosgnor? Leibniz a fa diferensa an tra necessit\u00e0 e sicur\u00ebssa.\nLa prima a l'\u00e9 na nossion defin\u00ecbil an dij termo l\u00f2gich: a l'\u00e9 necessari tut l\u00f2n dont la negassion a men-a a na contradission.\nNomp\u00e0, la sicur\u00ebssa a l'\u00e9 mach na modalit\u00e0 gnoseol\u00f2gica: Nosgnor a l'\u00e9 sigur an partensa \u00ebd l\u00f2n ch'a-i ancapitr\u00e0, ma s\u00f2n a gava gnente a la libert\u00e0 dl'\u00f2m an tra le v\u00e0ire sernie ch'a son nen contradit\u00f2rie.\nLeibniz a p\u00f2gia \u00ebl concet \u00ebd libert\u00e0 ansima a col \u00ebd possibilit\u00e0 e, ant l'istess temp, \u00ebd contingensa: a l'\u00e9 p\u00ebr decret \u00ebd Nosgnor ch'a l'ha soas\u00ec pr\u00f2pe cost mond che le c\u00f2se a son and\u00e0ite par\u00e8j, e nen p\u00ebr na necessit\u00e0 l\u00f2gica, tant a l'\u00e9 vera ch'a sar\u00eca \u00ebdc\u00f2 concep\u00ecbil un cors dj'event diferent.\nA l'\u00e9 par\u00e8j che Leibniz a s\u00ebrca 'd f\u00e9 front a j'aspet determin\u00ecstich \u00ebd soa vision matematisanta dla creassion con na concession ativa dl'\u00f2m, an contraponend a j'ip\u00f2tesi fatal\u00ecstiche na vision che chiel a ciama cristian-a \u00ebd destin: la fiusa dl'\u00f2m an Nosgnor a dev esse completa e l\u00f2n ch'a-i \u00e9 'd mej a l'\u00e9 'd vor\u00e8j l\u00f2n che chiel a fa.\nLeibniz, tanme Spinoza, a fortiss che la libert\u00e0 a consist a and\u00e9 da press a la rason e la s-ciavensa a l'\u00e9 andeje dapress a le passion.\nAnt l'amor un a treuva la g\u00f2j ant \u00ebl boneur \u00ebd cheidun d'\u00e0utr e d'l'amor a-i ven-o la giustissia e la laj.\nLa mal.\nLeibniz a dov\u00eca d\u00e9 na rason dl'esistensa dla mal ant \u00ebl mej dij mond poss\u00ecbij.\nCon \u00ebs but, a marca na distinsion an tra tre qualit\u00e0 \u00ebd mal: la \"mal metaf\u00ecsica\", o \"imperfession\", vors\u00f9a \u00ebd fasson incondission\u00e0 da D\u00e9 tanme essensial a le creature; la \"mal f\u00ecsica\", 'me 'l dolor, vors\u00f9a 'd na fasson condission\u00e0 da D\u00e9 tanme punission o coma mojen p\u00ebr na bin p\u00ec granda; la \"mal moral\", \u00ebl problema p\u00ec grand, che Leibniz a preuva a giustifich\u00e9 an v\u00e0ire manere, p\u00ebr esempi an fortend ch'a l'\u00e9 mach perm\u00ebtt\u00f9a e nen vors\u00f9a da D\u00e9, p\u00ebrch\u00e8 tutun un mond con la mal a resta mej \u00ebd minca \u00e0utr mond poss\u00ecbil.\nA venta per\u00f2 arcon\u00f2sse che an costa manera Leibniz a d\u00e0 p\u00e0 na spiegassion convincenta dla chestion.\nSoa vision \u00ebd la natura.\nAn soa vision \u00ebd la natura, che a cons\u00ecdera tanme union \u00ebd doi mond, col \u00ebd j'\u00f2m e col dle c\u00f2se, Leibniz a aceta l'ampostassion mecanic\u00ecstica dla f\u00ecsica d\u00ebl Ses-sent, combin ch'a j'arcon\u00f2ssa nen d'esse l'\u00f9nich livel poss\u00ecbil d'arpresentassion, dagi\u00e0 che a peul d\u00e9 cont mach dl'univers fenom\u00e9nich.\nDa giovo Leibniz a aderiss ai prinsipi dla f\u00ecsica cartesian-a, dont as d\u00ebstaca viaman.\nAnt na litra d\u00ebl 1669 a Jakob Thomasius a fortiss che la spiegassion mec\u00e0nica dla natura p\u00ebr mojen \u00ebd grand\u00ebssa, figura e moviment a l'\u00e9 nen an contrast con la \"F\u00ecsica\" d'Arist\u00f2til, ant\u00e9 che chiel a treuva pi 'd verit\u00e0 che ant le \"Meditassion\" \u00ebd Descartes.\nTutun, an na monograf\u00eca d\u00ebl 1668, a fortiss che coste qualit\u00e0 dij c\u00f2rp a l'han da manca d'un prinsipi nen corporal, visad\u00ec D\u00e9, p\u00ebr na spiegassion p\u00ec ancreusa.\nAn \"Hypotesis physica nova\" (public\u00e0 d\u00ebl 1671), d'ac\u00f2rd con Descartes che ij fen\u00f2meno corp\u00f2reo a van \u00ebspieg\u00e0 a parte dal moviment, a d\u00ebsvlupa na spiegassion mec\u00e0nica dla natura fortend che l'adoss d'\u00ebs moviment a l'\u00e9 n'\u00e9ter fin, ch'a smija a la lus o pit\u00f2st ch'a la costituiss, che an penetrand tuti ij c\u00f2rp a l'\u00e9 sorgiss dij fen\u00f2meno dla gravit\u00e0, dl'elasticit\u00e0 e via f\u00f2rt.\nA la laj cartesian-a dla conservassion dla quantit\u00e0 'd moviment (prodot \u00ebd massa p\u00ebr andi) Leibniz a contrapon la laj \u00ebd conservassion dla f\u00f2rsa viva (o energ\u00eca: massa p\u00ebr \u00ebl quadr\u00e0 dl'andi).\nS\u00f2n a va p\u00ec d'ac\u00f2rd con soa vision general dl'essensa dla materia tanme f\u00f2rsa, vision conforma a la qual la natura d'un c\u00f2rp a consist nen an soa estension (concession cartesian-a dla materia tanme \"res extensa\"), ma an n'assion ch'as colega a soa estension: l'ativit\u00e0 (sf\u00f2rs, o \"conatus\") a l'\u00e9 essensial a la sostansa.\nLa materia a l'\u00e9 concep\u00eca tanme n'ansem d'angign infinitaman cit e minca angign a l'\u00e9 'n compless \u00ebd m\u00f2nad grop\u00e0 ansema da na m\u00f2nad dominanta; le realt\u00e0 ch'i conossoma a son d'angign p\u00ec complic\u00e0 ch'a arzulto da l'ansem \u00ebd v\u00e0ire angign particolar unific\u00e0 da na neuva m\u00f2nad dominanta superior, che ant l'\u00f2m a l'\u00e9 l'\u00e0nima rassional.\nDa s\u00ec \u00ebdc\u00f2 s\u00f2 arfud dla teor\u00eca corporin-atom\u00ecstica dla materia (che a l'ancamin a l'av\u00eca acet\u00e0), coleg\u00e0 a soa vira a la vision dla natura 'me continuit\u00e0: ant l'univers a esisto nen \u00ebd passage brusch da n\u00eb stat a s\u00f2 contrari, p\u00ebrch\u00e8 a-i \u00e9 na quantit\u00e0 infin\u00eca \u00ebd cite nuanse.\nCosta teor\u00eca a l'\u00e9 coleg\u00e0 da Leibniz a la dutrin-a dl'armon\u00eca preordin\u00e0.\nOponend-se a Newton (che d'\u00e0utra part a acusava 'dc\u00f2 \u00ebd greva carensa filos\u00f2fica, p\u00ebrch\u00e8 chiel-s\u00ec a arfudava \u00ebd s\u00ebrch\u00e9 na spiegassion metaf\u00ecsica a la f\u00f2rsa gravitassional), Leibniz a bandon-a la vision d\u00eb spassi e temp tanme realt\u00e0 indipendente: a dvento anvece fonsion \u00ebd la f\u00f2rsa, ant\u00e9 ch'a l'\u00e9 identific\u00e0 la realt\u00e0 sostansial p\u00ec genita.\nL\u00eb spassi a l'\u00e9 defin\u00ec tanme \"\u00f3rdin \u00ebd le c\u00f2se coesistente\"; \u00ebl temp 'me \"\u00f3rdin \u00ebd le c\u00f2se an sequensa\".\nLa gnoseolog\u00eca.\nAn contraposission a Locke, conforma al qual tute le conossense a ven-o d'l'esperiensa, Leibniz a sosten la tesi dl\u00eb spoticism, fortend che ant l'\u00e0nima a l'\u00e9 gi\u00e0 presenta a livel potensial tuta la conossensa.\nChila-s\u00ec as d\u00ebsvlupa an passand da p\u00ebrcession disordin\u00e0 e nen ci\u00e0ire a id\u00e8je ci\u00e0ire e vuajante.\nL'esperiensa a l'ha la fonsion, a travers la p\u00ebrcession, \u00ebd d\u00ebsvij\u00e9 na potensialit\u00e0 ch'a l'\u00e9 andrinta a la natura dl'\u00e0nima midema.\nLeibniz a s\u00ebrca par\u00e8j \u00ebd sod\u00ebsf\u00e9 le diferente esigense smon\u00f9e dal rassionalism e da l'empirism.\nP\u00ebr cost tentativ \u00ebd f\u00e9 na s\u00ecntesi ordin\u00e0 dle doe op\u00f2ste tendense dla filosof\u00eca moderna, bele che sensa sucess, a l'era st\u00e0it consider\u00e0 un dij p\u00ec amportant precursor dl'idealism da la storiograf\u00eca \u00ebd derivassion hegelian-a.\nP\u00ebr Leibniz ij gr\u00e9 d\u00ebl process \u00ebd conossensa a son: la sempia \"p\u00ebrcession\", ch'a corispond a la sensibilit\u00e0 pura e tanme s\u00f2n a l'\u00e9 mach virtualit\u00e0 d\u00ebl con\u00f2sse, amprendiment nen ci\u00e0ir, incossent dij d\u00e0it; \u00ebl passage a l\"'ap\u00ebrcession\", ch'a l'\u00e9 la cossiensa dle p\u00ebrcession, p\u00ebr mojen dla qual as passa da la scurit\u00e0 a la ciairor dl'antelet; l'ulterior ativit\u00e0 dl'antelet ch'a d\u00ebssern j'element, ch'a forma la p\u00ebrcession gi\u00e0 ci\u00e0ira e a na capiss le conession.\nAn tra ativit\u00e0 conossitiva sensorial e anteletual a-i \u00e9 na diversit\u00e0 essensial \u00ebd livel, ma \u00ebdc\u00f2 perfeta continuit\u00e0 e unit\u00e0 (conforma al prinsipi \u00ebd continuit\u00e0 che scond chiel a marcia ant \u00ebl camp \u00ebd la realt\u00e0 antrega).\nP\u00ebr giustifich\u00e9 costa continuit\u00e0 ant \u00ebl process dla conossensa, Leibniz a antroduv \u00ebl concet \u00ebd \"cite p\u00ebrcession\", ch'a son cole p\u00ebrcession ch'a intro a compon-e le p\u00ebrcession ci\u00e0ire, bele che dasp\u00ebrlor a son nebiose e confuse.\nDonca coste p\u00ebrcession da na part a son gi\u00e0 na conossensa, ma da n'\u00e0utra a-l lo son ancor nen.\nPar\u00e8j la continuit\u00e0 dla conossensa as giust\u00ecfica tanme passage progressiv, antern a la conossensa midema, da l'incossensa fin-a a la conossensa ci\u00e0ira e distinta.\nAntlora le m\u00f2nad as peulo ordin\u00e9 an na gerarch\u00eca determin\u00e0 dal livel d'arpresentassion d\u00ebl mond: da cole ch'a l'han n'arpresentassion d\u00ebl mond p\u00ec confusa, fin-a a D\u00e9, ch'a l'\u00e9 la m\u00f2nad m\u00e0ssima, cola ch'a l'ha l'arpresentassion d\u00ebl mond p\u00ec ci\u00e0ira e distinta.\nMinca m\u00f2nad a l'\u00e9 n\u00eb specc \u00ebd l'univers an soa totalit\u00e0, ma mincadun-a da s\u00f2 pont \u00ebd vista.\n\u00c0utre contribussion.\nLa lista dle chestion dont a l'\u00e9 anteressasse Leibniz a l'\u00e9 d\u00ebsmisur\u00e0.\nContribussion amportante soe a toco \u00ebdc\u00f2 la f\u00ecsica e la t\u00e9cnica, con d'antuission ch'a l'avr\u00eco but\u00e0 p\u00ec tard an biolog\u00eca, meisin-a, geolog\u00eca, probabilit\u00e0, psicolog\u00eca e siense dl'anformassion.\nS\u00f2 scrit a toco soget \u00ebd pol\u00ectica, drit, moral, teolog\u00eca (d\u00ebl 1669 a scriv na dif\u00e8isa dla dutrin-a dla T\u00ebrnit\u00e0, contra Wissowatius), st\u00f2ria e filolog\u00eca.\nA l'ha \u00ebdc\u00f2 scriv\u00f9 \u00ebd poes\u00ece an latin.\nEuvre prinsipaj.\nAn cost'euvra Leibniz a cons\u00ecdera la nossion \u00ebd continuit\u00e0 an arferiment ai travaj \u00ebd Francis Hotman.\nA l'\u00e9 'n tentativ grop\u00e0 al proget \u00ebd tuta soa vita d'un simbolism e d'un m\u00e9tod \u00ebd pens\u00e9 arform\u00e0.\nA l'\u00e9 consider\u00e0 \u00ebl prim travaj \u00ebd combinat\u00f2ria.\nA tenta n'arcostrussion d\u00ebl \"corpus juris\" e a conten la prima arcognission ci\u00e0ira dl'amportansa d\u00ebl m\u00e9tod \u00ebst\u00f2rich an drit.\nMonograf\u00eca an doe part an s\u00ebl moviment tanme spiegassion dij fen\u00f2meno corp\u00f2reo: la prima prima part, an sij moviment concret, a l'\u00e9 dedic\u00e0 a la Royal Society; la sconda, sij moviment astrat, a l'Academia 'd Paris.\nA l'\u00e9 l'\u00f9nich s\u00f2 travaj filos\u00f2fich complet, ch'a l'av\u00eca ancamin\u00e0 a scrive su arcesta dl'argin-a Carl\u00f2ta \u00ebd Prussia ch'a vor\u00eca na r\u00e9plica a Bayle ch'a sostn\u00eca l'oposission an tra f\u00e9 e rason.\nN\u00eb sb\u00f2ss \u00ebd s\u00f2 sistema, scriv\u00f9 p\u00ebr \u00ebl prinsi Genio \u00ebd Sav\u00f2ja.\nLeibniz a travajava con p\u00f2ca continuit\u00e0 e sistematicit\u00e0 a soe euvre, l\u00f2n ch'a n'ha rendune dif\u00eccil la publicassion.\nSoens ij s\u00f2 travaj a son mach d\u00eb sb\u00f2ss peui bandon\u00e0 o \u00ebd n\u00f2te provis\u00f2rie; mincatant as trata \u00ebd litre amportante (indispens\u00e0bij p\u00ebr con\u00f2sse s\u00f2 pens\u00e9).\nCola che miraco a l'\u00e9 l'euvra filos\u00f2fica p\u00ec amportanta \u00ebd Leibniz, Nouveaux essais sur l'entendement humain, ant\u00e9 ch'a d\u00ebsvlupa soa psicolog\u00eca, a l'\u00e9 concep\u00eca da chiel tanme na cr\u00ectica motobin longa (apopr\u00e9 500 p\u00e0gine) cap\u00ectol p\u00ebr cap\u00ectol dj' \"Essays\" \u00ebd Locke; ma peui a arnonsia a publichela d\u00f2p che Locke a l'era m\u00f2rt.\nD\u00ebl 1923 l'Academia dle Siense prussian-a a l'ha ancamin\u00e0 n'edission completa \u00ebd soe euvre, ancor nen livr\u00e0."}
{"id": "4528", "revid": "118", "url": "https://pms.wikipedia.org/wiki?curid=4528", "title": "Lepiota lilacea", "text": "Un pissacan: la Lepiota lilacea.\nDescrission.\nCapel fin a 5 cm, scajosa, brun vinos sombr, s-ciair\u00ec al b\u00f2rd. Lamele biancastre. Gamba \u00e0uta fin a 5 cm e larga fin a 0,5 cm, ci\u00e0ira con \u00ebl p\u00e9 vinos. Anel st\u00f2rt, marc\u00e0 \u00ebd brun vinos. Odor frut\u00e0.\nAmbient.\nA ch\u00ebrs ant ij p\u00f2st erbos, soens sota le latifeuje.\nComestibilit\u00e0.\n&lt;br&gt;\nA peul esse velenos.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nLepiota lilacea Bresadola"}
{"id": "4529", "revid": "19", "url": "https://pms.wikipedia.org/wiki?curid=4529", "title": "Lepiota castanea", "text": "Un pissacan: la Lepiota castanea.\nDescrission.\nCapel fin a 4 cm, con d\u00eb scaje brun-e dzora a un fond castagn rossastr. Lamele bianche o rossastre. Gamba \u00e0uta fin a 6 cm e larga fin a 0,5 cm, da mon a brun mon, scajosa sota n'anel nen sicur. Odor \u00ebd Lepiota cristata.\nAmbient.\nA ch\u00ebrs ant ij b\u00f2sch e ij tajiss dzortut \u00ebd latifeuje.\nComestibilit\u00e0.\nA peul esse velenos."}
{"id": "4530", "revid": "118", "url": "https://pms.wikipedia.org/wiki?curid=4530", "title": "Lepiota xanthophylla", "text": "Un pissacan: la Lepiota xanthophylla.\nDescrission.\nCapel fin a 4 cm, con d\u00eb scaje brun \u00f2cra dzora a un fond gi\u00e0un p\u00ec o men viv. Gamba \u00e0uta fin a 6 cm e larga fin a 0,5 cm, fibrilosa-peilosa \u00ebd gi\u00e0un \u00f2cra dzora a un fond gi\u00e0un. Sensa odor.\nAmbient.\nA ch\u00ebrs ant ij b\u00f2sch e ij tajiss.\nComestibilit\u00e0.\n&lt;br&gt;\nA peul esse velenos.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nLepiota xanthophylla Orton"}
{"id": "4531", "revid": "118", "url": "https://pms.wikipedia.org/wiki?curid=4531", "title": "Lepiota helveola", "text": "Un pissacan: la Lepiota helveola.\nDescrission.\nCapel fin a 6 cm, carnos, con na st\u00e8ila brun vinos e scaj\u00ebtte brun ros\u00e0 dzora a un fond crema. Lamele bianche o rosastre. Gamba \u00e0uta fin a 7 cm e larga fin a 1 cm, con ch\u00e8iche marche. Anel membranos fr\u00e0gil. Can ci\u00e0ira o ros\u00e0. Odor d\u00e9bol.\nAmbient.\nA ch\u00ebrs ant ij tajiss e ant le bordure.\nComestibilit\u00e0.\nMortal.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nLepiota helveola Bresadola"}
{"id": "4532", "revid": "57", "url": "https://pms.wikipedia.org/wiki?curid=4532", "title": "Macrolepiota konradii", "text": "Un pissacan: la Macrolepiota konradii.\nDescrission.\nCom la Macrolepiota excoriata, ma a l'ha \u00ebl capel motobin ch\u00ebrp\u00e0 a steila e la gamba slans\u00e0, finment marc\u00e0.\nAmbient.\nA ch\u00ebrs ant le bordure dij b\u00f2sch \u00ebd latifeuje e dij b\u00f2sch m\u00ebs-ci\u00e0.\nComestibilit\u00e0.\n&lt;br&gt;\nComest\u00ecbil.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nMacrolepiota konradii (Huijsman ex P.D. Orton) Moser"}
{"id": "4533", "revid": "118", "url": "https://pms.wikipedia.org/wiki?curid=4533", "title": "Macrolepiota venenata", "text": "Un pissacan: la Macrolepiota venenata.\nDescrission.\nCom Macrolepiota rhacodes, ma a l'ha \u00ebl sentr d\u00ebl capel a st\u00e8ila, scaje fibrilose-lanose, anel men complic\u00e0.\nAmbient.\nA ch\u00ebrs a grup ant ij p\u00f2st erbos.\nComestibilit\u00e0.\n&lt;br&gt;\nVelenos.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nMacrolepiota venenata (Jacob) Bon"}
{"id": "4534", "revid": "118", "url": "https://pms.wikipedia.org/wiki?curid=4534", "title": "Macrolepiota rhacodes", "text": "Un pissacan: la Macrolepiota rhacodes.\nDescrission.\nCapel fin a 15 cm., con \u00ebl disch seuli streit e gr\u00f2sse scaje da brun a \u00f2cra ci\u00e0ir. Lamele ci\u00e0ire. Gamba \u00e0uta fin a 15 cm. e larga fin a 1,5(2,5) cm., clav\u00e0, da seulia a fibrilosa. Anel complic\u00e0. Carn anrossenta.\nAmbient.\nA ch\u00ebrs ant ij b\u00f2sch (dzortut sota con\u00ecfere) e ant le bordure.\nComestibilit\u00e0.\n&lt;br&gt;\nA l'\u00e9 mej nen mangelo."}
{"id": "4535", "revid": "118", "url": "https://pms.wikipedia.org/wiki?curid=4535", "title": "Leucocoprinus flos-sulphuris", "text": "Un pissacan: \u00ebl Leucocoprinus flos-sulphuris.\nDescrission.\nCapel fin a 10 cm, finement squamos, da giaun \u00f2r a giaun groson \u00ebdzora a un fond giaunastr sorfo. Lamele giaunastre. Gamba \u00e0uta fin a 10 cm e larga fin a 0,7 cm, gi\u00e0una. Anel ch'a passa.\nAmbient.\nA ch\u00ebrs ant ij vas \u00ebd fior, ant le s\u00e8re.\nComestibilit\u00e0.\nSensa anteresse alimentar."}
{"id": "4536", "revid": "820132", "url": "https://pms.wikipedia.org/wiki?curid=4536", "title": "Leucocoprinus brebissonii", "text": "Un pissacan: \u00ebl Leucocoprinus brebissonii.\nDescrission.\nCapel fin a 4 cm, con \u00ebl sentr pr\u00f2pi neirastr, con dle cite mace neirastre dzora a un fond bianch dantorn. Lamele crema ci\u00e0ir. Gamba \u00e0uta fin a 10 cm e larga fin a 0,5 cm, bianca. Anel fr\u00e0gil, grisastr.\nAmbient.\nA ch\u00ebrs ant ij b\u00f2sch, boschet, tajiss \u00ebd latifeuje.\nComestibilit\u00e0.\n&lt;br&gt;\nSensa anteresse alimentar.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nLeucocoprinus brebissonii (Godey in Gillet) Locquin"}
{"id": "4537", "revid": "843629", "url": "https://pms.wikipedia.org/wiki?curid=4537", "title": "Agaricus bresadolanus", "text": "Un pissacan: l'Agaricus bresadolanus.\nDescrission.\nCapel fin a 10 cm, da bomb\u00e0 a dist\u00e8is, con scaje da brun rossastr a gris rossastr \u00ebdzora a un fond ci\u00e0ir. B\u00f2rd un p\u00f2ch apendicol\u00e0. Lamele reusa peui brun porpr\u00e0. Gamba \u00e0uta fin a 9 cm e larga fin a 3 cm, biancastra, angiaunenta, con reis\u00ebtte biancastre sp\u00ebsse. Anel sutil. Carn con anrossiment d\u00e9bol o un p\u00f2ch angiaunenta an bass. Odor \u00ebd fonz.\nAmbient.\nA ch\u00ebrs ant ij tajiss. Soens sota le gas\u00ece (Robinia pseudoacacia).\nComestibilit\u00e0.\n&lt;br&gt;\nVelenos.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nAgaricus bresadolanus Bohus"}
{"id": "4538", "revid": "19", "url": "https://pms.wikipedia.org/wiki?curid=4538", "title": "F\u00ecsica", "text": "La f\u00ecsica a l'\u00e9 na siensa sperimental dont j'anteresse e ij confin a l'han vari\u00e0 con \u00ebl temp.\nConforma a l'etimolog\u00eca (dal grech \u03c6\u03cd\u03c3\u03b9\u03c3, ch'a veul d\u00ec \"natura\") a l'\u00e9 la \"siensa dla natura\".\nFin-a a la fin d\u00ebl s\u00e9col ch'a fa XIX ij confin antra le siense naturaj a l'ero ass\u00e8 ci\u00e0ir e la f\u00ecsica as ocupava dij fen\u00f2meno ch'a comp\u00f2rto nen \u00ebd cambiament ant la natura dij c\u00f2rp.\nCon \u00ebl progred\u00ec \u00ebd le conossense e dle t\u00e9cniche sperimentaj, \u00ebl domini dla f\u00ecsica a l'\u00e9 spantiasse, rivand a anteressese a le mol\u00e9cole e a j'\u00e0tom, intrand ant \u00ebl terit\u00f2ri che p\u00ebr tradission a l'era coat\u00e0 da la ch\u00ecmica.\nAs peul disse che la f\u00ecsica d\u00ebl d\u00ec d'ancheuj a l'\u00e9 la siensa ch'a studia ij component dla materia e soe ant\u00ebrassion p\u00ebr smon-e d\u00eb spiegassion an fonsion \u00ebd coste ant\u00ebrassion dij v\u00e0ire fen\u00f2men naturaj e dle propriet\u00e0 dla materia.\nTutun, l\u00f2n ch'a caraterisa p\u00ec che tut la f\u00ecsica a l'\u00e9 nen tant \u00ebl camp d'anvestigassion, ma pit\u00f2st soa tendensa a anquadr\u00e9 ij f\u00e0it \u00ebsperimentaj an d\u00eb schema quantitativ, visad\u00ec matem\u00e0tich, e \u00ebd s\u00ebrch\u00e9 d'arport\u00e9 le conossense a 'n cit ansem \u00ebd laj fondamentaj.\nLa delimitassion dla categor\u00eca dij f\u00e0it naturaj dont la f\u00ecsica as anteressa a l'\u00e9 p\u00e0 d'autut precisa e a l'ha 'd motivassion nen sempe ogetive, ma mincatant mach \u00ebst\u00f2riche o convensionaj.\nA livel d\u00ebl macroc\u00f2sm la f\u00ecsica a spartiss con le siense dla vita \u00ebl camp \u00ebd la filosof\u00eca natural, vej termo ch'a s\u00ebrcava d'anquadr\u00e9 na teor\u00eca 'd cola part \u00ebd l'univers material ch'as pod\u00eca esploresse p\u00ebr mojen d'osservassion e esperiment e dont le laj a fusso ass\u00e8 ci\u00e0ire da pod\u00e8j esse trat\u00e0 con \u00ebd cont matem\u00e0tich.\nLa f\u00ecsica as \u00f2cupa \u00ebd tuti ij fen\u00f2meno e le struture ch'a r\u00ebsguardo nen j'organism vivent; da costa mira, la f\u00ecsica a conviv con l'angegner\u00eca, dont as d\u00ebstaca nen tant p\u00ebr la natura dij fen\u00f2meno studi\u00e0, ma pit\u00f2st p\u00ebr \u00ebl but \u00ebd cost \u00ebstudi: dzortut aplicativ p\u00ebr l'angegner\u00eca, essensialman \u00ebd conossensa, e donca finalis\u00e0 a chiel-midem, p\u00ebr la f\u00ecsica.\nA livel molecolar, la f\u00ecsica a partagia \u00ebl camp con la ch\u00ecmica, ch'as anteressa dle trasformassion molecolar naturaj e andustriaj.\nBele che la f\u00ecsica a l'\u00e9 n'ansem org\u00e0nich e coerent \u00ebd prinsipi e \u00ebd laj ch'a perm\u00ebtto d\u00eb studi\u00e9 e cap\u00ec ij v\u00e0ire process dla natura, as peul desse dla f\u00ecsica na division grossera an v\u00e0ire setor:\n\u00cbl but dla f\u00ecsica d\u00ebl di d'ancheuj a smija esse dzortut l'arserca \u00ebd na teor\u00eca unific\u00e0 ch'a perm\u00ebtta na s\u00ecntesi dle branche ancor isol\u00e0.\nLa f\u00ecsica a forniss ij prinsipi fondamentaj \u00ebd v\u00e0ire \u00e0utre siense: dnans a tute la ch\u00ecmica, l'astronom\u00eca, la geof\u00ecsica (visad\u00ec le v\u00e0ire siense ch'a studio la t\u00e8ra) ma \u00ebdc\u00f2 a la biof\u00ecsica e la bioch\u00ecmica, visad\u00ec cole siense ch'as anteresso a l'ancamin e a l'evolussion dla vita.\nD'\u00e0utra part soe aplicassion a l'han determin\u00e0 \u00ebl lest d\u00ebsvlup \u00ebd la t\u00e9cnica: j'angign t\u00e8rmich, l'eletrot\u00e9cnica, la radiot\u00e9cnica, l'eletr\u00f2nica, la fotograf\u00eca, la reon\u00e0tica, l'astron\u00e0utica, j'aplicassion dl'energ\u00eca nuclear, la bal\u00ecstica e via f\u00f2rt a son tute bas\u00e0 an sla f\u00ecsica.\nDa part soa la t\u00e9cnica a l'ha but\u00e0 a disposission dla f\u00ecsica v\u00e0ire utiss d\u00eb mzura amportant, ch'a n'han giutane \u00ebl progress.\n\u00cbl m\u00e9tod.\nLa f\u00ecsica a l'\u00e9 na siensa quantitativa bas\u00e0 su d'esperiment an s\u00ebl mond, che p\u00ebr esprime soe laj a l'ha da manca dla matem\u00e0tica (d'\u00e0utra part, v\u00e0ire d\u00ebsvlup amportant \u00ebd la matem\u00e0tica a l'han a l'adoss dij problema \u00ebd f\u00ecsica).\nP\u00ebr elabor\u00e9 na teor\u00eca, \u00ebd s\u00f2lit as part da n'osservassion o da na d\u00ebscuverta sperimental.\nJ'arzult\u00e0 dj'esperiment a ven-o sistematis\u00e0 e but\u00e0 an relassion an tra 'd lor conforma al m\u00e9tod sient\u00ecfich, \u00ebdc\u00f2 ciam\u00e0 \"m\u00e9tod andutiv\", an s\u00ebrcand d\u00eb spiegh\u00e9 la p\u00ec gran quantit\u00e0 poss\u00ecbil d'arzult\u00e0 sperimentaj an arportand-je a 'n cit n\u00f9mer \u00ebd prinsipi (acet\u00e0 basand-se ansima a j'osservassion) ch'a ven-o admet\u00f9 tanme postul\u00e0.\nApress av\u00e8j elabor\u00e0 na prima teor\u00eca limit\u00e0, ch'a va bin p\u00ebr \u00ebl fen\u00f2meno particolar e p\u00f2chi d'\u00e0utri amparent\u00e0, as b\u00e8ica si la teor\u00eca a p\u00ebrmet \u00ebd f\u00e9 \u00ebd prevision d'\u00e0utri fen\u00f2meno ch'a ven-o \u00ebdc\u00f2 costi verific\u00e0 an manera sperimental e as serca d'elabor\u00e9 na teor\u00eca p\u00ec general poss\u00ecbil, dont a s\u00eb studio j'ant\u00ebrassion con d'\u00e0utre siense.\nIj fen\u00f2meno a son \u00ebstudi\u00e0 an dovrand d'utiss matem\u00e0tich e stat\u00ecstich.\nDa gi\u00e0 ch'as peul p\u00e0 esse sigur che ij prinsipi a sio nen an contradission e ch'a resta sempe poss\u00ecbil che l'arzult\u00e0 'd na neuva mzura a sia an contrast con costi, a na ven che na teor\u00eca f\u00ecsica a l'\u00e9 mai d'autut dimostr\u00e0.\nA l'\u00e9 p\u00ebr s\u00f2n ch'as progeto e as fan sempe 'd neuv esperiment, p\u00ebr conferm\u00e9 o modifich\u00e9 le teor\u00ece esistente.\nMinca fen\u00f2meno a l'\u00e9 analis\u00e0 ant ij s\u00f2 aspet fondamentaj e a l'\u00e9 p\u00ebr l\u00f2n che la f\u00ecsica d\u00ebl di d'ancheuj a l'\u00e9 viaman \u00ebd p\u00ec anteress\u00e0 a studi\u00e9 le part p\u00ec cite dla materia.\nIj m\u00e9tod \u00ebsperimentaj.\nSoens ij fen\u00f2meno f\u00ecsich a son nen p\u00ebrcep\u00ecbij daj sens uman (e coms\u00ebss\u00eca p\u00e0 da na mira quantitativa).\nLe t\u00e9cniche d\u00eb mzura sperimentaj a son donca fondamentaj, l\u00f2n ch'a veul di che \u00ebl livel tecnol\u00f2gich a condission-a ij progress te\u00f2rich \u00ebd la f\u00ecsica.\nP\u00ebr esempi, la teor\u00eca eletromagn\u00e9tica a l'ha av\u00f9 da manca dle t\u00e9cniche dle mzure el\u00e9triche; la d\u00ebscoerta dla natura el\u00e9trica dla materia a l'\u00e9 st\u00e0ita poss\u00ecbil mers\u00ec a j\u00eb studi \u00f2tich \u00ebd la scaria ant ij gas e dij raj X.\nAnt la f\u00ecsica moderna, j'acelerator \u00ebd partissele a perm\u00ebtto la f\u00ecsica nuclear e cola dle partissele; la liquefassion dl'elio a l'ha p\u00ebrmet\u00f9 \u00ebd realis\u00e9 le temperadure basse (criogen\u00eca), \u00ebd n'amportansa decisiva p\u00ebr la f\u00ecsica d\u00ebl c\u00f2rp s\u00f2lid.\nL'astrof\u00ecsica a l'ha pij\u00e0 la scampa cand a son \u00ebst\u00e0it realis\u00e0 ij radiotelesc\u00f2pi, deriv\u00e0 dal r\u00e0dar ch'a l'era st\u00e0it dovr\u00e0 durant la sconda gu\u00e8ra mondial, e al di d'ancheuj a deuvra ij sat\u00e9lit artifissaj p\u00ebr j'arserche f\u00f2ra da l'atmosfera.\nE tut \u00ebl fiamengh d\u00ebsvlup dla f\u00ecsica d\u00ebl di d'ancheuj a sar\u00eca nen poss\u00ecbil sensa l'eletr\u00f2nica e j'ordinator.\nTutun ij m\u00e9tod \u00ebsperimentaj da soj a basto p\u00e0 p\u00ebr \u00ebl progress sient\u00ecfich: soens dij d\u00ebsvlup che da na mira t\u00e9cnica e te\u00f2rica a l'ero bin poss\u00ecbij a l'han dov\u00f9 spet\u00e9 l'antuission uman-a prima \u00ebd pij\u00e9 forma.\nLa mzura.\nA l'adoss \u00ebd na teor\u00eca f\u00ecsica a-i \u00e9 la mzura.\nMzur\u00e9 a veul d\u00ec f\u00e9 'n confront antra l'oget an esam e n'oget d\u00ebl midem tipo pij\u00e0 'me unit\u00e0 d\u00eb mzura.\nL'arzult\u00e0 dla mzura a l'\u00e9 'n n\u00f9mer, compagn\u00e0 da n'eror presum\u00ecbil.\nL'eror ant la f\u00ecsica a l'\u00e9 p\u00e0 un difet secondari e ch'as peul eliminesse, ma n'entit\u00e0 ch'a nass ansema a la mzura e a n'\u00e9 part essensial; a serv, tra l'\u00e0utr, a defin\u00ec la qualit\u00e0 dla mzura. As trata dl'ansidit \"eror casual\", ch'a l'\u00e9 nen l'eror sistem\u00e0tich, o b\u00e0ilo.\nDagi\u00e0 che l'eror a l'\u00e9 p\u00e0 elimin\u00e0bil, a-i nass \u00ebl problema si, d\u00eb dl\u00e0 dla mzura, a-i sia na realt\u00e0 ogetiva.\nBele che l'ategiament s\u00f2lit dij f\u00ecsich a sia che la realt\u00e0 ogetiva a esista p\u00ebr da bon, cost-s\u00ec a l'\u00e9 p\u00ec 'n problema filos\u00f2fich che f\u00ecsich: da la mira dla f\u00ecsica l'amportant a l'\u00e9 che minca concet antroduv\u00f9 ant le teor\u00ece ch'as costruisso a sia defin\u00ec \u00ebd fasson ci\u00e0ira an fonsion \u00ebd grand\u00ebsse ch'as peulo mzuresse e che minca mzura arpet\u00f9a a daga, ant ij l\u00ecmit dl'eror \u00ebsperimental, l'istess arzult\u00e0.\nAnt\u00ebrpolassion e estrapolassion.\nA-i anc\u00e0pita soens che n'esperiensa a na smon-a, con n'aprossimassion sodesfasenta, ij valor \u00ebd na grand\u00ebssa f\u00ecsica b cand n'\u00e0utra grand\u00ebssa a a cangia ant n'ansem fin\u00ec d\u00eb mzure f\u00e0ite.\nLa relassion antra le doe grand\u00ebsse a l'\u00e9 antlora formalis\u00e0 p\u00ebr mojen \u00ebd na laj emp\u00ecrica ch'a p\u00ebrmet \u00ebd calcol\u00e9 b \u00ebdc\u00f2 p\u00ebr valor d'a nen \u00ebsperiment\u00e0.\n\u00cbl c\u00e0lcol f\u00e0it par\u00e8j \u00ebd b an corispondensa d'un valor d'a ch'a staga andrinta a l'ant\u00ebrval dij valor \u00ebmzur\u00e0 as ciama \"ant\u00ebrpolassion\"; si a a l'\u00e9 f\u00f2ra da s'ant\u00ebrval, \u00ebl procediment as ciama \"estrapolassion\".\nLa f\u00ecsica te\u00f2rica e la matem\u00e0tica.\nLa f\u00ecsica te\u00f2rica a l'\u00e9 nen mach n'utiss p\u00ebr j'arserche: an efet, partend daj d\u00e0it dj'esperiment, a na s\u00ebrca na s\u00ecntesi e a na f\u00f3rmola na teor\u00eca bon-a a prev\u00ebdde d'\u00e0utri fen\u00f2meno.\nLa matem\u00e0tica a l'\u00e9 l'utiss prinsipal dla f\u00ecsica te\u00f2rica e, da soa part, s\u00f2 d\u00ebsvlup a l'\u00e9 soens ciss\u00e0 daj problema \u00ebd f\u00ecsica.\nSoens a-i anc\u00e0pita \u00ebdc\u00f2 che la teor\u00eca matem\u00e0tica a ven-a prima 'd soe aplicassion.\nP\u00ebr esempi, la geometr\u00eca nen uclid\u00e9a a l'\u00e9 vn\u00f9ita prima dla teor\u00eca dla relativit\u00e0; la teor\u00eca matem\u00e0tica dij quaternion a l'\u00e9 p\u00ec veja dla d\u00ebscoerta an mec\u00e0nica dij quant d\u00ebl comportament \u00ebd le s\u00f2tole; la teor\u00eca dj\u00eb strop a l'\u00e9 vn\u00f9ita anans dl'an\u00e0lisi dle struture dij cristaj e dla classificassion dle partissele elementar.\nLa f\u00ecsica aplic\u00e0.\nA-i \u00e9 doi tipo d'aplicassion \u00ebd la f\u00ecsica: l'utilisassion dij s\u00f2 m\u00e9tod e arzult\u00e0 an d'\u00e0utre siense da na part, e l'aplicassion dij fen\u00f2meno f\u00ecsich p\u00ebr \u00ebl d\u00ebsvlup tecnol\u00f2gich e t\u00e9cnich da l'\u00e0utra.\nN'aplicassion d\u00ebl prim tipo a l'\u00e9, p\u00ebr esempi, cola ch'as fa an ch\u00ecmica pr'\u00ebstudi\u00e9 le liure molecolar an dovrand le teor\u00ece dl'\u00e0tom fort\u00ece da la mec\u00e0nica dij quant.\n\u00cbdc\u00f2 l\u00eb strasordinari progress dle siense biol\u00f2giche a l'\u00e9 st\u00e0it poss\u00ecbil mers\u00ec a la f\u00ecsica e a l'aplicassion d\u00ebl microsc\u00f2pi eletr\u00f2nich e dla difrassion dij raj X, ch'a l'ha p\u00ebrmet\u00f9 d\u00eb s-ciair\u00ec la strutura dl'anformassion dij gene; son a l'ha f\u00e0it \u00ebs-ci\u00f2de la biof\u00ecsica.\nGeof\u00ecsica, astronom\u00eca e arserche spassiaj a son \u00ebdc\u00f2 lor branche amportante dla f\u00ecsica aplic\u00e0.\nFin-a an meisin-a as deuvro \u00ebd fondamentaj contribussion da la f\u00ecsica: raj X, radioterap\u00eca, e via f\u00f2rt.\nAntra j'aplicassion dla f\u00ecsica a la t\u00e9cnica a-i son, pr'esempi, la criogen\u00eca, la t\u00e9cnica d\u00ebl veuid, j'acelerator \u00ebd partissele, l'eletr\u00f2nica (\u00ebdc\u00f2 da na mira quant\u00ecstica, arpresent\u00e0 daj l\u00e0ser e daj m\u00e0ser), la f\u00ecsica dij plasma, la tecnolog\u00eca nuclear, la siensa dij materiaj, l'areodin\u00e0mica, la supercondutivit\u00e0, l'utilisassion dle sostanse magn\u00e9tiche e diel\u00e9triche, e via f\u00f2rt.\nMers\u00ec al modern d\u00ebsvlup \u00ebd la tecnolog\u00eca, \u00ebl temp ch'a-i passa antra la d\u00ebscoerta d'un fen\u00f2meno e soa aplicassion a dventa viaman p\u00ec curt, e son a ciama na colaborassion viaman p\u00ec s-ciassa antra f\u00ecsich e angini\u00e9.\nSt\u00f2ria.\nL\u00eb s-ci\u00f2de dla f\u00ecsica.\nL'arserca f\u00ecsica a l'ha f\u00e0it ij s\u00f2 prim pass mers\u00ec a la sivilt\u00e0 greca.\nTutun ij progress ant \u00ebl setor \u00ebd col'\u00e9poca a son \u00ebst\u00e0it ass\u00e8 limit\u00e0, da na part p\u00ebrch\u00e8 cost a l'era nen l'anteresse prinsipal dij grech e da l'\u00e0utra p\u00ebrch\u00e8 a-j restava imposs\u00ecbil trat\u00e9 ij problema din\u00e0mich.\nAnt l'antichit\u00e0 cl\u00e0ssica le contribussion prinsipaj a son cole d'Archimede, cole astron\u00f2miche (ma mach da na mira cin\u00e9tica e geom\u00e9trica) e l'arnom\u00e0 teor\u00eca atom\u00ecstica \u00ebd Leucip e Dem\u00f2crit.\nTutun, la teor\u00eca atom\u00ecstica a l'\u00e9 pit\u00f2st na s-c\u00ebtta astrassion, deriv\u00e0 da la speculassion filos\u00f2fica, e a l'ha p\u00e0 av\u00f9 na gran anfluensa an sla f\u00ecsica \u00ebd coj temp.\nL'arnassiment.\nFin-a a la fin dl'et\u00e0 \u00ebd mes la f\u00ecsica a l'ha nen f\u00e0it dij gran progress.\nLa dissiplin-a as d\u00ebsvija torna con Cop\u00e8rnich e Kepler ch'a chito la tradission geoss\u00e9ntrica, an antroduvand \u00ebd laj sempie p\u00ebr perm\u00ebtte \u00ebd calcol\u00e9 la posission dle st\u00e8ile.\nA l'\u00e9 'l prim pass \u00ebd na neuva ampostassion dl'arserca sient\u00ecfica.\nD\u00ebl s\u00e9col ch'a fa XVII a son but\u00e0 le bas dla din\u00e0mica.\nGalilei a enonsia ch\u00e8ich prinsipi fondamentaj an s\u00ebl moviment dij c\u00f2rp (butand an evidensa la relativit\u00e0 dij sistema d'arferiment); an costruend \u00ebl canucial e an \u00ebmnand v\u00e0ire esperiment a d\u00e0 l'andi al m\u00e9tod \u00ebsperimental ch'a l'\u00e9 a la bas d\u00ebl d\u00ebsvlup \u00ebd la moderna sivilt\u00e0 sient\u00ecfica e tecnol\u00f2gica.\nA sar\u00e0 Newton a smon-e an forma matem\u00e0tica le laj dla din\u00e0mica, an part gi\u00e0 stabil\u00ece da Galilei 'd na fasson \u00ebsperimental.\nNewton a l'ha \u00ebdc\u00f2 av\u00f9 l'antuission d\u00ebl fen\u00f2meno dla gravitassion e a l'ha formolane la laj matem\u00e0tica; a l'ha smon\u00f9 \u00ebdc\u00f2 d'id\u00e8je fondamentaj an sla natura dla lus (gi\u00e0 Galilei a l'av\u00eca anmagin\u00e0 che la lus as propagh\u00e8issa con andi fin\u00ec) ansema a v\u00e0ire d'\u00e0utri fen\u00f2meno mec\u00e0nich e \u00f2tich.\nA l'\u00e9 st\u00e0it mers\u00ec a chiel che la mec\u00e0nica dij c\u00f2rp celest a l'era vn\u00f9ita cos\u00ec elabor\u00e0 da dvent\u00e9 la branca prinsipal \u00ebd la filosof\u00eca natural; d'\u00e0utra part l'astronom\u00eca a l'era mach un cas particolar d\u00ebl moviment dij c\u00f2rp materiaj, che Galilei a l'av\u00eca ancamin\u00e0 a studi\u00e9 an sla surfassa dla T\u00e8ra.\nAnsema a Leibniz, Newton a l'ha cre\u00e0 \u00ebl c\u00e0lcol diferensial, utiss e lengage fondamental \u00ebd la f\u00ecsica moderna.\nL'ansem dle tre contribussion \u00ebd Newton (prinsipi dla mec\u00e0nica, laj \u00ebd gravitassion, m\u00e9tod matem\u00e0tich) a costituiss \u00ebl prim esempi 'd na teor\u00eca completa, sintesi \u00ebd v\u00e0ire osservassion.\nIj fen\u00f2meno dla mec\u00e0nica d\u00ebl cel a son na conseguensa l\u00f2gica \u00ebd sa teor\u00eca, e nen mach an prinsipi o 'd na fasson qualitativa, ma con na precision quantitativa ch'a l'\u00e9 nen \u00ebst\u00e0ita sorpass\u00e0 p\u00ebr bomben \u00ebd temp.\nIj gran progress dij s\u00e9coj XVIII e XIX.\nAnt ij doi s\u00e9coj apress a l'\u00e9 rivaje un lest d\u00ebsvlup dla f\u00ecsica e dle siense compagne.\nFin-a a la fin d\u00ebl s\u00e9col ch'a fa XVIII l\u00eb studi \u00ebd tute le c\u00f2se naturaj a l'era 'l soget \u00ebd na dissiplin-a sola, la filosof\u00eca natural.\nCon l'aument\u00e9 dle conossense a l'\u00e9 vn\u00f9 convenient divide l\u00eb studi dla natura an doe branche prinsipaj: le \"siense biol\u00f2giche\", ch'a s'anteresso a j'esse vivent, e le \"siense f\u00ecsiche\", ch'a trato dle propriet\u00e0 e d\u00ebl comportament \u00ebd la materia inanim\u00e0.\nLe doe siense f\u00ecsiche prinsipaj a son la f\u00ecsica e la ch\u00ecmica.\nIj d\u00ebsvlup dj'arserche a l'han pij\u00e0 quatr diression fondamentaj.\nDnans a tut la ch\u00ecmica a l'ha stabil\u00ec coj ch'a son j'element ch'a gieugo \u00ebl r\u00f2l \u00ebd constituent elementar p\u00ebr form\u00e9 tuta la materia.\nA son \u00ebs-ciairisse le propriet\u00e0 fondamentaj dij gas e a l'\u00e9 st\u00e0ita formol\u00e0 na prima laj \u00ebd conservassion, ansima a la costansa \u00ebd ch\u00e8ich element ant la trasformassion \u00ebd le sostanse.\nDa s\u00f2n a l'\u00e9 vnuje la d\u00ebscuverta dla possibilit\u00e0 \u00ebd descrive tute le sostanse e soe trasformassion p\u00ebr mojen 'd na quantit\u00e0 limit\u00e0 d'\u00e0tom elementar.\nLa sconda linia d'arserche a l'\u00e9 st\u00e0ita cola dla d\u00ebscuverta dij fen\u00f2meno el\u00e9trich e dla formolassion dle lej corispondente.\n\u00cbl n\u00f9mer dj\u00eb studios ch'as son anteressasse a si problema a l'\u00e9 spantiasse an pressa (Faraday, Amp\u00e8re, Coulomb, Gauss, \u00d8rsted e via f\u00f2rt) e costi-s\u00ec a l'han contribu\u00ec a la formolassion \u00ebd col ansem \u00ebd lej ch'a forma l'eletromagnetism.\nMaxwell (d\u00ebl 1873) e Hertz (d\u00ebl 1888) a l'han but\u00e0 an evidensa la natura eletromagn\u00e9tica dla lus.\nD\u00ebl 1895 R\u00f6ntgen a l'ha d\u00ebscoat\u00e0 ij raj X.\nA l'\u00e9 st\u00e0ita la prima vira che tut n'ansem \u00ebd fen\u00f2meno a son d\u00ebscoat\u00e0 p\u00ebr mojen d'utiss, dagi\u00e0 che ij sens uman a peulo nen anc\u00f2rz\u00ebss-ne: a l'\u00e9 'n progress \u00ebstrasordinari vers n'astrassion viaman p\u00ec f\u00f2rta dle lej f\u00ecsiche e vers l'arnonsia a n'arpresentassion mach mec\u00e0nica e antuitiva dij fen\u00f2meno.\nJ'aplicassion d\u00ebl magnetism a men\u00ebran a l'\u00e9poca dle telecomunicassion moderne.\n\u00cbl ters soget dj'arserche f\u00ecsiche ant ij s\u00e9coj XVIII e XIX a r\u00ebsguarda la mec\u00e0nica e as d\u00ebsvlupa ansema a la matem\u00e0tica.\nAn sle bas cre\u00e0 da Newton e ciss\u00e0 dal problema \u00ebd d\u00ebscute \u00ebl moviment \u00ebd le st\u00e8ile, a l'\u00e9 st\u00e0ita costru\u00eca la mec\u00e0nica anal\u00ectica, con contribussion essensiaj \u00ebd Lagrange e Laplace.\nIj formalism matem\u00e0tich dovr\u00e0 a l'han but\u00e0 an evidensa \u00ebd neuv prinsipi \u00ebd conservassion (dl'energ\u00eca, dla quantit\u00e0 \u00ebd moviment e via f\u00f2rt) ch'a son \u00ebst\u00e0it p\u00ec tard dovr\u00e0 a fondament p\u00ebr la mec\u00e0nica dij quant.\n\u00cbl d\u00ebsvlup \u00ebstrasordinari \u00ebd sa branca dla f\u00ecsica (e dla mec\u00e0nica d\u00ebl cel an particolar) a l'ha mn\u00e0 d\u00ebl 1846 a la d\u00ebscuverta p\u00ebr via te\u00f2rica d\u00ebl pianeta Netun da part \u00ebd Le Verrier.\nLa quarta diression d'arserca a l'\u00e9 st\u00e0ita cola adress\u00e0 a l\u00eb studi dij fen\u00f2meno grop\u00e0 al calor.\n\u00cbl prim pass gr\u00f2ss a l'\u00e9 rivaje cand von Mayer a l'ha arconoss\u00f9 l'equivalensa an tra l'energ\u00eca t\u00e8rmica e le v\u00e0ire forme d'energ\u00eca mec\u00e0nica (prim prinsipi dla termodin\u00e0mica).\nApress, da na tratassion concetual e matem\u00e0tica d\u00ebl calor tanme entit\u00e0 continua a s'\u00e9 passasse a na descrission at\u00f2mica dij fen\u00f2meno t\u00e8rmich, dont la tratassion matem\u00e0tica a l'\u00e9 basasse an sla neuva mec\u00e0nica stat\u00ecstica (\u00ebd Gibbs e Boltzmann).\nMaxwell a l'ha elabor\u00e0 la teor\u00eca cin\u00e9tica dij gas, formol\u00e0 peui an manera completa da Boltzmann.\nProblema d'amportansa fondamental a son riv\u00e0 daj process nen revers\u00ecbij (tanme l\u00eb spantiament dij gas), ch'a smijo andich\u00e9 l'esistensa \u00ebd na sola diression p\u00ebr l'evolussion d\u00ebl temp, bele che ij moviment dij s\u00ecngoj \u00e0tom a sio revers\u00ecbij (scond prinsipi dla termodin\u00e0mica).\nLa f\u00ecsica moderna.\n\u00cbl d\u00ebsvlup \u00ebd la f\u00ecsica a l'av\u00eca anfluens\u00e0 \u00ebdc\u00f2 \u00ebl pens\u00e9 filos\u00f2fich, mnand a ch\u00ebrde che tut a l'avr\u00eca trov\u00e0 na spiegassion ant le laj f\u00ecsiche, \u00ebdc\u00f2 \u00ebd fen\u00f2meno motobin complic\u00e0 tanme la vita.\nTutun a-i restavo \u00ebd problema concetuaj p\u00e0 da p\u00f2ch grop\u00e0 a la vision dl\u00eb spassi-temp che p\u00ebr la mec\u00e0nica a l'av\u00eca \u00ebd carater\u00ecstiche diferente da cole vors\u00f9e da l'eletromagnetism.\nAn dzorp\u00ec, la f\u00ecsica \u00ebd coj temp a p\u00ebrmet\u00eca p\u00e0 \u00ebd calcol\u00e9 l'anrajament d'un c\u00f2rp afo\u00e0; as riuss\u00eca nen a cap\u00ec \u00ebl mecanism \u00ebd formassion dle linie spetraj prodov\u00f9e da j'\u00e0tom; a s\u00eb spiegava p\u00e0 p\u00ebr che rason l'andi dla lus a fussa indipendent da col \u00ebd l'osservator (esperiensa \u00ebd Michelson); e an sla paciara a l'av\u00eco d\u00ebscoat\u00e0 ij fen\u00f2meno dla radioativit\u00e0.\nA l'ancamin d\u00ebl s\u00e9col ch'a fa XX a-i \u00e9 staje da manca d'un s\u00e0ut concetual ch'a l'ha mn\u00e0 a la formulassion dla teor\u00eca dla relativit\u00e0 e dij quant, ch'a son \u00ebst\u00e0ite le doe teor\u00ece basilar d'\u00ebs s\u00e9col.\nLa relativit\u00e0.\nA l'\u00e9 st\u00e0it Einstein a elimin\u00e9 la contradission tra mec\u00e0nica e eletrodin\u00e0mica e a concep\u00ec na mec\u00e0nica relativ\u00ecstica ch'a and\u00e8issa d'ac\u00f2rd con l'esperiensa \u00ebd Michelson, e a l'\u00e9 st\u00e0it chiel a stabil\u00ec che l'andi dla lus a l'\u00e9 na limitassion assol\u00f9a p\u00ebr la trasmission d'anformassion.\nCosta neuva mec\u00e0nica, ch'a l'\u00e9 pit\u00f2st leugna da la f\u00ecsica arpresent\u00e0bil \u00ebd fasson antuitiva, a l'\u00e9 tutun p\u00e0 an contradission con la mec\u00e0nica newtonian-a: costa-s\u00ec a l'\u00e9 'l cas l\u00ecmit dla mec\u00e0nica relativ\u00ecstica p\u00ebr andi cit.\nLe prevision f\u00e0ite dovrand la mec\u00e0nica relativ\u00ecstica a son peui st\u00e0ite conferm\u00e0 da j'osservassion.\nPassand d\u00eb dl\u00e0 dla mec\u00e0nica, smon\u00f9a ant la relativit\u00e0 limit\u00e0, considerand l'identit\u00e0 \u00ebd massa inersial e massa gravitassional, Einstein a l'ha elabor\u00e0 la teor\u00eca dla relativit\u00e0 general, ch'a l'\u00e9 n'ant\u00ebgrassion ant l\u00eb spassi-temp a quatr dimension dla teor\u00eca dla gravitassion: an sa manera a son \u00ebst\u00e0ite but\u00e0 \u00ebd neuve bas matem\u00e0tiche a la cosmolog\u00eca.\nLa teor\u00eca dij quant.\nAnt \u00ebl midem per\u00ecod dla rivolussion relativ\u00ecstica, a-i na i-\u00e9 staje n'\u00e0utra ant la f\u00ecsica: la teor\u00eca dij quant, ant ij prim trant'agn d\u00ebl s\u00e9col ch'a fa XX.\nL'ant\u00ebrpretassion dl'anrajament d\u00ebl c\u00f2rp n\u00e8ir (dov\u00f9a a Planck) e cola dl'efet fotoel\u00e9trich (dov\u00f9a a Einstein) a l'han \u00ebmn\u00e0 a arcon\u00f2sse la natura quant\u00ecstica dla lus, visad\u00ec a l'\u00e9 rivasse a adm\u00ebtte che l'energ\u00eca eletromagn\u00e9tica (lus, onde radio, calor rajant) a l'\u00e9 emet\u00f9a 'd fasson discont\u00ecnua (p\u00ebr \"gran\" d'energ\u00eca) sot forma \u00ebd foton, ch'a l'han n'energ\u00eca formula_1 ant\u00e9 che h a l'\u00e9 la costant \u00ebd Planck e formula_2 la frequensa dla radiassion.\nCoste id\u00e8je a son \u00ebst\u00e0ite estend\u00f9e a la strutura dl'\u00e0tom, che basand-se ansima a j'esperiense d'Rutherford a l'\u00e9 concep\u00ec tanme 'n sistema planetari d'eletron ch'a sircondo na nos; Bohr a arcon\u00f2ss che j'\u00f2rbite dj'eletron a ubidisso a 'd lej \u00ebd na mec\u00e0nica ant\u00e9 che 'l moment angolar a l'\u00e9 quantis\u00e0 an m\u00f9ltipl d'formula_3.\nCost model, bin leugn da l'antuission cl\u00e0ssica, a s-ciairiva dlongh \u00ebl problema dl'emission e d\u00ebl surbiment \u00ebd la lus da la part \u00ebd n'\u00e0tom.\nTut s\u00f2n, elabor\u00e0 da na mira matem\u00e0tica, a l'\u00e9 sboc\u00e0 an na neuva mec\u00e0nica, la mec\u00e0nica dij quant, ch'a l'\u00e9 vn\u00f9ita bon-a \u00ebdc\u00f2 p\u00ebr forn\u00ec la teor\u00eca ch'a j\u00eb sta sota a la ch\u00ecmica.\nHeisenberg a n'ha dane na formolassion matricial d\u00ebl 1925 e apress Schr\u00f6dinger a l'ha stabil\u00ec l'equassion d'onda ch'\u00e0 p\u00f2rta s\u00f2 n\u00f2m, ch'a goerna j'onde materiaj (postul\u00e0 d\u00ebl 1925 da L. de Broglie e trov\u00e0 d\u00ebl 1927 con n'esperiensa an sla difrassion dj'eletron da Davisson e Germer).\nAntratant, d\u00ebl 1922 Stern e Gerlach a l'av\u00eco d\u00ebscoat\u00e0 e mzur\u00e0 \u00ebl moment magn\u00e9tich d\u00ebl proton; Pauli a fortiss \u00ebl prinsipi d'esclusion.\nLa teor\u00eca dij quant a l'\u00e9 peui d\u00ebsvlupasse con ij travaj \u00ebd Dirac, Jordan, Wigner e tanti d'\u00e0utri.\nSu dimension at\u00f2miche, la mec\u00e0nica ch'a-i na ven a l'\u00e9 d'autut an contradission con la mec\u00e0nica newtonian-a; costa-s\u00ec a resta bon-a e a l'\u00e9 'l cas l\u00ecmit cand \u00ebl sistema a l'\u00e9 carateris\u00e0 da energ\u00ece e temp taj che la costant h a peul esse trascur\u00e0.\nLa mec\u00e0nica dij quant a l'ha dov\u00f9 arnonsi\u00e9 a la descrission d\u00ebl moviment \u00ebd masse pontiforme e formol\u00e9 soe laj basand-se ansima a na fonsion d'onda, solussion dl'equassion \u00ebd Schr\u00f6dinger, ch'a r\u00ebsguarda mach la probabilit\u00e0 \u00ebd localis\u00e9 la partissela.\n\u00cbl prinsipi d'indeterminassion \u00ebd Heisenberg a l'ha precis\u00e0 l'impossibilit\u00e0 concetual d\u00eb mzur\u00e9 con precision doe grand\u00ebsse complementar (tanme posission e andi) \u00ebd na partissela.\nA l'\u00e9 st\u00e0ita stabil\u00eca la doalit\u00e0 ch'a-i \u00e9 ant \u00ebl mond dl'infinitaman cit, visad\u00ec \u00ebl dobi aspet d'onda e corpuscolar dij fen\u00f2meno subat\u00f2mich.\nD\u00ebl 1928 Dirac a stabiliss n'equassion d'onda ch'a descriv le partissele con s\u00f2tola formula_4 ('me l'eletron) e a riva a pred\u00ec l'esistensa d'antipartissele, l\u00f2n ch'a l'\u00e9 st\u00e0it peui conferm\u00e0 'me conclusion general dla f\u00ecsica dj'\u00e0ute energ\u00ece.\nD\u00ebl 1929 a l'\u00e9 st\u00e0ita ide\u00e0 da v\u00e0ire f\u00ecsich na teor\u00eca ch'a das\u00eca cont \u00ebd j'ant\u00ebrassion quant\u00ecstiche dla lus con la materia, e ch'a l'\u00e9 st\u00e0ita ciam\u00e0 eletrodin\u00e0mica dij quant.\nD\u00ebsvlup recent.\nApress ch'a l'\u00e9 st\u00e0ita d\u00ebscoat\u00e0 la radioativit\u00e0 (Becquerel, d\u00ebl 1896), a son \u00ebst\u00e0it studi\u00e0 e identific\u00e0 ij raj formula_5.\nD\u00ebl 1919 Rutherford a l'ha realis\u00e0 la prima reassion nuclear; con l'advent dj'acelerator \u00ebd partissele (apress la creassion d\u00ebl ciclotron, da part \u00ebd Lawrence d\u00ebl 1929) a l'\u00e9 d\u00ebsvlupasse la f\u00ecsica nuclear.\nNa tapa amportanta a l'\u00e9 st\u00e0ita la produssion dij prim is\u00f2top radioativ, riuss\u00eca d\u00ebl 1934 a F. Joliot-Curie.\nDa banda dl'esplorassion nuclear, le neuve fondamenta dla f\u00ecsica dij quant a l'han p\u00ebrmet\u00f9 n'evolussion amportanta ant la f\u00ecsica at\u00f2mica e ant j'arserche an sla materia condens\u00e0.\nD'\u00e0utri studi amportant, sia da na mira te\u00f2rica che p\u00ebr j'aplicassion, a son \u00ebst\u00e0it \u00ebmn\u00e0 an s\u00ebl magnetism, ch'a l'\u00e9 'dc\u00f2 chiel un fen\u00f2meno a car\u00e0ter essensialman quant\u00ecstich, tanme d'\u00e0utra part \u00ebl fen\u00f2meno dla supercondutivit\u00e0 andividu\u00e0 d\u00ebl 1911 da Kamerling Onnes.\nE ancor, ant \u00ebl camp \u00ebd l'ant\u00ebrassion tra materia e radiassion doe tape recente a son la d\u00ebscoerta dl'efet M\u00f6ssbauer (1957) e la costrussion d\u00ebl l\u00e0ser (1962), amportante sia da na mira te\u00f2rica che pr\u00e0tica.\nLa f\u00ecsica d\u00ebl di d'ancheuj.\nIj soget toc\u00e0 da la f\u00ecsica d\u00ebl di d'ancheuj a son tanti e motobon \u00ebspanti\u00e0.\nP\u00ebr cheidun ij fondament generaj a son bin ci\u00e0ir, d'\u00e0utri a son an camin ch'a s\u00ebrco soe laj fondamentaj.\nLa f\u00ecsica at\u00f2mica.\nCosta branca dla f\u00ecsica a l'ha s\u00f2 fondament ant la mec\u00e0nica quant\u00ecstica dj'eletron ant \u00ebl camp coulombian dla nos at\u00f2mica.\nLa realisassion d\u00ebl l\u00e0ser a l'ha poss\u00e0 un neuv d\u00ebsvlup ant l'\u00f2tica: le grande ampleur dij camp el\u00e9trich ant \u00ebl raj l\u00e0ser a cisso e a deformo j'\u00e0tom an manera nen linear, e a son sorgiss, p\u00ebr esempi, \u00ebd frequense arm\u00f2niche (e donca variassion \u00ebd color); fen\u00f2meno \u00ebd cost tipo a son \u00ebstudi\u00e0 ant l'\u00f2tica nen linear.\nN'utiss d'arserca motobin amportant p\u00ebr la ch\u00ecmica f\u00ecsica a resta l'\u00f2tica dl'infraross.\nLa materia nuclear.\nLa f\u00ecsica nuclear a studia le propriet\u00e0 dle nos at\u00f2miche.\nL'arserca sperimental a deuvra le mzure dla massa, d\u00ebl raj e dij livej energ\u00e9tich quantis\u00e0 dle nos; la gran quantit\u00e0 'd conossense a l'\u00e9 st\u00e0ita otn\u00f9a an \u00ebstudiand le disant\u00ebgrassion radioative e le reassion nuclear.\nAnsema a j'ansidite ant\u00ebrassion f\u00f2rte antra ij nucleon, a-i na i-\u00e9 d'\u00e0utre: cola d\u00e9bola (decadiment \u03b2) e cola eletromagn\u00e9tica.\nPar\u00e8j che p\u00ebr l'\u00e0tom, \u00ebdc\u00f2 p\u00ebr la nos \u00ebl fondament p\u00ebr la descrission dij fen\u00f2meno a l'\u00e9 d\u00e0it da la mec\u00e0nica dij quant.\nLe partissele elementar.\nLa branca dla f\u00ecsica ch'as anteressa a le partissele elementar a s\u00ebrca d'arz\u00f2lve ij problema ch'a r\u00ebsguardo l'ant\u00ebrassion antra partissele.\nP\u00ebr j'an\u00e0lisi sperimentaj a-i \u00e9 da manca d'energ\u00ece \u00e0ute e p\u00ebr s\u00f2n as deuvro d'acelerator \u00ebd partissele viaman p\u00ec grand.\nLe laj fondamentaj dla mec\u00e0nica dij quant a smijo and\u00e9 bin \u00ebdc\u00f2 p\u00ebr le partissele elementar, tutun a comparisso \u00ebdc\u00f2 \u00ebd laj naturaj neuve.\nN'amportansa viaman p\u00ec gr\u00f2ssa a l'\u00e9 pij\u00e0 da le laj \u00ebd conservassion e da l'esistensa 'd simetr\u00ece.\nA anandi\u00e9 considerassion fondamentaj d'\u00ebs g\u00e9ner a son \u00ebst\u00e0it Tsung-Dao Lee e Chen Ning Yang ant \u00ebl 1956, con \u00ebd suposission conferm\u00e0 apress da esperiment.\nJ'arserche dla f\u00ecsica dle partissele as concentro an sl\u00eb studi dle propriet\u00e0 dj'ant\u00ebrassion f\u00f2rte, d\u00e9bole e eletromagn\u00e9tiche ch'a goerno la produssion, j'ant\u00ebrassion e la disant\u00ebgrassion dle partissele mideme.\nP\u00ebr riv\u00e9 a cap\u00ec mej j'ant\u00ebrassion antra nucleon a s\u00eb studio j\u00eb stat ciss\u00e0 dij nucleon ch'as manifesto tanme partissele andividuaj (arsonanse), l\u00f2n ch'a stabiliss na s\u00f2rt d\u00eb spetroscop\u00eca.\nLa materia condens\u00e0.\nAn costa branca dla f\u00ecsica a s\u00eb studio le propriet\u00e0 coletive dj'\u00e0tom ch'a ant\u00ebragisso 'd fasson f\u00f2rta ant ij c\u00f2rp dens (s\u00f2lid, l\u00ecquid o gas dens).\nJ'efet coletiv dj'\u00e0tom a det\u00e9rmino le propriet\u00e0 mec\u00e0niche, t\u00e8rmiche, el\u00e9triche, magn\u00e9tiche e \u00f2tiche, motobin complic\u00e0, dij c\u00f2rp, e coste propriet\u00e0 a son \u00ebl pont \u00ebd partensa p\u00ebr v\u00e0ire aplicassion t\u00e9cniche motobin amportante.\nLe propriet\u00e0 mec\u00e0niche dij c\u00f2rp a son determin\u00e0 da le liure antra j'\u00e0tom.\nLe f\u00f2rse ch'a agisso a van anquadr\u00e0 ant la mec\u00e0nica dij quant e a son cole ch'a men-o, ant l\u00eb stat s\u00f2lid, a la formassion dij cristaj.\nLa f\u00ecsica dij cristaj a na studia la strutura e le propriet\u00e0 mec\u00e0niche e a l'\u00e9 'l fondament \u00ebd la siensa dij materiaj.\nLe propriet\u00e0 t\u00e8rmiche (coma 'l calor \u00ebspess\u00ecfich e la condutivit\u00e0 t\u00e8rmica) a l'han \u00ebd liure ancreuse con la strutura anterna dla materia condens\u00e0 e a son un bon criteri d\u00eb mzura.\nJ\u00eb studi a temperadure motobin basse a l'han f\u00e0it armarch\u00e9 un fen\u00f2meno neuv: la super-fluidit\u00e0 dl'\u00e9lio, n\u00eb stat andoa la viscosit\u00e0 a d\u00ebspariss p\u00ebr via d'efet quant\u00ecstich.\nCosti efet a \u00f2bligo a trat\u00e9 ij moviment molecolar coletiv tanme d\u00eb sbalansament quantis\u00e0, dont ij quant (fonon) a l'han \u00ebl car\u00e0ter \u00ebd partissele.\nLe propriet\u00e0 el\u00e9triche e magn\u00e9tiche a son \u00ebstudi\u00e0 an tre diression prinsipaj: ij mecanism \u00ebd condussion dla corent el\u00e9trica, le propriet\u00e0 diel\u00e9triche, \u00ebl magnetism \u00ebd la materia.\nP\u00ebr esempi, j'aplicassion dle propriet\u00e0 grop\u00e0 a la condussion el\u00e9trica a son tante e amportante: eletroch\u00ecmica, lum al n\u00e9on, tubo flur\u00ebssent e via f\u00f2rt; l\u00eb studi dla condussion el\u00e9trica ant ij semi-condutor a l'ha mn\u00e0 a la creassion \u00ebd v\u00e0ire component ch'a l'han poss\u00e0 \u00ebl d\u00ebsvlup dl'eletr\u00f2nica.\nLa f\u00ecsica dl'univers.\nLe dimension, le masse, le densit\u00e0 e ij temp \u00ebstudi\u00e0 dla f\u00ecsica dl'univers a son nen realis\u00e0bij ant un laborat\u00f2ri.\nTutun, ij m\u00e9tod d'osservassion dl'astrof\u00ecsica a l'han p\u00ebrmet\u00f9 un d\u00ebsvlup \u00ebstrasordinari dj'arserche.\nAntra j'arzult\u00e0 otn\u00f9 a l'\u00e9 podusse stabil\u00ec che:\nLa f\u00ecsica te\u00f2rica.\nAntra ij prinsipaj problema dla f\u00ecsica te\u00f2rica moderna a-i son:"}
{"id": "4539", "revid": "79", "url": "https://pms.wikipedia.org/wiki?curid=4539", "title": "Partito Marxista-Leninista", "text": ""}
{"id": "4540", "revid": "843630", "url": "https://pms.wikipedia.org/wiki?curid=4540", "title": "Agaricus langei", "text": "Un pissacan: l'Agaricus langei.\nDescrission.\nCapel fin a 10 cm, da semisf\u00e9rich a bomb\u00e0, fibrilos-squamos \u00ebd brun rossastr \u00ebdzora a un fond \u00f2cra motobin sombr. B\u00f2rd ch'a passa un p\u00f2ch f\u00f2ra. Lamele reusa peui brun-e. Gamba \u00e0uta fin a 12 cm e larga fin a 2,5 cm, sil\u00ecndrica, provrosa-fiocosa, bianca, maci\u00e0 \u00ebd rossastr al toch peui gris brun monet. Anel da bianch a brunastr d\u00ebdzora. Carn biancastra, motobin anrossenta peui brun vinosa.\nAmbient.\nA ch\u00ebrs ant ij b\u00f2sch \u00ebd con\u00ecfere.\nComestibilit\u00e0.\n&lt;br&gt;\nComest\u00ecbil.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nAgaricus langei (M\u00f6ller) M\u00f6ller"}
{"id": "4541", "revid": "118", "url": "https://pms.wikipedia.org/wiki?curid=4541", "title": "Agaricus augustus", "text": "Un pissacan: l'Agaricus augustus.\nDescrission.\nCapel fin a 15 cm, globos peui disteis bomb\u00e0, carnos, pr\u00f2pi squamos \u00ebd ross dzora a un fond crema \u00f2cra giaunastr. B\u00f2rd apendicol\u00e0. Lamele pit\u00f2st str\u00e8ite, crema grisastre peui da ros\u00e0 a brun monet. Gamba \u00e0uta fin a 12 cm e larga fin a 3 cm, sil\u00ecndrica-clav\u00e0, bianca, fiocosa. Anel largh, bianch, fiocos d\u00ebdzora. Carn bianca, angiaunenta, ma anrossenta al p\u00e9. Odor bon \u00ebd m\u00e0ndole am\u00e8re.\nAmbient.\nA ch\u00ebrs ant ij b\u00f2sch, ant le bordure, ant ij p\u00f2st erbos.\nComestibilit\u00e0.\nComest\u00ecbil.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nAgaricus augustus Fries"}
{"id": "4542", "revid": "843631", "url": "https://pms.wikipedia.org/wiki?curid=4542", "title": "Agaricus nivescens", "text": "Un pissacan: l'Agaricus nivescens.\nDescrission.\nCapel fin a 12 cm, da globos a bomb\u00e0, da bianch a maci\u00e0 \u00ebd gi\u00e0un, da seuli a fibrilos. B\u00f2rd ch'a passa f\u00f2ra. Lamele bianche peui da grise a brun sombr. Gamba \u00e0uta fin a 12 cm e larga fin a 3 cm, sil\u00ecndrica-clav\u00e0, bianca. Anel ardobi\u00e0 da na roa dent\u00e0. Carn bianca, un p\u00f2ch angiaunenta. Odor d\u00e9bol \u00ebd m\u00e0ndole am\u00e8re.\nAmbient.\nA ch\u00ebrs ant ij pra, da r\u00e0ir sota ij b\u00f2sch.\nComestibilit\u00e0.\n&lt;br&gt;\nComest\u00ecbil.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nAgaricus nivescens (M\u00f6ller) M\u00f6ller"}
{"id": "4543", "revid": "118", "url": "https://pms.wikipedia.org/wiki?curid=4543", "title": "Agaricus porphyrizon", "text": "Un pissacan: l'Agaricus porphyrizon.\nDescrission.\nCapel fin a 8 cm, fibrilos porpra dzora a un fond \u00f2cra lila. B\u00f2rd apendicol\u00e0. Lamele da gris ros\u00e0 a brun sombr. Fil brin\u00e0. Gamba \u00e0uta fin a 8 cm e larga fin a 1,5 cm, angiaunenta. Anel fr\u00e0gil. Carn angiaunenta. Odor \u00ebd m\u00e0ndole am\u00e8re.\nAmbient.\nA ch\u00ebrs sota latifeuje m\u00ebs-ci\u00e0.\nComestibilit\u00e0.\n&lt;br&gt;\nComest\u00ecbil.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nAgaricus porphyrizon P.D. Orton"}
{"id": "4544", "revid": "71", "url": "https://pms.wikipedia.org/wiki?curid=4544", "title": "Psathyrella typhae", "text": "Un pissacan: la Psathyrella typhae.\nDescrission.\nCapel fin a 2 cm, da seuli a rup\u00ec, da brun c\u00e0ud a brunastr carn con \u00ebl sech. B\u00f2rd stri\u00e0, con fibrile biancastre ch'a dr\u00f2co. Lamele p\u00f2ch s-ciasse, pansar\u00f9e, brunastre ros\u00e0 peui brun porporin scur. Gamba \u00e0uta fin a 2 cm e larga fin a 0,2 cm, fibrilosa con \u00ebl p\u00e9 ambiancant.\nAmbient.\nA ch\u00ebrs \u00ebdzora a detr\u00ec \u00ebd piante \u00ebd mar\u00e9, dzora al livel \u00ebd l'eva.\nComestibilit\u00e0.\n&lt;br&gt;\nSensa anteresse alimentar.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nPsathyrella typhae (Kalchbrenner) A. Pearson &amp; Dennis"}
{"id": "4545", "revid": "71", "url": "https://pms.wikipedia.org/wiki?curid=4545", "title": "Psathyrella wavereniana", "text": "Un pissacan: la Psathyrella wavereniana.\nDescrission.\nCost cap\u00ectol a l'\u00e9 mach n\u00eb sb\u00f2ss. Da fin\u00ec.\nAmbient.\nA ch\u00ebrs sota ij pin arlongh \u00ebl mar.\nComestibilit\u00e0.\n&lt;br&gt;\nSensa anteresse alimentar.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nPsathyrella wavereniana M. Marchetti"}
{"id": "4546", "revid": "9930", "url": "https://pms.wikipedia.org/wiki?curid=4546", "title": "Psathyrella conopilus", "text": "Un pissacan: la Psathyrella conopilus.\nDescrission.\nCapel fin a 6 cm, campanul\u00e0 el\u00ectich peui dist\u00e8is c\u00f2nich, da seuli a rup\u00ec, da baross sombr a brun c\u00e0ud, an s\u00ebccand brun gi\u00e0un o brun giaunastr ci\u00e0ir. B\u00f2rd stri\u00e0, pla. Lamele s-ciasse, gris brunastr peui brun porpr\u00e0 sombr. Fil bianch brin\u00e0. Gamba \u00e0uta fin a 20 cm e larga fin a 0,4 cm, sil\u00ecndrica, bianca o ci\u00e0ira.\nAmbient.\nA ch\u00ebrs ant j'andrit brus\u00e0, dle vire ant ij b\u00f2sch, ant l'erba e via f\u00f2rt.\nComestibilit\u00e0.\n&lt;br&gt;\nSensa anteresse alimentar.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nPsathyrella conopilus (Fr. : Fr.) A. Pearson &amp; Dennis"}
{"id": "4547", "revid": "71", "url": "https://pms.wikipedia.org/wiki?curid=4547", "title": "Psathyrella spadiceogrisea", "text": "Un pissacan: la Psathyrella spadiceogrisea.\nDescrission.\nCapel fin a 6 cm, seuli o rup\u00ec, da brun c\u00e0ud a brun gi\u00e0un, soens d\u00ebstiss e angrisent, a marca l'\u00f9mid, gris brunastr ci\u00e0ir con \u00ebl sech, p\u00ec brun al disch. B\u00f2rd stri\u00e0, an pressa pla. Lamele p\u00f2ch s-ciasse, pansar\u00f9e, grise peui da gris brunastr a brun cicolata. Gamba \u00e0uta fin a 10 cm e larga fin a 0,5 cm, veuida, fr\u00e0gil, da bianca a \u00f2cra giaunastra o brunastra, fibrilosa-setosa. Carn mon\u00ebtta.\nAmbient.\nA ch\u00ebrs an sla t\u00e8ra patan\u00f9a, ant ij sot-b\u00f2sch, ant le bordure erbose.\nComestibilit\u00e0.\n&lt;br&gt;\nSensa anteresse alimentar.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nPsathyrella spadiceogrisea (Schaeffer) R. Maire"}
{"id": "4548", "revid": "118", "url": "https://pms.wikipedia.org/wiki?curid=4548", "title": "Coprinus picaceus", "text": "Un pissacan: \u00ebl Coprinus picaceus.\nDescrission.\nCapel fin a 8 cm, el\u00ectich peui c\u00f2nich-bomb\u00e0, da brun a n\u00e8ir, vel\u00e0 da plache s-ciap\u00e0 bianche, p\u00ec o men p\u00ebrsistente al disch. Lamele bianche peui da bes ros\u00e0 a n\u00e8ire. Gamba \u00e0uta fin a 25 cm e larga fin a 2 cm, bianca, povrosa-fiocosa. Odor d'asfalt.\nA sloa.\nAmbient.\nA ch\u00ebrs an sla t\u00e8ra, sota latifeuje, dzortut sota ij f\u00f2.\nComestibilit\u00e0.\n&lt;br&gt;\nSensa anteresse alimentar.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nCoprinus picaceus (Bull. : Fr.) Fries"}
{"id": "4549", "revid": "118", "url": "https://pms.wikipedia.org/wiki?curid=4549", "title": "Coprinus angulatus", "text": "Un pissacan: \u00ebl Coprinus angulatus.\nDescrission.\nCapel fin a 2,5 cm, sil\u00ecndrich-el\u00ectich, a resta bomb\u00e0, brun c\u00e0ud scur. Gamba \u00e0uta fin a 5 cm e larga fin a 0,3 cm, motobin curta. Motobin a sloa.\nAmbient.\nA ch\u00ebrs an sla t\u00e8ra brus\u00e0.\nComestibilit\u00e0.\n&lt;br&gt;\nSensa anteresse alimentar."}
{"id": "4550", "revid": "71", "url": "https://pms.wikipedia.org/wiki?curid=4550", "title": "Armand Motura", "text": "Poeta e comedi\u00f2graf.\nArmand Motura (\"Armando Mottura\" a l'an\u00e0grafe) a nass a Turin \u00ebl 22 d'ost d\u00ebl 1905.\nA l'\u00e9 tra ij fondator dla Compan\u00eca dij Brand\u00e9.\nA meuir \u00ebl 29 d'ot\u00f3ber d\u00ebl 1976.\nEuvre.\nPoes\u00eca.\nSa cuj\u00eca a l'ha 'l midem t\u00ectol d'un libret p\u00ebrsonal dait\u00e0 dij 30 \u00ebd gen\u00e9 1930 ch'a contnis\u00eca 23 poes\u00ece.\n\u00cbd coste, mach 12 a son contn\u00f9e ant la publicassion d\u00ebl 1947.\nTeatro.\nL'euvra teatral \u00ebd Motura a arvela n\u00eb sp\u00ecrit sat\u00ecrich, sutil ma nen \u00ebsbefios n\u00ec brusch.\nL'ambient ch'a arpresenta a l'\u00e9 scasi sempe col \u00ebd j'ovri\u00e9 o dla p\u00f2vra gent, con dij p\u00ebrsonage arsegn\u00e0 a s\u00f2 destin.\nSt\u00f2ria sempia \u00ebd na cobia \u00ebd giovo.\nArconossiment.\nMotura a vagna \u00ebl premi \u00ebd poes\u00eca Sanrem 1946.\nS\u00f2 travaj \"Gir\u00f2 fantas\u00eca (St\u00f2ria d'un p\u00f2vr diav)\" a vagna \u00ebl premi Sit\u00e0 \u00ebd Siri\u00e8 1960."}
{"id": "4551", "revid": "19", "url": "https://pms.wikipedia.org/wiki?curid=4551", "title": "Oreste Galin-a", "text": "Poeta.\nOreste Galin-a (\"Oreste Gallina\" a l'an\u00e0grafe) a l'era nass\u00f9 al Mango \u00ebl 24 \u00ebd gen\u00e9 d\u00ebl 1898.\nDa giovo a l'av\u00eca frequent\u00e0 l'academia militar a Parma andoa a l'ha anandia na longa e ancreusa amicissia con Pinin Pac\u00f2t.\nA l'era st\u00e0it peui p\u00ebrzon\u00e9 durant la prima gu\u00e8ra mondial.\nCon Pac\u00f2t e Vigin Fioch\u00e8t a l'\u00e9 fondator ant \u00ebl 1927 dla prima serie d\"'Ij Brand\u00e9 - Arvista 'd Poes\u00eca Piemont\u00e8isa\".&lt;br&gt;\nAi 15 d\u00eb st\u00e8mber 1956, a l'\u00e9 ansign\u00ec dla mudaja d'\u00f2r dla Ciambrea dij Deput\u00e0, p\u00ebr av\u00e8j vagna \u00ebl concors band\u00ec daj \"Brand\u00e9\" pr'ij des agn da l'achit dla sconda serie.&lt;br&gt;\nA meuir la s\u00e8ira d\u00ebl 15 d'ot\u00f3ber d\u00ebl 1985 a Aron-a, ant\u00e9 ch'a l'era st\u00e0it p\u00ebr tanti agn professor \u00ebd litre e pr\u00e9sside dla sc\u00f2la media, an mantnend per\u00f2 n'anliura ancreusa con soa t\u00e8ra \u00ebd n\u00e0ssita.\nA l'\u00e9 sotr\u00e0 al camposanto d\u00ebl Mango d'Alba.\nP\u00ebrsonage prinsipal \u00ebd v\u00e0ire soe poes\u00ece, p\u00ebr la p\u00ec part an langh\u00e8t, a l'\u00e9 'l paisan Pero."}
{"id": "4552", "revid": "71", "url": "https://pms.wikipedia.org/wiki?curid=4552", "title": "Ij Brand\u00e9", "text": "Publicassion literaria piemont\u00e8isa.\nLa prima serie.\nLa prima serie (\"Ij Brand\u00e9 - Arvista 'd poes\u00eca piemont\u00e8isa\") a l'\u00e9 anandi\u00e0 da Pinin Pac\u00f2t, Oreste Galin-a e Vigin Fioch\u00e8t \u00ebl 5 \u00ebd mars d\u00ebl 1927; a-i na seurto sinch n\u00f9mer (j'\u00e0utri a son dij 31 \u00ebd mars, 15 d'avril, 30 d'avril, 31 \u00ebd maj 1927), stamp\u00e0 an 500 c\u00f2pie.&lt;br&gt;\nAnt la redassion, mincadun a l'av\u00eca s\u00f2 bad\u00f2: Pac\u00f2t a scriv\u00eca j'articoj \u00ebd fond, Galin-a a publicava \u00ebl mej \u00ebd soe poes\u00ece, Fioch\u00e8t a fas\u00eca \u00ebl cronista mondan.\nLa sconda serie.\nLa sconda serie (\"Ij Brand\u00e9 - Giornal \u00ebd poes\u00eca piemont\u00e8isa\") a seurt doe vire al m\u00e8is, al 1m e ai 15, an ancaminand soe publicassion \u00ebl 15 d\u00eb st\u00e8mber d\u00ebl 1946.\nDiression e aministrassion a son an contr\u00e0 San Fransesch d'Assisi 11, a ca 'd Pac\u00f2t.\nDiretor respons\u00e0bil a l'\u00e9 Pinin Pac\u00f2t, diretor aministrativ Renato Bertolotto.\n\u00cbl pressi a l'\u00e9 \u00ebd 10 lire al n\u00f9mer, 200 lire a l'ann.\nA chita ai 15 d\u00eb dz\u00e8mber 1957, apress 268 n\u00f9mer, p\u00ebr un total \u00ebd 1060 p\u00e0gine e 308 autor public\u00e0.&lt;br&gt;\nDantorn a costa publicassion a s\u00eb strenz e a madura la mej espression po\u00e9tica piemont\u00e8isa d\u00ebl temp.\nL'armanach.\nDal 1960 a l'\u00e9 public\u00e0 \"Ij Brand\u00e9 - Armanach \u00ebd poes\u00eca piemont\u00e8isa\" che a seurt na vira a l'ann (dal 1988 coma suplement d\u00ebl giornal Piemont\u00e8is Ancheuj; d\u00ebl 2007 a l'\u00e9 surt\u00ec ansema a l\"'Agenda piemont\u00e8isa\").\nCosta antolog\u00eca anual \u00ebd literatura piemont\u00e8isa findi a l'edission 1965 a l'era soagn\u00e0 da Pinin Pac\u00f2t.\nD\u00ebl 1964 a l'\u00e9 surt\u00ec tanme armanach \"\u00ebd poesia piemont\u00e8isa e valdostan-a\" e d\u00ebl 1965 \"\u00ebd poes\u00eca piemont\u00e8isa, alpin-a e valdostan-a\".\nMortie Pac\u00f2t, Renzo Gandolfo a l'ha pront\u00e0 l'armanach 1966.\nDal 1967 la publicassion a l'\u00e9 st\u00e0ita cud\u00eca da Milo Br\u00e9.\nL'edission 2008 a l'\u00e9 st\u00e0ita soagn\u00e0 da Remo Bertodatti, Giusep Gor\u00eca, Michele Bonavero e Dario Pasero.\nL'edission 2009 a l'\u00e9 st\u00e0ita cud\u00eca da Giusep Gor\u00eca, mentre che cola d\u00ebl 2010 a l'ha soagnala Michele Bonavero (Michel dij Bonav\u00e9), butand n'atension particolar a present\u00e9 na sernia d'autor neuv ch'a ven-o da tute le part d\u00ebl Piemont p\u00ebrch\u00e8 l'Armanach dij Brand\u00e9 a sia vreman la vos \u00ebscrita 'd tut \u00ebl Piemont."}
{"id": "4624", "revid": "118", "url": "https://pms.wikipedia.org/wiki?curid=4624", "title": "Coprinus auricomus", "text": "Un pissacan: \u00ebl Coprinus auricomus.\nDescrission.\nCapel fin a 2,5 cm, piat o a pupa, ross motobin viv al disch, bes grisastr dantorn. Gamba \u00e0uta fin a 8 cm e larga fin a 0,3 cm, biancastra. Motobin a sloa.\nAmbient.\nA ch\u00ebrs a t\u00e8ra. A la prima prest.\nComestibilit\u00e0.\n&lt;br&gt;\nSensa anteresse alimentar.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nCoprinus auricomus Patouillard"}
{"id": "4625", "revid": "118", "url": "https://pms.wikipedia.org/wiki?curid=4625", "title": "Coprinus niveus", "text": "Un pissacan: \u00ebl Coprinus niveus.\nDescrission.\nCapel fin a 3 cm, bianch, da fiocos a farinos. B\u00f2rd stri\u00e0.\nLamele grise peui n\u00e8ire. Gamba \u00e0uta fin a 8 cm e larga fin a 0,5 cm, farinosa-fiocosa. \nAmbient.\nA ch\u00ebrs \u00ebdzora a le buse.\nComestibilit\u00e0.\n&lt;br&gt;\nSensa anteresse alimentar.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nCoprinus niveus (Pers. : Fr.) Fries"}
{"id": "4626", "revid": "57", "url": "https://pms.wikipedia.org/wiki?curid=4626", "title": "Coprinus radians", "text": "Un pissacan: \u00ebl Coprinus radians.\nDescrission.\nCapel fin a 5 cm, \u00f2cra grisastr con \u00ebl disch mon, con dij fi\u00f2ch da bianch a \u00f2cra rossastr. Gamba \u00e0uta fin a 8 cm e larga fin a 0,5 o 1 cm, clav\u00e0. \nAmbient.\nA ch\u00ebrs \u00ebdzora a suche, bion, branch \u00ebd latifeuje.\nComestibilit\u00e0.\n&lt;br&gt;\nSensa anteresse alimentar.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nCoprinus radians (Desmazi\u00e8res) Fries"}
{"id": "4627", "revid": "819870", "url": "https://pms.wikipedia.org/wiki?curid=4627", "title": "Russula albonigra", "text": "Un pissacan: la Russula albonigra.\nDescrission.\nCapel fin a 15 cm, bianch peui brunastr con nuanse rossastre, a la fin n\u00e8ir. Lamele p\u00f2ch s-ciasse, arc\u00e0, bianche. Gamba \u00e0uta fin a 6 cm e larga fin a 4 cm, bianca, gris brunastra peui n\u00e8ira. Carn an-neirenta. Savor mentol\u00e0.\nAmbient.\nA ch\u00ebrs ant ij b\u00f2sch.\nComestibilit\u00e0.\n&lt;br&gt;\nAs peul nen mangesse.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nRussula albonigra (Krombholz) Fries"}
{"id": "4628", "revid": "819872", "url": "https://pms.wikipedia.org/wiki?curid=4628", "title": "Russula densifolia", "text": "Un pissacan: la Russula densifolia.\nDescrission.\nCapel fin a 8 cm, an pressa sech, biancastr peui da brun monet a brun uliva. Lamele s-ciasse, arc\u00e0, fin-e, crema monet. Gamba \u00e0uta fin a 5 cm e larga fin a 2 cm, ci\u00e0ira, ambrunenta, da p\u00ec o men rossastra a neirastra. Carn anrossenta prima d\u00eb vn\u00ec n\u00e8ira. Savor doss, peui un p\u00f2ch amer.\nAmbient.\nA ch\u00ebrs sota le latifeuje.\nComestibilit\u00e0.\n&lt;br&gt;\nAs peul nen mangesse.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nRussula densifolia Secretan ex Gillet"}
{"id": "4629", "revid": "118", "url": "https://pms.wikipedia.org/wiki?curid=4629", "title": "Russula laurocerasi", "text": "Un pissacan: la Russula laurocerasi.\nDescrission.\nCapel fin a 8 cm, \u00f2cra gi\u00e0un rossastr. Lamele da crema a maci\u00e0 \u00ebd rossastr ci\u00e0ir. Gamba \u00e0uta fin a 7 cm e larga fin a 1,5 cm, veuida da biancastra a brunastra. Carn maci\u00e0 \u00ebd baross. Odor \u00ebd m\u00e0ndole am\u00e8re m\u00ebs-ci\u00e0 a c\u00f2rn brus\u00e0. Savor \u00e0gher.\nAmbient.\nA ch\u00ebrs sota le latifeuje.\nComestibilit\u00e0.\n&lt;br&gt;\nAs peul nen mangesse.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nRussula laurocerasi Melzer"}
{"id": "4630", "revid": "57", "url": "https://pms.wikipedia.org/wiki?curid=4630", "title": "Russula praetervisa", "text": "Un pissacan: la Russula praetervista.\nDescrission.\nCapel fin a 6 cm, da bes brunastr a gris \u00f2cra ci\u00e0ir. Lamele da bianche a crema grisastre. Gamba \u00e0uta fin a 5 cm e larga fin a 1,5 cm, bianca peui bistr, maci\u00e0 \u00ebd ross motobin viv an bass. Odor nausiant, \u00ebd goma. Savor nen bon, ma nen beus.\nAmbient.\nA ch\u00ebrs ant ij b\u00f2sch, ij sent\u00e9.\nComestibilit\u00e0.\n&lt;br&gt;\nAs peul nen mangesse."}
{"id": "4631", "revid": "118", "url": "https://pms.wikipedia.org/wiki?curid=4631", "title": "Russula raoultii", "text": "Un pissacan: la Russula raoultii.\nDescrission.\nCapel fin a 6 cm, fr\u00e0gil, gi\u00e0un an mes, biancastr al b\u00f2rd, striol\u00e0. Lamele p\u00f2ch s-ciasse, bianche. Gamba \u00e0uta fin a 5 cm e larga fin a 1,5 cm, bianca.\nCarn bianca, motobin beusa. Odor \u00ebd pom.\nAmbient.\nA ch\u00ebrs sota le latifeuje.\nComestibilit\u00e0.\n&lt;br&gt;\nAs peul nen mangesse.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nRussula raoultii Qu\u00e9let"}
{"id": "4632", "revid": "118", "url": "https://pms.wikipedia.org/wiki?curid=4632", "title": "Russula solaris", "text": "Un pissacan: la Russula solaris.\nDescrission.\nCapel fin a 8 cm, brilant, gi\u00e0un euv, ci\u00e0ir al b\u00f2rd (dle vire p\u00ec o men ross!), stri\u00e0. Lamele bianche peui crema \u00f2cra ci\u00e0ir. Gamba \u00e0uta fin a 6 cm e larga fin a 2 cm, bianca peui monet. Carn ch'as peul sgnachesse, bianca, beusa. Odor da frut\u00e0 a d'asil. \nAmbient.\nA ch\u00ebrs sota ij f\u00f2.\nComestibilit\u00e0.\nAs peul nen mangesse.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nRussula solaris Ferdinandsen &amp; Winge"}
{"id": "4633", "revid": "12319", "url": "https://pms.wikipedia.org/wiki?curid=4633", "title": "Safo", "text": "Poet\u00ebssa an lenga greca antica.\nSafo a l'\u00e9 viv\u00f9a tra ij s\u00e9coj VII e VI aGC.\nA l'era nass\u00f9a a Ereso, ant l'\u00ecsola \u00ebd Lesbo, ma a l'ha passa la p\u00ec part \u00ebd soa vita a Mitilen-e.\nSoa famija.\n\u00cbd soa famija as sa p\u00f2ch: a-i son almach eut version d\u00ebl n\u00f2m \u00ebd s\u00f2 pare, dont Scamandr\u00f2nim - \u00ebl n\u00f2m arport\u00e0 da Er\u00f2dot - a smija la p\u00ec acet\u00e0bil.\nA l'av\u00eca tre frej e \u00ebl savant Aten\u00e9o a fortiss che la poet\u00ebssa a laudava soens \u00ebl p\u00ec giovo, Larich, copi\u00e9 d\u00ebl pritani \u00ebd Mitilen-e.\n\u00cbd n'\u00e0utr frel, Carass, as sa che durant un viag\u00e9 d'af\u00e9 an Egit a l'era ancaprissiasse \u00ebd na cortisan-a ch'as ciamava D\u00f2rica; ant ij frament \u00ebd na poes\u00eca (da doi papir d'Ossirinch) an \u00ebstr\u00f2fe s\u00e0fiche, la poet\u00ebssa a j'\u00e0ugura \u00ebd torn\u00e9 bin e arpij\u00e0 da s\u00f2 eror: a l'era preocup\u00e0 che \u00ebl comportament \u00ebd s\u00f2 frel a pod\u00e8issa vast\u00e9 soa riputassion p\u00ebrsonal.\nA-i \u00e9 un frament ch'a smija esse na s\u00f9plica che D\u00f2rica a peussa p\u00e0 torna angabiol\u00e9 s\u00f2 frel.\nSafo a l'era mari\u00e0 con n'\u00f2m rich e a l'av\u00eca na fija, Cl\u00e8ide (ch'a l'av\u00eca \u00ebl midem n\u00f2m \u00ebd soa granda \u00ebd mare), ma a l'\u00e9 t\u00f2st rest\u00e0 v\u00ecdoa.\nA-i \u00e9 ch\u00e8ich frament ant\u00e9 che Safo a arpr\u00f2cia con amor la fija \u00ebd vor\u00e8j un biz\u00f3 spatussant.\nAn costa poes\u00eca as v\u00ebd n'espression \u00ebd d\u00ebspresi p\u00ebr Pitach, l\u00f2n ch'a smija conferm\u00e9 l'apartenensa \u00ebd Safo a la nobl\u00ebssa \u00ebd Lesbo.\nSoa ativit\u00e0.\nL'ativit\u00e0 dla poet\u00ebssa a Mitilen-e a l'av\u00eca na fonsion sossial bin precisa: l'educassion \u00ebd fije n\u00f2bij, an na comunit\u00e0 andoa a mostrava, tra l'\u00e0utr, m\u00f9sica, dansa, cant, elegansa ant \u00ebl veste, tut sentr\u00e0 an sla divossion d'Afrodite.\nLe fije a dov\u00eco \u00ebdc\u00f2 pij\u00e9 part a le gare \u00ebd bl\u00ebssa ch'as fas\u00eco a Lesbo.\nSafo a l'era p\u00e0 l'\u00f9nica a f\u00e9 la magistra: soens an soe poes\u00ece a-i \u00e9 d'espression \u00ebd d\u00ebspresi violent p\u00ebr ch\u00e8iche soe rivaj (Andr\u00f2meda, G\u00f2rgo), n\u00f2bij \u00ebdc\u00f2 lor.\nCoinvolgi\u00f9a ant \u00ebl moviment \u00ebd resistensa aj tirann, \u00ebl \"Marmor Parium\" a conta che a dev \u00ebscap\u00e9 an esili dal 603 al 595 aGC (da l\u00f2n ch'a smija an Sicilia), tanme a l'\u00e9 bel f\u00e9 ch'a sia capit\u00e0 \u00ebdc\u00f2 a d'\u00e0utri esponent \u00ebd l'aristocrass\u00eca: ant un frament ch'a l'\u00e9 rivane, s\u00f2 contemporani Alc\u00e9o as adressa a chila con gran r\u00ebspet e amirassion, an ciamand-la \u00abcav\u00e8j \u00ebd viol\u00ebtta, soris doss\u00bb.\nA rintra d\u00f2p ch'a-i \u00e9 n'amnist\u00eca.\nA prop\u00f2sit \u00ebd soa veciaja as treuvo doi arferiment, ma as sa nen s'a son s\u00f2 o si l'autor a l'\u00e9 cheidun d'\u00e0utr.\nDla fin \u00ebd soa vita as sa gnente.\nSoe poes\u00ece.\nSafo a l'\u00e9 aotris \u00ebd l\u00ecriche ant la parlada e\u00f2lica \u00ebd v\u00e0ire g\u00e9ner: epital\u00e0mich, mitol\u00f2gich, coral e er\u00f2tich, imit\u00e0 \u00ebdc\u00f2 da Catul.\nPulio L\u00e0urea a conta che soe l\u00ecriche a l'ero st\u00e0ite rangi\u00e0 an neuv l\u00ecber, organis\u00e0 p\u00ec che poss\u00ecbil conforma a 'd criteri \u00ebd m\u00e9trica.\n\u00cbl prim l\u00ecber a contn\u00eca componiment an \u00ebstr\u00f2fe s\u00e0fiche, l\u00eb scond poes\u00ece an pent\u00e0metr dat\u00eclich e\u00f2lich e \u00ebl ters an asclepiad\u00e9o magior; ant \u00ebl quart l\u00ecber a-i dov\u00eco ess-ie ij componiment an tetr\u00e0metr j\u00f2nich \"a majore\" (con s\u00eclaba l\u00ecbera al prinsipi e sar\u00e0 ant un m\u00e9ter troc\u00e0ich).\nJ'epit\u00e0lam, an v\u00e0ire m\u00e9triche, a l'ero argrop\u00e0 ant \u00ebl l\u00ecber n\u00f9mer eut.\n\u00cbd chila a son rivane p\u00ec che dosent antra frament e testimonianse ch'a r\u00ebsguardo ij s\u00f2 test, dont n'\u00f2de bele che antegra o scasi.\nFin-a a vers la fin d\u00ebl s\u00e9col ch'a fa XIX, ij test \u00ebd Safo as conoss\u00eco mach travers le sitassion d'\u00e0utri autor, e a l'ero p\u00ebr la p\u00ec part dij frament motobin curt e, gav\u00e0 ch\u00e8ich situassion p\u00ec fortun\u00e0, ant la p\u00ec part dij cas a l'\u00e9 mal f\u00e9 cap\u00ec bin \u00ebl contest \u00ebd coste sitassion.\nApress, papir e b\u00ebrgamin-e con manuscrit \u00ebd test \u00ebd Safo, ch'a van dl\u00eb II al s\u00e9col ch'a fa VII dGC a son \u00ebst\u00e0it d\u00ebscoat\u00e0 an Egit.\nA son goern\u00e0 a Oxford, Berlin, Londra, Firense, Halle.\nLa lenga dovr\u00e0 da Safo a smija nen esse cola literaria, ma cola parl\u00e0 minca di daj s\u00f2 contemporani, e s\u00f2n a la diferensia dal rest \u00ebd la poes\u00eca greca ch'a l'\u00e9 rivane.\nCosta natural\u00ebssa dla lenga as cobia a j'emossion f\u00f2rte dij soget, an dasend n'arzult\u00e0 fiamengh.\nSoa partissipassion a la vita sossial a l'\u00e9 document\u00e0 dai v\u00e0ire epit\u00e0lam, ch'a dov\u00eco esse cant\u00e0 da c\u00f2ro \u00ebd giovo an ocasion dij mariage.\nA l'\u00e9 ant \u00ebs contest-s\u00ec ch'a va ant\u00ebrpret\u00e0 la poes\u00eca \u00ebd Safo, pit\u00f2st che an s\u00ebl livel dla confession e dl'espression p\u00ebrsonal dij sentiment.\nSoe poes\u00ece er\u00f2tiche a son anquadr\u00e0 ant la vita dla comunit\u00e0 feminin-a ant\u00e9 ch'a mostrava.\nAntra ij p\u00ebrsonage ch'as ancontro ant ij frament, an dzorp\u00ec a coj gi\u00e0 mansion\u00e0, a-i \u00e9 \u00c0ctis, a s\u00f2 temp cara, ma adess \u00ebstrangera, port\u00e0 via da Andr\u00f2meda; Anact\u00f2ria, part\u00eca leugn; Dica, p\u00ec am\u00e0bil che la c\u00f2tia Giriun.\nL'amor a l'\u00e9 concep\u00ec tanme mem\u00f2ria, arc\u00f2rd dj'esperiense pass\u00e0, ch'a l'han na projession ant \u00ebl present.\nCost a l'\u00e9 l'aspet ch'a d\u00f2mina la \"poes\u00eca d'Arign\u00f2ta\".\nAn n'\u00e0utr frament as fa \u00ebl paragon d'\u00c9ros con \u00ebl vent che an sla montagna a sbanata le roj.\nA-i \u00e9 \u00ebdc\u00f2, ant la poes\u00eca \u00ebd Safo, na tension costanta e suferta antra l\u00eb s-cianch dj'afet e soa possibilit\u00e0 d'arnovesse.\n\u00cbdc\u00f2 l'ansidita \"poes\u00eca dla gelos\u00eca\", apress la descrission dla soferensa dla poet\u00ebssa, ch'a l'\u00e9 p\u00ec v\u00ebrda dl'erba e ch'as v\u00ebd davzin-a a la m\u00f2rt, a va vers soa conclusion con na n\u00f2ta \u00ebd rassignassion cossienta.\nAnt n'\u00e0utr frament, \u00ebl desideri d\u00ebl soris lusent d'Anact\u00f2ria a l'\u00e9 but\u00e0 ant un contest d'argomentassion pasie e a l'\u00e9 cobi\u00e0 a la cossiensa che s\u00f2 amor a sar\u00e0 nen content\u00e0.\nLa divossion d'Afrodite a ven f\u00f2ra da soe poes\u00ece tanme n'espression ideal d\u00ebl sens \u00ebd continuit\u00e0 ch'a l'\u00e9 fondamental dla poes\u00eca er\u00f2tica \u00ebd Safo: ant l'orassion ch'a duverta \u00ebl prim l\u00ecber, Safo a ciama a la dea d'anterven-e ancor na vira, e Afrodite a j'assicura che, coma ant \u00ebl pass\u00e0, chila a sar\u00e0 pronta a giutela.\nSafo a s\u00eb speta la midema capassit\u00e0 \u00ebd rest\u00e9 da la poes\u00eca: a sa bin che \u00ebl lustr confer\u00ec da la poes\u00eca a va motobin d\u00eb dl\u00e0 dla m\u00f2rt.\nLa rielaborassion dla figura \u00ebd Safo.\nLa figura \u00ebd Safo a l'\u00e9 st\u00e0ita an v\u00e0ire manere deform\u00e0 da legende, cheidun-e arpij\u00e0 da la comedia \u00e0tica: conforma a la p\u00ec conoss\u00f9a, arport\u00e0 da Ovidi, la poet\u00ebssa, nen contracambia an s\u00f2 amor p\u00ebr \u00ebl barcaireul Faon, as sar\u00eca campasse an mar dal s\u00e0ut \u00ebd L\u00e9ucad.\nV\u00e0ire euvre dla literatura europenga a son \u00ebst\u00e0ite dedic\u00e0 ant ij s\u00e9coj a la figura \u00ebd Safo."}
{"id": "4634", "revid": "9930", "url": "https://pms.wikipedia.org/wiki?curid=4634", "title": "N\u00f2ssis", "text": "Poet\u00ebssa an lenga greca antica.&lt;br&gt;\nN\u00f2ssis a l'era nass\u00f9a a Lokroi Epizephyrioi (al di d'ancheuj L\u00f2cri) al prinsipi d\u00ebl III s\u00e9col aGC.&lt;br&gt;\nA l'\u00e9 aotris d'epigrama d'amor ant la parlada d\u00f2rica.\nMach d\u00f3des \u00ebd costi a son rivane."}
{"id": "4635", "revid": "9930", "url": "https://pms.wikipedia.org/wiki?curid=4635", "title": "Prareu", "text": "Prareu (\"Prarolo\" \u00ebn italian) a l\u2019\u00e9 un comun \u00ebd 589 abitant dla provincia \u00ebd V\u00ebrs\u00e8j.\nAministrassion.\n\u00cbl s\u00ecndich a l'\u00e9 Dario Caldera (dal 30/05/2006)."}
{"id": "4636", "revid": "9523", "url": "https://pms.wikipedia.org/wiki?curid=4636", "title": "San Damian (AT)", "text": "San Damian \u00f2 San Damian d'Ast (\"San Damiano d'Asti\" an italian) a l'\u00e9 un comun d' 8.442 abitant dla provincia d'Ast.\nStassion feroviaria.\nSan Damian a l\u2019\u00e9 servia da na stassion feroviaria. Contut ch\u2019a l\u2019\u00e9 ciam\u00e0 stassion \u00ebd San Damian d'Ast, chila as treuva ant Vajeran, na frassion d\u2019Ast.\nAministrassion.\n\u00cbl s\u00ecndich a l'\u00e9 Mauro Caliendo (da l' 8/06/2009).\nSit\u00e0 gemel\u00e0.\nSan Damian a l'\u00e9 gemel\u00e0 con:"}
{"id": "4637", "revid": "9930", "url": "https://pms.wikipedia.org/wiki?curid=4637", "title": "Teor\u00eca dj'ansem", "text": "La teor\u00eca dj'ansem a l'\u00e9 cola branca dla l\u00f2gica matem\u00e0tica anvent\u00e0 da Georg Cantor ch'a studia la nossion d'ansem e d'apartenensa coma fondament p\u00ebr tuta la matem\u00e0tica.\nConforma a l'antuission, n'ansem a l'\u00e9 na colession formula_1 d'og\u00e8t ch'a sodisfo ch\u00e8ich propriet\u00e0 formula_2.\nBelavans, cost conc\u00e8t d'ansem a l'\u00e9 contradit\u00f2ri, p\u00ebr via d\u00ebl parad\u00f2ss \u00ebd Russell.\nS\u00f2n a l'\u00e9 st\u00e0it n\u00eb spron pr'\u00ebsmon-e n'assiomatisassion p\u00ec atenta, p\u00ebr pod\u00e8j f\u00e9 le v\u00e0ire operassion \u00ebd costrussion dj'ansem sensa droch\u00e9 an costa - o an d'\u00e0utre - contradission.\nAn dzorp\u00ec, tute le teor\u00ece matem\u00e0tiche a j'ero giumaj smon\u00f9e an forma assiom\u00e0tica, dzortut cole ch'a r\u00ebsguardavo dj'ent neuv.\nDle v\u00e0ire assiomatisassion poss\u00ecbij p\u00ebr la teor\u00eca dj'ansem cola p\u00ec dovr\u00e0 as basa an sj'assi\u00f2ma s\u00ec-dapress.\nCosti assi\u00f2ma a son dov\u00f9 a Zermelo (1908), gav\u00e0 rampiass e regolarit\u00e0.\nL\u00eb schema \u00ebd rampiass a l'\u00e9 dov\u00f9 \u00ebd fasson indipendenta a Fraenkel e a Skolem (1922), l'assi\u00f2ma \u00ebd regolarit\u00e0 a l'\u00e9 st\u00e0it antrod\u00f2t da von Neumann (1925), bele che un prinsipi s\u00ecmil a l'era gi\u00e0 st\u00e0it consider\u00e0 da Skolem.\nJ'assi\u00f2ma a son esprim\u00f9 ant \u00ebl lengage d\u00ebl prim \u00f3rdin dla teor\u00eca dj'ansem ch'a l'ha mach formula_3 'me s\u00ecmbol nen l\u00f2gich.\n1. Assi\u00f2ma d'estensionalit\u00e0: si formula_4 e formula_5 a son d'ansem con j'istess element, antlora formula_6:\n2. Assi\u00f2ma dla cobia: d\u00e0it formula_8 e formula_9 a-i \u00e9 n'ansem formula_10 dont j'element a son formula_8 e formula_9:\n3. Schema d'assi\u00f2ma \u00ebd separassion: si formula_14 a l'\u00e9 na f\u00f3rmola, d\u00e0it un par\u00e0meter formula_15 e n'ansem formula_4 a-i \u00e9 n'ansem formula_17 dont j'element a son tuti j'formula_18 ch'a l'han la propriet\u00e0 formula_19:\n4. Assi\u00f2ma dl'union: d\u00e0it n'ansem formula_4 a-i \u00e9 n'ansem formula_22 ch'a l'\u00e9 l'union \u00ebd tuti j'element d'formula_4:\n5. Assi\u00f2ma dl'ansem potensa: d\u00e0it n'ansem formula_4 a-i \u00e9 n'ansem formula_26 \u00ebd tuti ij sot-ansem d'formula_4:\n6. Assi\u00f2ma dl'infin\u00ec: a-i \u00e9 n'ansem formula_29 con la propriet\u00e0 che formula_30 e minca vira che formula_31 \u00ebdc\u00f2 formula_32.\n7. Schema d'assi\u00f2ma \u00ebd rampiass: si formula_33 a l'\u00e9 na f\u00f3rmola ch'a definiss na fonsion formula_34, visad\u00ec formula_35, antlora d\u00e0it un par\u00e0meter formula_15 e n'ansem formula_4 a-i \u00e9 n'ansem formula_38, plancia d'formula_4 sota formula_34.\n8. Assi\u00f2ma \u00ebd regolarit\u00e0: minca ansem nen veuid a l'ha n'element minimal p\u00ebr la relassion d'apartenensa.\n9. Assi\u00f2ma \u00ebd selession: minca famija d'ansem nen veuid a l'ha na fonsion \u00ebd selession.\nJ'assi\u00f2ma da 1 a 8 a formo la teor\u00eca \u00ebd Zermelo-Fraenkel, ZF; an giontand-je l'assi\u00f2ma \u00ebd selession a s'oten la teor\u00eca ZFC.\nJ'assi\u00f2ma a son nen tuti indipendent.\nLa separassion as peul oten-se dal rampiass an aplicandlo a la f\u00f3rmola formula_41.\nCosta teor\u00eca sempia e eleganta a p\u00ebrmet \u00ebd d\u00ebsvlup\u00e9 dij rasonament ch'a sburdisso s'as pensa a la gr\u00f2ssa conom\u00eca d\u00ebl lengage.\nSt\u00f2ria.\nBele che \u00ebl prim apr\u00f2cc a j'ansem infin\u00ec a smija ch'a sia st\u00e0it \u00ebd Bolzano, a l'\u00e9 Cantor ch'as rend cont \u00ebd l'amportansa dle fonsion bijetive e a smon la nossion \u00ebd cardinalit\u00e0 'd n'ansem.\nCantor a anandia la teor\u00eca dij n\u00f9mer cardinaj e ordinaj e j'anvestigassion dla topolog\u00eca dla reta real.\nJ'arserche \u00ebd Cantor a ancamin-o d\u00ebl 1874, cand a dmostra che l'ansem dij n\u00f9mer reaj a l'\u00e9 p\u00ec che numer\u00e0bil, antant che l'ansem dij reaj alg\u00e9brich a l'\u00e9 numer\u00e0bil.\nDa antlora j'arserche an teor\u00eca dj'ansem a l'han \u00ebmn\u00e0 a na caterva d'arzult\u00e0 amportant e arvolussionari.\nComa ant la p\u00ec part \u00ebd le dissiplin-e, ant \u00ebl d\u00ebsvlup \u00ebst\u00f2rich \u00ebd la teor\u00eca dj'ansem a-i son \u00ebstaje dj\u00eb sbilauciament e dij cangiament \u00ebd but.\nAl di d'ancheuj, l\u00eb studi dla teor\u00eca dj'ansem a comprend, tra l'\u00e0utr, la combinat\u00f2ria infin\u00eca, le t\u00e9cniche \u00ebd forsament, ij modej anterior, la teor\u00eca descritiva dj'ansem, ij grand cardinaj, l\u00eb studi d'assi\u00f2ma neuv.\nD'\u00e0otre assiomatisassion dla teor\u00eca dj'ansem.\nDa banda \u00ebd ZFC, \u00ebdc\u00f2 d'\u00e0otri sistema assiom\u00e0tich a son \u00ebst\u00e0it \u00ebstudi\u00e0 p\u00ebr la teor\u00eca dj'ansem.\nAn tra ij p\u00ec amportant a-i \u00e9 la teor\u00eca \u00ebd Bernays-G\u00f6del.\nS'as gava l'assi\u00f2ma \u00ebd rampiass da la teor\u00eca \u00ebd Zermelo-Fraenkel, as oten la teor\u00eca \u00ebd Zermelo."}
{"id": "4638", "revid": "13316", "url": "https://pms.wikipedia.org/wiki?curid=4638", "title": "Johann Bernoulli", "text": "Johan Bernoulli a l'\u00e9 st\u00e0it un matem\u00e0tich.\nA nass a Basil\u00e9a \u00ebl 27 \u00ebd luj d\u00ebl 1667, frel \u00ebd t\u00ebrdes agn p\u00ec giovo d\u00ebl p\u00ec arnom\u00e0 Jakob.&lt;br&gt;\nS\u00f2 pare Nikolaus, consij\u00e9 d\u00eb stat a Basil\u00e9a, a vor\u00ebria fene \u00ebn mercant, ma chiel a ancamin-a a studi\u00e9 meisin-a.\nPij\u00e0 s\u00f2 dotor\u00e0 d\u00ebl 1690, as vira vers la matem\u00e0tica e a l'\u00e9 anlev \u00ebd s\u00f2 frel Jakob a Basil\u00e9a.\nA scriv doe cite euvre \u00ebd c\u00e0lcol diferensial e ant\u00ebgral.\nA Paris a mostra \u00ebl c\u00e0lcol infinitesimal al march\u00e8is de L'H\u00f4pital con l'ac\u00f2rdi che chiel-s\u00ec a p\u00f9blica a s\u00f2 n\u00f2m dj'arzult\u00e0 che an vrit\u00e0 a son \u00ebd Bernoulli (coma l'avos\u00e0 r\u00e9gola \u00ebd L'H\u00f4pital).\nAnt \u00ebl 1695 Bernoulli a dventa professor \u00ebd matem\u00e0tica a l'Universit\u00e0 \u00ebd Groningen e, a la m\u00f2rt \u00ebd s\u00f2 frel Jakob d\u00ebl 1705, a-j suc\u00e8d a l'Universit\u00e0 \u00ebd Basil\u00e9a, ant\u00e9 ch'a l'ha Euler antra j'anlev.&lt;br&gt;\nAmis \u00ebd Leibniz, as piassa a soa dif\u00e8isa ant la rusa con Newton an sla priorit\u00e0 dl'anvension d\u00ebl c\u00e0lcol diferensial.&lt;br&gt;\nA meuir a Basil\u00e9a \u00ebl 1m \u00ebd gen\u00e9 d\u00ebl 1748.\nA l'era pare \u00ebd Nicolas, giurista e matem\u00e0tich, Daniel, matem\u00e0tich e m\u00e9dich, e Johann, matem\u00e0tich.\nSoe contribussion.\nBernoulli as anteressa d\u00eb squasi tute le branche dla matem\u00e0tica e la p\u00ec part \u00ebd s\u00f2 arzult\u00e0 as treuva ant le litre che a scambia con d'\u00e0otri matem\u00e0tich, dont Leibniz e Huygens.\nA l'\u00e9 nen ci\u00e0ir se tuti j'arzult\u00e0 dont a arv\u00e9ndica la paternit\u00e0 a s\u00eco da bon s\u00f2, \u00ebdc\u00f2 p\u00ebrch\u00e8 - bin orgojos e preocup\u00e0 \u00ebd soa notoriet\u00e0 - soens ant j\u00eb scrit a arciama nen le sorgiss da 'ndoa ch'a pija.\nAn matem\u00e0tica, Johann Bernoulli a l'ha d\u00ebsvlup\u00e0 l'apr\u00f2cc anal\u00ectich a la trigonometr\u00eca e l\u00eb studi d\u00ebl logaritm.\nA l'\u00e9 anteressasse \u00ebd c\u00e0lcol dle variassion e c\u00e0lcol infinitesimal, e a l'ha contribu\u00ec a spanti\u00e9 le notassion \u00ebd Leibniz.\nA l'ha travaj\u00e0 an s\u00ebl c\u00e0lcol esponensial e p\u00ebr prim a det\u00e8rmina la linia \u00ebd diss\u00e8isa m\u00e0ssima, sot-lignand la relassion \u00ebd costa curva con la stra ch'a fa un raj \u00ebd lus ch'a traversa seuj \u00ebd densit\u00e0 vari\u00e0bil.\nAs devo a chiel \u00ebdc\u00f2 d'arzult\u00e0 an sle curve, j'equassion diferensiaj e le serie.\nAs atribuisso a chiel l\u00eb studi dla brachist\u00f2crona e l'antrodussion d\u00ebl concet \u00ebd geod\u00e9tica.\nA l'\u00e9 anteressasse \u00ebdc\u00f2 \u00ebd ch\u00ecmica, f\u00ecsica, astronom\u00eca.\nA l'ha smon\u00f9 na soa teor\u00eca dij mar\u00e9, a l'ha s\u00ebrc\u00e0 d'ant\u00ebrpret\u00e9 la fermentassion e la contrassion dij m\u00f9scoj.\nAnt \u00ebl 1734 a concor p\u00ebr \u00ebn premi dl'Academia dle Siense; l'Academia a lo divid tra chiel e s\u00f2 fieul Daniel.\nA s'anrabia tant ch'a manda s\u00f2 fieul f\u00f2ra \u00ebd ca."}
{"id": "4639", "revid": "19", "url": "https://pms.wikipedia.org/wiki?curid=4639", "title": "Nicolas II Bernoulli", "text": "Matem\u00e0tich, fieul p\u00ec grand \u00ebd Johann Bernoulli.\nNicolas Bernoulli a nass a Basil\u00e9a ij 6 \u00ebd f\u00ebrv\u00e9 d\u00ebl 1695.\nA studia drit, ch'a mostra a Berna dal 1723 al 1725.\nPeui a oten un p\u00f2st \u00ebd professor \u00ebd matem\u00e0tica a San Peroborgh, ant\u00e9 ch'a-i rivr\u00e0 \u00ebdc\u00f2 s\u00f2 frel Daniel.\nA travaja an sla geometr\u00eca dle curve, j'equassion diferensiaj e la probabilit\u00e0.\nDa le discussion con s\u00f2 frel Daniel a-i surtir\u00e0 l'avos\u00e0 parad\u00f2ss \u00ebd San Peroborgh.\nA meuir a San Peroborgh ij 31 \u00ebd luj d\u00ebl 1726.\nCheidun dij s\u00f2 art\u00eccoj matem\u00e0tich a resto public\u00e0 ant ij travaj \u00ebd s\u00f2 pare."}
{"id": "4644", "revid": "9930", "url": "https://pms.wikipedia.org/wiki?curid=4644", "title": "Parad\u00f2ss \u00ebd Burali-Forti", "text": "Cesare Burali-Forti a l'ha anvent\u00e0 un dij prim parad\u00f2ss dla teor\u00eca dj'ansem.\nDit con par\u00f2le d\u00ebl di d'ancheuj, cost a fortiss che n'ansem dij n\u00f9mer ordinaj a esist nen: si cost-s\u00ec a esist\u00e8issa, a sar\u00eca n'ansem bin ordin\u00e0 e s\u00f2 ordinal a sar\u00eca al p\u00ec grand dj'ordinaj.\nMa a-i \u00e9 nen n'ordinal p\u00ec grand che tuti j'\u00e0otri."}
{"id": "4645", "revid": "11196", "url": "https://pms.wikipedia.org/wiki?curid=4645", "title": "Costanta d'Euler", "text": "As ciama costanta d'Euler \u00ebl l\u00ecmit formula_1 dla sequensa\nformula_2.\nS\u00f2 valor a l'\u00e9 anviron 0,5772156649, ma as sa nen s'a l'\u00e9 'n n\u00f9mer rassional o irassional."}
{"id": "4646", "revid": "9930", "url": "https://pms.wikipedia.org/wiki?curid=4646", "title": "Fonsion Gama d'Euler", "text": "La fonsion Gama d'Euler a l'\u00e9 la fonsion defin\u00eca an s\u00ebl semipian formula_1 a valor an formula_2 da la f\u00f3rmola\nformula_3.\nPer tuti ij n\u00f9mer naturaj formula_4 a val la relassion formula_5"}
{"id": "4647", "revid": "71", "url": "https://pms.wikipedia.org/wiki?curid=4647", "title": "Identit\u00e0 d'Euler", "text": "J'ugoalianse si da press a son conoss\u00f9e con \u00ebl n\u00f2m d'identit\u00e0 d'Euler:\nDagi\u00e0 che minca n\u00f9mer compless a l'\u00e9 dla forma formula_4, con formula_5 reaj (ant\u00e9 che formula_6, con formula_7 reaj, formula_8), la prima dj'identit\u00e0 d'Euler a p\u00ebrmet d\u00eb scrive minca n\u00f9mer compless ant la forma formula_9.\nPar\u00e8j, minca esponensial formula_10, ant\u00e9 che formula_11, as peul \u00ebscrivse tanme formula_12."}
{"id": "4648", "revid": "71", "url": "https://pms.wikipedia.org/wiki?curid=4648", "title": "Equassion diferensial", "text": "N'equassion diferensial a l'\u00e9 n'equassion dont j'inc\u00f2gnite a son \u00ebd fonsion e ant\u00e9 ch'a-i comparisso dle deriv\u00e0 \u00ebd se fonsion r\u00ebspet a le vari\u00e0bile indipendente (che ant j'aplicassion so\u00e8ns a peulo arpresent\u00e9 \u00ebl temp, le coordin\u00e0 spassiaj e via f\u00f2rt).&lt;br&gt;\nCand le fonsion inc\u00f2gnite a dipendo mach da un-a var\u00e0bila indipendenta, l'equassion diferensial as ciama \"ordinaria\"; si le vari\u00e0bile indipendente a son \u00ebd p\u00ec, l'equassion as ciama \"parsial\".\nL'arzolussion, o 'me ch'as dis \u00ebdc\u00f2, l\"'ant\u00ebgrassion\" \u00ebd n'equassion diferensial a l'\u00e9 'n problema anteressant e so\u00e8ns dif\u00eccil ant l'an\u00e0lisi matem\u00e0tica, ma j'equassion diferensiaj as deuvro so\u00e8ns \u00ebdc\u00f2 ant la geometr\u00eca, la f\u00ecsica, la ch\u00ecmica.&lt;br&gt;\nP\u00ebr esempi, l'equassion formula_1 a descriv la laj \u00ebd moviment \u00ebd na partissela ch'a bogia an sna reta, sogeta a l'atrassion, da 'n pont an sla reta, proporsional a la distansa dla partissela dal s\u00e8nter d'atrassion.\nAmbeless\u00ec la vari\u00e0bila indipendenta a arpresenta \u00ebl temp e y a l'\u00e9 la posission r\u00ebspet al s\u00e8nter.\nP\u00ebr pod\u00e8j determin\u00e9 la posission \u00ebd la partissela an minca moment a venta trov\u00e9 na fonsion y ch'a sodisfa l'equassion, visad\u00ec a venta arz\u00f2lvla.\nEquassion diferensiaj ordinarie.\nNa prima qualit\u00e0 d'equassion diferensial ordinaria a l'\u00e9 cola ch'as r\u00ebncontra ant l'arserca dle primitive 'd na fonsion f continua ansima a l'ant\u00ebrval [a,b] dla reta real.\nAs trata \u00ebd trov\u00e9 le solussion \u00ebd n'equassion dla forma y'=f(x), ant\u00e9 che y a l'\u00e9 la fonsion inc\u00f2gnita.\nDal c\u00e0lcol ant\u00ebgral as con\u00f2ss che le solussion dl'equassion a son tute cole fonsion, e mach coste, formula_2 ant\u00e9 che formula_3 a l'\u00e9 'n pont quals\u00ebss\u00eca an [a,b] e c a l'\u00e9 na quals\u00ebss\u00eca costanta real.\nN'equassion diferensial ordinaria d\"'\u00f3rdin\" n a l'\u00e9 n'equassion \u00ebd la forma formula_4, ant\u00e9 che F a l'\u00e9 na fonsion d'n+2 argoment, con x vari\u00e0bil indipendenta e y=y(x) fonsion inc\u00f2gnita.\nSi l'equassion general a peul esplicitesse r\u00ebspet a la deriv\u00e0 d'\u00f3rdin p\u00ec grand formula_5, visad\u00ec s'as peul \u00ebscrive ant la forma formula_6, costa forma as ciama \"normal\" e \u00ebl passage p\u00ebr oten-e costa forma as dis \"normalisassion\".&lt;br&gt;\nP\u00ebr esempi, si l'equassion formula_7 a sodisfa \u00ebl teorema \u00ebd Dini, antlora as peul normalisesse.\nCh'as cons\u00ecdera n'equassion normalis\u00e0 formula_8.\nAs peul mostresse che si f a l'\u00e9 defin\u00eca an n'anviron I d'un pont formula_9 e si f e soe deriv\u00e0 parsiaj r\u00ebspet a formula_10 a son continue an I, antlora a-i \u00e9 un n\u00f9mer formula_11 tal ch'a esist mach un-a fonsion y=y(x), continua chila e soe deriv\u00e0 fin-a a l'\u00f3rdin n ant l'ant\u00ebrval formula_12, ch'a l'\u00e9 solussion dl'equassion diferensial e ch'a sodisfa le condission formula_13.&lt;br&gt;\nPar\u00e8j, pij\u00e0 dij valor formula_14 ass\u00e8 davzin a formula_15 da f\u00e9 an manera che 'l pont formula_16 a resta ancor anterior a I, da la propriet\u00e0 pen-a smon\u00f9a a-i ven che a-i \u00e9 un formula_17 tal che ant l'ant\u00ebrval formula_18 a-i \u00e9 mach na solussion ch'a ver\u00ecfica le condission formula_19.\nCosta solussion formula_20 a dipend donca da la s\u00e8rnia dj'n costante formula_21 an d'anviron ass\u00e8 cit d'formula_15.&lt;br&gt;\nPar\u00e8j, an n'anviron d'formula_3, la solussion general dl'equassion (l'ansidit \"ant\u00ebgral general\") a dipend da n costante, ciam\u00e0 \"costante d'ant\u00ebgrassion\".&lt;br&gt;\nCand la solussion a l'\u00e9 consider\u00e0 mach an n'ant\u00ebrval formula_24, le condission formula_25 a pijo \u00ebl n\u00f2m \u00ebd \"condission inissiaj\".\nL'ant\u00ebgral general \u00ebd n'equassion formula_7 a l'\u00e9 n'ugualiansa dla forma formula_27 (\"equassion an termo fin\u00ec\") - equivalenta a l'equassion diferensial \u00ebd partensa - ch'a peul conten-e, an dzorp\u00ec dla vari\u00e0bil indipendenta x e dla fonsion inc\u00f2gnita y, \u00ebdc\u00f2 n costante formula_28, dont ij valor as peulo serne an d'ant\u00ebrvaj formula_29 an manera che p\u00ebr minca sequensa dij valor \u00ebd se costante a-i sia un-a e mach un-a fonsion ch'a sodisfa l'ugualiansa.\nConsider\u00e0 n'equassion normalis\u00e0 formula_8, si f a ver\u00ecfica la condission \u00ebd Lipschitz, as peul mostresse l'esistensa e l'unicit\u00e0 dl'ant\u00ebgral general formula_31.\nL'ant\u00ebgral general a arpresenta na famija \u00ebd curve ant \u00ebl pian ch'a dipendo da n par\u00e0meter; minca curva dla famija a l'\u00e9 ciam\u00e0 \"curva ant\u00ebgral\" e soa equassion a arpresenta na solussion dl'equassion diferensial.\nP\u00ebr determin\u00e9 j\"'ant\u00ebgraj particolar\", visad\u00ec le v\u00e0ire solussion particolar, a venta assign\u00e9 'd valor a le costante formula_32.\nS\u00f2n as peul fesse an amponend che la solussion y(x) e soe prime n-1 deriv\u00e0 a l'abio, ant un pont formula_3, dij valor \u00ebstabil\u00ec (problema \u00ebd Cauchy).\nM\u00e9tod d'ant\u00ebgrassion aprossim\u00e0.\nDagi\u00e0 che soens as riess p\u00e0 a calcol\u00e9 'd fasson espl\u00eccita le solussion \u00ebd n'equassion diferensial ordinaria, as son d\u00ebsvlupasse \u00ebd m\u00e9tod d'ant\u00ebgrassion aprossim\u00e0, dont l'usage a l'\u00e9 dvent\u00e0 p\u00ec bel f\u00e9 con l'agiut dij cabalisator.\nEquassion diferensiaj parsiaj.\nL'\u00f3rdin \u00ebd n'equassion diferensial parsial a l'\u00e9 l'\u00f3rdin p\u00ec grand dle deriv\u00e0 parsiaj dle fonsion inc\u00f2gnite ch'a comparisso ant l'equassion.\nLa forma p\u00ec general \u00ebd n'equassion diferensial parsial an na sola fonsion inc\u00f2gnita as oten an butand ugual a zero na fonsion dle vari\u00e0bile indipendente x,y..., dla vari\u00e0bila dipendenta z e 'd soe deriv\u00e0 parsiaj, \u00ebd v\u00e0ire \u00f3rdin.\nP\u00ebr esempi, n'equassion diferensial parsial as dis \"linear\" si costa fonsion a l'\u00e9 un polin\u00f2mi \u00ebd prim gr\u00e9 ant la fonsion inc\u00f2gnita e soe deriv\u00e0, dont ij coefissient a peulo dipende da le vari\u00e0bile indipendente.\nLa determinassion dl'ant\u00ebgral general \u00ebd n'equassion diferensial parsial a l'\u00e9 so\u00e8ns motobin complic\u00e0 o bele imposs\u00ecbil.\nPar\u00e8j la teor\u00eca dj'equassion diferensiaj parsiaj as propon dzortut \u00ebd determin\u00e9 si n'equassion d\u00e0ita a l'ha 'd solussion e v\u00e0ire ch'a-i na son ch'a sodisfo dle condission inissiaj o al b\u00f2rd.\nDa sa mira, j'equassion p\u00ec studi\u00e0 a son cole linear dl\u00eb scond \u00f3rdin.\nLa teor\u00eca dj'equassion diferensiaj parsiaj a l'ha contribu\u00ec a motiv\u00e9 v\u00e0ire d\u00ebsvlup \u00ebd l'an\u00e0lisi matem\u00e0tica."}
{"id": "4649", "revid": "9930", "url": "https://pms.wikipedia.org/wiki?curid=4649", "title": "F\u00f3rmola \u00ebd Fa\u00e0 \u00ebd Brun", "text": "Ant \u00ebl 1855 Fransesch Fa\u00e0 \u00ebd Brun a p\u00f9blica na f\u00f3rmola che a p\u00f2rta s\u00f2 n\u00f2m p\u00ebr calcol\u00e9 le deriv\u00e0 d'\u00f3rdin p\u00ec grand che 1 \u00ebd na composission \u00ebd fonsion.\nSe formula_1 e formula_2 a son fonsion re\u00e0j \u00ebd vari\u00e0bil real, formula_1 a l'\u00e9 deriv\u00e0bil formula_4 vire an formula_5 e formula_2 a l'\u00e9 deriv\u00e0bil formula_4 vire an formula_8, antlora\nformula_9, andoa l'adission as dev f\u00e9 p\u00ebr tute cole sequense formula_10 \u00ebd n\u00f9mer naturaj con la propriet\u00e0 che formula_11."}
{"id": "4650", "revid": "71", "url": "https://pms.wikipedia.org/wiki?curid=4650", "title": "Strop \u00ebd Galois", "text": "Si K a l'\u00e9 n'estension d\u00ebl camp L \u00ebd carater\u00ecstica 0, l\u00eb strop \u00ebd Galois \u00ebd K a l'\u00e9 l\u00eb strop G(K,L) dj'aotomorfism \u00ebd K ch'a lasso fiss\u00e0 j'element d'L.\nSi F a l'\u00e9 un camp \u00ebd carater\u00ecstica 0 e f(x) a l'\u00e9 un polin\u00f2mi an F[X], ch'a sia K s\u00f2 camp d\u00eb s-cianch.\nL\u00eb \"strop \u00ebd Galois\" d'f(x) a l'\u00e9 l\u00eb strop G(K,F) \u00ebd tuti j'automorfism \u00ebd K ch'a lasso fiss\u00e0 tuti j'element d'F.&lt;br&gt;\nL\u00eb strop \u00ebd Galois d'f(x) as peul consideresse tanme n\u00eb strop \u00ebd p\u00ebrmutassion dle r\u00e8is d'f(x), dagi\u00e0 che si formula_1 a l'\u00e9 na r\u00e8is d'f(x), \u00ebdc\u00f2 formula_2 a-l l'\u00e9, p\u00ebr minca formula_3."}
{"id": "4651", "revid": "9930", "url": "https://pms.wikipedia.org/wiki?curid=4651", "title": "Estension \u00ebd Galois", "text": "N'estension L \u00ebd grad fin\u00ec d'un c\u00f2rp K as dis estension \u00ebd Galois si K a l'\u00e9 l'ansem dj'element invariant sota tuti j'aotomorfism dl\u00eb strop \u00ebd Galois d'L."}
{"id": "4652", "revid": "71", "url": "https://pms.wikipedia.org/wiki?curid=4652", "title": "Teorema \u00ebd Lagrange", "text": "\u00cbl teorema \u00ebd Lagrange a fortiss che si formula_1 a l'\u00e9 n\u00eb strop fin\u00ec \u00ebd cardinalit\u00e0 formula_2, minca sot-\u00ebstrop \u00ebd formula_1 a l'ha p\u00ebr cardinalit\u00e0 un divisor d'formula_2.\nLa dimostrassion.\nLa dimostrassion d\u00ebl teorema \u00ebd Lagrange a l'\u00e9 un corolari dla propriet\u00e0 s\u00ec da press.\nPropriet\u00e0. Si G a l'\u00e9 n\u00eb strop fin\u00ec, s\u00f2 \u00f3rdin a l'\u00e9 l'\u00f3rdin \u00ebd quals\u00ebss\u00eca s\u00f2 sot-\u00ebstrop H multiplic\u00e0 p\u00ebr l'\u00ecndes d'H an G.&lt;br&gt;\n\"Dimostrassion.\" La partission \u00ebd G ant ij lateraj (snistr o drit) d'H a l'ha, p\u00ebr definission, tanti element quant a l'\u00e9 l'\u00ecndes d'H an G.\nDagi\u00e0 che tuti ij lateraj a l'han la midema cardinalit\u00e0, a-i na ven l'afermassion."}
{"id": "4653", "revid": "71", "url": "https://pms.wikipedia.org/wiki?curid=4653", "title": "M\u00e9tod \u00ebd Lagrange", "text": "D\u00e0ita na fonsion real continua e monoton-a formula_1 defin\u00eca ansima a n'ant\u00ebrval formula_2 dont ij valor a j'estrem a l'abio sign op\u00f2st, \u00ebl m\u00e9tod \u00ebd Lagrange a l'\u00e9 'n procediment ch'a p\u00ebrmet d'aproc\u00e9 con na sequensa d'aprossimassion, an dovrand l'ant\u00ebrsession \u00ebd la c\u00f2rda d\u00ebl gr\u00e0fich con l'ass dj'assisse, la r\u00e8is dl'equassion formula_3."}
{"id": "4654", "revid": "71", "url": "https://pms.wikipedia.org/wiki?curid=4654", "title": "Laplacian", "text": "Si formula_1 a l'\u00e9 na fonsion formula_2 defin\u00eca ansima a n'ansem duvert formula_3, as ciama \"laplacian\" d'formula_4 la fonsion formula_5.&lt;br&gt;\nLa notassion formula_6 a ven da Gabriel Lam\u00e9."}
{"id": "4655", "revid": "10043", "url": "https://pms.wikipedia.org/wiki?curid=4655", "title": "D\u00ebsvlup \u00ebd Laplace", "text": "\u00cbl d\u00ebsvlup d'\u00ebn determinant arlongh na riga o na col\u00f2na as ciama \u00ebdc\u00f2 d\u00ebsvlup \u00ebd Laplace.&lt;br&gt;\n\u00cbl procediment.\nCh'as cons\u00ecdera na matris quadr\u00e0 formula_1 d'\u00f3rdin n.\nCh'as den\u00f2ta con formula_2 \u00ebl complement alg\u00e9brich relativ a la riga i e col\u00f2na j dla matris.\n\u00cbl procediment p\u00ebr f\u00e9 \u00ebl cont d\u00ebl determinant d'A an dovrand \u00ebl d\u00ebsvlup \u00ebd Laplace a l'\u00e9 smon\u00f9 dal prim teorema \u00ebd Laplace, ch'a fortiss che\nEsempi.\nAn aplicand \u00ebl d\u00ebsvlup \u00ebd Laplace a la prima riga \u00ebd na matris quadr\u00e0 \u00ebd ters \u00f3rdin, as oten:\nconforma a la definission."}
{"id": "4656", "revid": "9930", "url": "https://pms.wikipedia.org/wiki?curid=4656", "title": "Criteri \u00ebd Leibniz", "text": "\u00cbl criteri \u00ebd Leibniz (ciam\u00e0 \u00ebdc\u00f2 \"criteri dle serie altern\u00e0\") a fortiss che si formula_1 a l'\u00e9 na sequensa dla forma formula_2, ant\u00e9 che formula_3 a l'\u00e9 na sequensa infinit\u00e9sima \u00ebd reaj positiv con formula_4, antlora la serie formula_5 a convergg.\nLa dimostrassion.\nCh'as denota formula_6.\nAntlora:\nDonca formula_10 e formula_11 a son \u00ebd sequense reaj monoton-e, limit\u00e0, con \u00ebl midem l\u00ecmit, ch'a l'\u00e9 la soma dla serie."}
{"id": "4657", "revid": "10532", "url": "https://pms.wikipedia.org/wiki?curid=4657", "title": "Teorema \u00ebd convergensa d\u00ebl c\u00e0lcol ant\u00ebgral", "text": "Ij teorema \u00ebd convergensa d\u00ebl c\u00e0lcol ant\u00ebgral a son tre teorema (teorema \u00ebd B. Levi o dla convergensa monoton-a, lema \u00ebd Fatou, teorema dla convergensa domin\u00e0 \u00ebd Lebesgue) ch'a smon-o \u00ebd condission p\u00ebr che \u00ebl l\u00ecmit \u00ebd na sequensa \u00ebd fonsion ant\u00ebgr\u00e0bij a sia ant\u00ebgr\u00e0bil.\nMincadun \u00ebd si teorema a l'\u00e9 consegoensa \u00ebd col ch'a-i ven prima.\nAn tuti j'enonsi\u00e0 ch'a ven-o s\u00ec da press, formula_1 a l'\u00e9 n\u00eb spassi d\u00eb mzura.\nTeorema \u00ebd B. Levi.\n\u00cbl teorema \u00ebd Beppo Levi a l'\u00e9 st\u00e0it dimostr\u00e0 da Beppo Levi an n'art\u00eccol d\u00ebl 1906.\nSi formula_2 a l'\u00e9 na sequensa \u00ebd fonsion reaj ant\u00ebgr\u00e0bij ansima a formula_3 con la propriet\u00e0 che p\u00ebr minca formula_4 a sia formula_5 squasi dasp\u00ebrtut e che formula_6 a sia fin\u00ec, antlora la fonsion formula_7 limit pontoal dla sequensa a l'\u00e9 ant\u00ebgr\u00e0bil e s\u00f2 ant\u00ebgral a resta formula_8.\nLa dimostrassion.\nAncaminoma a trat\u00e9 \u00ebl cas formula_9 scasi dasp\u00ebrtut e ch'a sia formula_10.\nCh'as pija n'ansem co-trascur\u00e0bil E ant\u00e9 che formula_9 e formula_12.\nFiss\u00e0 a&gt;0 e formula_13, l'ansem formula_14 a l'\u00e9 mzur\u00e0bil e formula_15.\nAn dzorp\u00ec, formula_16 ansima a E, ant\u00e9 che formula_17 a l'\u00e9 la fonsion carater\u00ecstica dl'ansem A.\nDonca\nCh'as cons\u00ecdera formula_19.\nA-i na ven che\ne par\u00e8j formula_21 a l'\u00e9 fin\u00ec.\nDagi\u00e0 che\nl'ansem formula_23 a l'\u00e9 co-trascur\u00e0bil.\nSi formula_24, antlora formula_25 p\u00ebr ch\u00e8ich k, visad\u00ec formula_26 e par\u00e8j formula_27 p\u00ebr minca n.\nDagi\u00e0 che la sequensa formula_28 a l'\u00e9 nen dech\u00ebrsenta, formula_29 e la fonsion f a l'\u00e9 defin\u00eca scasi dasp\u00ebrtut e a l'\u00e9 mzur\u00e0bil.&lt;br&gt;\nP\u00ebr minca formula_30, formula_31, donca formula_32 a l'ha mzura fin\u00eca.\nAdess, pijoma na fonsion sempia g tal che formula_33 scasi dasp\u00ebrtut e foma cont che g a sia limit\u00e0 d\u00ebdzora da M.\nArmarcoma che formula_34 a l'ha mzura fin\u00eca.\nFissoma \u00ebdc\u00f2 formula_30 e scrivoma formula_36.\nAntlora minca formula_37 a l'\u00e9 mzur\u00e0bil e formula_38; l'ant\u00ebrsession \u00ebd costa sequensa a l'\u00e9\nch'a l'\u00e9 trascur\u00e0bil.\nD'\u00e0utra part formula_40.\n\u00cbd conseguensa, formula_41.\nCh'as pija n tal che formula_42.\nA-i na ven che\ne donca\nl\u00f2n ch'a d\u00e0 formula_45.\nDa s\u00f2n a-i ven che la restrission formula_46 a l'\u00e9 ant\u00ebgr\u00e0bil e s\u00f2 ant\u00ebgral a l'\u00e9 p\u00e0 p\u00ec che c.\nDa gi\u00e0 che formula_47 scasi dasp\u00ebrtut, \u00ebdc\u00f2 f a l'\u00e9 ant\u00ebgr\u00e0bil, con \u00ebl midem ant\u00ebgral.\nD'\u00e0utra part, p\u00ebr minca formula_13, formula_49 scasi dasp\u00ebrtut, e par\u00e8j formula_50.&lt;br&gt;\nS\u00f2n a completa la dimostrassion cand formula_9 scasi dasp\u00ebrtut.\nP\u00ebr \u00ebl cas general, ch'as considera la sequensa formula_52.\nLema \u00ebd Fatou.\nConsideroma na sequensa formula_53 \u00ebd fonsion reaj ant\u00ebgr\u00e0bij dzora formula_3 ant\u00e9 che minca formula_53 a sia squasi dasp\u00ebrtut nen negativa e formula_56.\nAntlora la fonsion formula_57 a l'\u00e9 ant\u00ebgr\u00e0bil e formula_58.\nLa dimostrassion.\nCh'as pija formula_59.\nP\u00ebr minca formula_13, ch'as considera n'ansem formula_61 co-trascur\u00e0bil, ant\u00e9 che formula_62 a sia mzur\u00e0bil e nen negativa e ch'a sia formula_63.\nAntlora, minca formula_64, ansima a l'ansem co-trascur\u00e0bil formula_65 a l'\u00e9 mzur\u00e0bil e nen negativa, e formula_66 scasi dasp\u00ebrtut; donca formula_64 a l'\u00e9 ant\u00ebgrabil con formula_68.\nD'\u00e0utra part, formula_69, par\u00e8j la sequensa formula_64 a sodisfa le condission d\u00ebl teorema \u00ebd Beppo Levi; par\u00e8j formula_71 a l'\u00e9 ant\u00ebgr\u00e0bil, con formula_72.\nDagi\u00e0 che formula_73 scasi dasp\u00ebrtut, a-i na ven che formula_74 scasi dasp\u00ebrtut, e formula_75 a esist e a fa formula_45.\nTeorema \u00ebd Lebesgue dla convergensa domin\u00e0.\nSi formula_53 a l'\u00e9 na sequensa \u00ebd fonsion reaj ant\u00ebgr\u00e0bij dzora formula_3, si formula_79 a esist fin\u00ec pr'\u00ebsquasi tuti j'formula_80 e si a-i \u00e9 na fonsion ant\u00ebgr\u00e0bil formula_81 con formula_82 squasi dasp\u00ebrtut p\u00ebr minca formula_83, antlora formula_7 a l'\u00e9 na fonsion ant\u00ebgr\u00e0bil e formula_85 a esist e a l'\u00e9 ugoal a formula_86.\nLa dimostrassion.\nCh'as definissa formula_87.\nDagi\u00e0 che formula_88, a-i na ven che formula_89, e formula_90 a l'\u00e9 ant\u00ebgr\u00e0bil, con formula_91, p\u00ebr \u00ebl lema \u00ebd Fatou.\nD'\u00e0utra part, formula_92 scasi dasp\u00ebrtut; par\u00e8j f a l'\u00e9 ant\u00ebgr\u00e0bil, con\nDl'istessa manera, an pijand la sequensa formula_94, un a oten\nl\u00f2n ch'a veul d\u00ec\nDonca formula_97 a esist e a fa formula_75."}
{"id": "4658", "revid": "9930", "url": "https://pms.wikipedia.org/wiki?curid=4658", "title": "Parad\u00f2ss \u00ebd Russell", "text": "\u00cbl parad\u00f2ss \u00ebd Russell a l'\u00e9 st\u00e0it anvent\u00e0 d\u00ebl 1902 da Bertrand Russell e smon\u00f9 da chiel-s\u00ec an n'arnom\u00e0 litra a Gottlob Frege.\n\u00cbl parad\u00f2ss fortiss che a esist gnun ansem formula_1 dont j'element a son j'ansem ch'a son nen element \u00ebd lor midem.\nSi n'ansem par\u00e8j a esist\u00e8issa, a-i sar\u00eco doe possibilit\u00e0: formula_2 opura formula_3.\nMincadun-a \u00ebd coste alternative a men-a a na contradission.\nLa dimostrassion d\u00ebl parad\u00f2ss a fa v\u00ebdde che, d\u00e0it n'ansem \"A\", l'ansem formula_4 a l'\u00e9 nen un m\u00e8mber d\"'A\".\nP\u00ebr pass\u00e9 d\u00ebdl\u00e0 \u00ebd la dificolt\u00e0 smon\u00f9a da s\u00f2 parad\u00f2ss, Russell a l'ha antroduv\u00f9 la teor\u00eca dij tipo.\n\u00cbl parad\u00f2ss d\u00ebl barb\u00e9.\nP\u00ebr f\u00e9 cap\u00ec mej s\u00f2 parad\u00f2ss, d\u00ebl 1918 Russell a na smon na version familiaris\u00e0 'me \u00ebl \"parad\u00f2ss d\u00ebl barb\u00e9\":"}
{"id": "4660", "revid": "118", "url": "https://pms.wikipedia.org/wiki?curid=4660", "title": "Russula consobrina", "text": "Un pissacan: la Russula consobrina.\nDescrission.\nCapel fin a 12 cm, brun motobin sombr con \u00ebl b\u00f2rd p\u00ec ciair, nins\u00f2la. Lamele crema ci\u00e0ir. Gamba \u00e0uta fin a 12 cm e larga fin a 3 cm, pien-a peui ampin\u00eca, bianca peui angrisenta e anrossanta com la carn. Odor d\u00e9bol o \u00ebd pom. Savor motobin amer.\nAmbient.\nA ch\u00ebrs sota con\u00ecfere, dle vire sota latifeuje \u00f9mide.\nComestibilit\u00e0.\n&lt;br&gt;\nAs peul nen mangesse.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nRussula consobrina (Fr. : Fr.) Fries"}
{"id": "4661", "revid": "19", "url": "https://pms.wikipedia.org/wiki?curid=4661", "title": "Russula alnetorum", "text": "Un pissacan: la Russula alnetorum.\nDescrission.\nCapel maci\u00e0 \u00ebd rossastr. Gamba p\u00f2ch angrisenta, sensa odor, savor un p\u00f2ch doss.\nAmbient.\nA ch\u00ebrs ant le verne v\u00ebrde, an montagna.\nComestibilit\u00e0.\n&lt;br&gt;\nSensa anteresse alimentar."}
{"id": "4662", "revid": "118", "url": "https://pms.wikipedia.org/wiki?curid=4662", "title": "Russula atropurpurea", "text": "Un pissacan: la Russula atropurpurea.\nDescrission.\nCapel fin a 10 cm, carnos, brilant, porpr\u00e0 scasi n\u00e8ir al disch e ross al b\u00f2rd, dle vire vinos o ci\u00e0ir con dle macie \u00f2cra, brunastre, ulivastre. Lamele arc\u00e0, da bianche a crema ci\u00e0ir. Gamba \u00e0uta fin a 5 cm e larga fin a 2 cm, bianca, soens maci\u00e0 \u00ebd gi\u00e0un rusnent, angrisenta. Carn angrisenta, p\u00f2ch amera (\"la p\u00ec dossa dj'amere\" scond Bon). Odor d\u00e9bol \u00ebd pom.\nAmbient.\nA ch\u00ebrs ant ij b\u00f2sch.\nComestibilit\u00e0.\n&lt;br&gt;\nA ven d\u00e0it p\u00ebr comest\u00ecbil."}
{"id": "4663", "revid": "118", "url": "https://pms.wikipedia.org/wiki?curid=4663", "title": "Russula atrorubens", "text": "Un pissacan: la Russula atrorubens.\nDescrission.\nCom Russula fragilis, ma a l'ha \u00ebl b\u00f2rd men scanal\u00e0, le lamele con \u00ebl fil men frastaj\u00e0 e a ch\u00ebrs sota con\u00ecfere.\nAmbient.\nA ch\u00ebrs sota con\u00ecfere \u00f9mide.\nComestibilit\u00e0.\nAs peul nen mangesse.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nRussula atrorubens Qu\u00e9let"}
{"id": "4664", "revid": "819875", "url": "https://pms.wikipedia.org/wiki?curid=4664", "title": "Russula persicina", "text": "Un pissacan: la Russula persicina.\nDescrission.\nCapel fin a 10 cm, ross viv, un p\u00f2ch d\u00ebscolorant. Arvestiment p\u00f2ch separ\u00e0bil. Lamele un p\u00f2ch decorente, bianche peui crema \u00f2cra. Gamba \u00e0uta fin a 5 cm e larga fin a 2 cm, dura, bianca, da r\u00e0ir ros\u00e0, p\u00ec o men angiaunenta com la carn, beusa. Odor p\u00ec o men frut\u00e0 d'amel. \nAmbient.\nA ch\u00ebrs dzortut sota f\u00f2 e cherpo.\nComestibilit\u00e0.\n&lt;br&gt;\nAs peul nen mangesse.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nRussula persicina Krombholz var. rubrata Romagnesi"}
{"id": "4665", "revid": "118", "url": "https://pms.wikipedia.org/wiki?curid=4665", "title": "Russula rhodopus", "text": "Un pissacan: la Russula rhodopus.\nDescrission.\nCapel fin a 12 cm, da tachiss a anvernis\u00e0, ross sangh viv sombr. Arvestiment p\u00ec o men separ\u00e0bil. Lamele sp\u00ebsse, arc\u00e0, str\u00e8ite, da av\u00f2ri a crema \u00f2cra. Gamba \u00e0uta fin a 9 cm e larga fin a 3 cm, reusa viv. Carn bianca, an s\u00ebl beusi o americanta. \nAmbient.\nA ch\u00ebrs sota ij sapin \u00f9mid.\nComestibilit\u00e0.\n&lt;br&gt;\nAs peul nen mangesse.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nRussula rhodopus Zvara"}
{"id": "4666", "revid": "118", "url": "https://pms.wikipedia.org/wiki?curid=4666", "title": "Russula sardonia", "text": "Un pissacan: la Russula sardonia.\nDescrission.\nCapel fin a 10 cm, violet, dle vire rossastr o maci\u00e0 \u00ebd brunastr o \u00f2cra ci\u00e0ir. Lamele limon viv peui limon \u00f2cra. Gamba \u00e0uta fin a 8 cm e larga fin a 2 cm, lila violet, \u00f2cra ci\u00e0ir an bass. Carn un p\u00f2ch da limon a violet an surfassa, motobin beusa. \nAmbient.\nA ch\u00ebrs sota ij pin.\nComestibilit\u00e0.\nAs peul nen mangesse."}
{"id": "4667", "revid": "819878", "url": "https://pms.wikipedia.org/wiki?curid=4667", "title": "Russula torulosa", "text": "Un pissacan: la Russula torulosa.\nDescrission.\nCapel fin a 10 cm, porpra vi\u00f2la sombr o d\u00ebscolor\u00e0 da macie dle vire ulivastre. Lamele p\u00f2ch s-ciasse, adn\u00e0, bianche o crema ci\u00e0ire. Gamba \u00e0uta fin a 6 cm e larga fin a 3 cm, curta, viol\u00ebtta con nuanse bleuve. Carn da bianca a vi\u00f2la an surfassa, amera. Odor f\u00f2rt \u00ebd pom fresch.\nAmbient.\nA ch\u00ebrs sota ij pin.\nComestibilit\u00e0.\n&lt;br&gt;\nAs peul nen mangesse.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nRussula torulosa Bresadola"}
{"id": "4668", "revid": "118", "url": "https://pms.wikipedia.org/wiki?curid=4668", "title": "Russula puellaris", "text": "Un pissacan: la Russula puellaris.\nDescrission.\nCapel fin a 6 cm, p\u00f3rpora rossastr con disch brun neirastr. B\u00f2rd scanal\u00e0. Lamele p\u00f2ch s-ciasse, crema ci\u00e0ir peui \u00f2cra giaunastr, maci\u00e0 \u00ebd gi\u00e0un viv. Gamba \u00e0uta fin a 6 cm e larga fin a 1 cm, fr\u00e0gil, motobin angiaunenta (safran). Carn m\u00f2la, angiaunenta.\nAmbient.\nA ch\u00ebrs ant ij b\u00f2sch.\nComestibilit\u00e0.\nSensa anteresse alimentar.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nRussula puellaris Fries"}
{"id": "4669", "revid": "819876", "url": "https://pms.wikipedia.org/wiki?curid=4669", "title": "Russula postiana", "text": "Un pissacan: la Russula postiana.\nDescrission.\nCom la Russula risigallina, ma \u00ebl capel a l'\u00e9 marmor\u00e0 \u00ebd verd uliva, bronz, lila, con scasi gnente odor.\nAmbient.\nA ch\u00ebrs sota le con\u00ecfere, dzortut an montagna.\nComestibilit\u00e0.\n&lt;br&gt;\nA ven d\u00e0it p\u00ebr comest\u00ecbil."}
{"id": "4670", "revid": "2804", "url": "https://pms.wikipedia.org/wiki?curid=4670", "title": "Sorbus x latifolia.txt", "text": ""}
{"id": "4671", "revid": "19", "url": "https://pms.wikipedia.org/wiki?curid=4671", "title": "Assi\u00f2ma \u00ebd Peano", "text": "J'assi\u00f2ma \u00ebd Peano p\u00ebr l'aritm\u00e9tica a son:\nCosta assiomatisassion d\u00ebl concet \u00ebd n\u00f9mer natural a l'\u00e9 st\u00e0ita trov\u00e0 an manera indipendenta da Dedekind d\u00ebl 1888 e da Peano, ch'a l'ha smonuje ant \u00ebl trat\u00e0 \"Arithmetices principia, nova methodo exposita\" d\u00ebl 1889; a treuvo soa formulassion definit\u00ecva ant l\"'Aritmetica\" d\u00ebl 1898.&lt;br&gt;\nPar\u00e8j, l'an\u00e0lisi \u00ebd Dedekind e Peano a arp\u00f2rta l'aritm\u00e9tica a tre nossion primitive: \"n\u00f9mer\", \"zero\", \"sucessor\", e sinch postul\u00e0, ch'a l'han peui dije \"assi\u00f2ma \u00ebd Peano\".&lt;br&gt;\nAn vrit\u00e0, sia Dedekind che Peano a ancaminavo a cont\u00e9 da 1, nop\u00e0 che da 0.\nCosti prinsipi a p\u00ebrm\u00ebtto \u00ebd determin\u00e9 la strutura dij n\u00f9mer naturaj \u00ebd fasson un\u00ecvoca, a men d'isomorfism (ch'as armarca che l'andussion a l'\u00e9 esprim\u00f9a al second \u00f3rdin).&lt;br&gt;\nD\u00ebl 1902, Alessandro Padoa a l'ha armarc\u00e0 che, an fortend \u00ebl second assi\u00f2ma 'me \"a-i \u00e9 un n\u00f9mer che a l'\u00e9 sucessor \u00ebd gnun n\u00f9mer\", as peul mostresse che cost n\u00f9mer a l'\u00e9 \u00f9nich, donca as peul definisse 0 'me col n\u00f9mer-l\u00ec.\nAn sa manera, le nossion primitive a resto mach p\u00ec doe, \"n\u00f9mer\" e \"sucessor\", e j'assi\u00f2ma quatr, p\u00ebrch\u00e8 \u00ebl prim as peul gavesse; l'andussion as peul arformolesse an parland p\u00e0 \u00ebd 0, ma \u00ebd col n\u00f9mer ch'a l'\u00e9 sucessor \u00ebd gnun n\u00f9mer.&lt;br&gt;\nD\u00ebl 1908, Mario Pieri a l'ha mostr\u00e0 che l'assi\u00f2ma d'andussion a peul esse rampiass\u00e0 dal \"prinsipi d\u00ebl m\u00ecnim\": minca ansem nen veuid \u00ebd n\u00f9mer a l'ha un m\u00ecnim.\nAl di d'ancheuj as preferiss arformol\u00e9 j'assi\u00f2ma ant un lengage d\u00ebl prim \u00f3rdin; l'andussion a dventa n\u00eb schema d'assi\u00f2ma.\nLa teor\u00eca ch'a-i na ven a la diso \"aritm\u00e9tica \u00ebd Peano\".\nTutun, costa formolassion-s\u00ec a l'\u00e9 p\u00e0 categ\u00f2rica: a-i son d\u00eb struture ch'a sodisfo j'assi\u00f2ma sensa esse isom\u00f2rfe antra 'd lor."}
{"id": "4672", "revid": "9930", "url": "https://pms.wikipedia.org/wiki?curid=4672", "title": "Curva \u00ebd Peano", "text": "Ant \u00ebl 1890 Giuseppe Peano a smon n'esempi \u00ebd na fonsion cont\u00ecnoa formula_1 dont l'im\u00e0gin a l'\u00e9 \u00ebl quadr\u00e0 formula_2.\nSa fonsion a l'\u00e9 \u00ebl l\u00ecmit uniform \u00ebd na sequensa d'arch formula_3 e a l'\u00e9 conoss\u00f9a con \u00ebl n\u00f2m \u00ebd curva \u00ebd Peano."}
{"id": "4674", "revid": "1283", "url": "https://pms.wikipedia.org/wiki?curid=4674", "title": "Neuv Testament", "text": "\u00cbl Neuv Testament as presenta coma na granda arflession an s\u00ebl cristian e an s\u00ebl comportament che cheil-s\u00ec a dev ten-e.\nOr\u00ecgin e formassion.\nLa prima comunit\u00e0 cristian-a a l'era form\u00e0 da ebreo ch'a l'ero nen bin cossient d'anandi\u00e9 na neuva religion.\nCand ch'as cuj\u00eco ansema p\u00ebr f\u00e9 mem\u00f2ria dl'arsuression \u00ebd Ges\u00f9 a les\u00eco ij l\u00ecber sacr\u00e0 dj'ebreo, visad\u00ec l\u00f2n ch'al di d'ancheuj ij cristian a ciamo Vej Testament.\nP\u00ebr con\u00f2sse l'ansegnament \u00ebd Ges\u00f9 \u00ebd N\u00e0saret, dont a l'\u00e9 rivane gnente d\u00eb scrit, ij prim cristian as adressavo a j'ap\u00f2stoj, ch'a l'ero ij testim\u00f2ni \u00ebd l\u00f2n che Ges\u00f9 a l'av\u00eca dit e f\u00e0it.\nViaman che j'ap\u00f2stoj a muir\u00eco, a l'\u00e9 dvent\u00e0 amportant av\u00e8j a disposission dij test \u00ebscrit che an ch\u00e8ich manera a armont\u00e8isso a lor, p\u00ebr pod\u00e8j grop\u00e9 a cheic\u00f2s \u00ebd p\u00ec concret \u00ebl contn\u00f9 dla predicassion: na vira m\u00f2rt ij testim\u00f2ni diret a sar\u00eca st\u00e0it p\u00ec problem\u00e0tich f\u00e9 ij contr\u00f2j.\nAn dzorp\u00ec, con l\u00eb spantiesse d\u00ebl Cristian\u00e9sim a vnis\u00eca viaman p\u00ec mal f\u00e9 r\u00ebncontr\u00e9 n'ap\u00f2stol p\u00ebr fesse cont\u00e9 diret coma a stas\u00eco le c\u00f2se.\nCosti scrit cristian as les\u00eco ant soe ciambree, ansema a j\u00eb scrit d\u00ebl Vej Testament.\nTutun, al temp cand a son \u00ebst\u00e0it \u00ebscrit, costi l\u00ecber cristian a l'ero ancor nen consider\u00e0 tanme l\u00ecber sacr\u00e0.\nP\u00ebr ij prim cristian ij l\u00ecber sacr\u00e0 a restavo coj d\u00ebl Vej Testament.\nLa prima sitassion ant\u00e9 ch'as considera un t\u00f2ch \u00ebd P\u00e0ul coma Sacra Scritura as treuva ant la litra \u00ebd Policarp aj filip\u00e8is, anviron d\u00ebl 150: \"I sai che iv n'antende motobin dj\u00eb scrit sacr\u00e0 e che gnente a v\u00eb scapa, l\u00f2n che a mi a l'\u00e9 nen d\u00e0it. Tutun, i veuj arcordeve mach coste frase, ch'a-i son \u00ebscrite: \u00abanrabieve pura, ma nen fin-a al pec\u00e0\u00bb (Salm 4,5) e ancora \u00abCh'\u00ebl sol a tramonta nen 'dzora v\u00f2stra flin-a\u00bb (Ef 4,26). Be\u00e0 chi ch'as n\u00eb visa, coma i son sigur i feve voj\u00e0otri.\"\nJ'aotor.\nLa p\u00ec part \u00ebd costi l\u00ecber e litre a l'ero ascriv\u00f9, an manera direta o indireta, a ap\u00f2stoj, dont \u00ebl cr\u00e9dit ant le cese cristian-e a l'era f\u00f2ra \u00ebd discussion.\n\u00cbd costi l\u00ecber as n\u00eb fas\u00eco dle c\u00f2pie per fele circol\u00e9 ant le v\u00e0ire cese.\nA ven-o a creesse donca dj'arc\u00f2lte d\u00eb scrit.\nS\u00f2n per\u00f2 a ampediss p\u00e0 che l'ansegnament \u00ebd Ges\u00f9 a fussa tramand\u00e0 ancora a vos e che costa tradission oral a l'\u00e8issa soens pi 'd p\u00e8is che cola scrita.\nDa banda \u00ebd costa produssion a-i surt\u00eco \u00ebdco d'\u00e0otri l\u00ecber.\nDa na part a-i son dj\u00eb scrit che, bele ch'a pretend\u00eco nen d'armont\u00e9 a j'ap\u00f2stoj, a l'av\u00eco n'aotorit\u00e0 paragon\u00e0bil: a son ciam\u00e0 ij Pare apost\u00f2lich p\u00ebrch\u00e8 j'aotor a l'han conoss\u00f9 j'ap\u00f2stoj.\nD'\u00e0otra part, coma as les gi\u00e0 ant le litre \u00ebd P\u00e0ol, a vnis\u00eco f\u00f2ra dj\u00eb scrit p\u00ec fantasios o con dutrin-e stran-e, n\u00e0 con \u00ebl but d'ampin\u00ec ij p\u00ebrtus lass\u00e0 daj racont dj\u00eb scrit apost\u00f2lich; costi l\u00ecber a vnis\u00eco faossman ascriv\u00f9 a ap\u00f2stoj p\u00ebr angrand\u00ec s\u00f2 cr\u00e9dit.\nA son ciam\u00e0 Ap\u00f2crif.\nEsempi a son j'evangeli \u00ebd Giaco, \u00ebd P\u00e9, \u00ebd Tom\u00e0.\n\u00cbl c\u00e0none d\u00ebl Neuv Testament.\nLa formassion d\u00ebl c\u00e0none.\nDonca, ant la prima met\u00e0 dl\u00eb II s\u00e9col a circolavo ant le comunit\u00e0 cristian-e dj\u00eb scrit originaj ch'armontavo, an manera p\u00ec o meno direta, a j'ap\u00f2stoj, dle c\u00f2pie \u00ebd costi scrit, dj\u00eb scrit ascriv\u00f9 faossman a j'ap\u00f2stoj e dj\u00eb scrit ch'a armontavo nen a j'ap\u00f2stoj ma a l'av\u00eco squasi \u00ebl midem cr\u00e9dit.\nD'\u00e0otra part, coj ch'a pod\u00eco testimoni\u00e9 an sl'atribussion \u00ebd costi scrit a l'ero squasi tuti m\u00f2rt e a l'era an camin ch'a piava l'andi \u00ebl moviment gn\u00f2stich, dont un di p\u00ec amportant arpresentant a l'era Marcion.\nConforma a Marcion l'ansegnament \u00ebd Ges\u00f9 a comportava d'arfud\u00e9 d'aotut \u00ebl Vej Testament, \u00ebdco p\u00ebrch\u00e8 cost-s\u00ec a sar\u00eca st\u00e0it manipol\u00e0.\nA arfudava \u00ebdc\u00f2 j'evangeli \u00ebd Mat\u00e9, March e Gioann; da col \u00ebd Luch a scancelava le conte dl'anfansia e tuti j'arciam a la corporeit\u00e0 \u00ebd Ges\u00f9 (che j\u00eb gn\u00f2stich a arfudavo).\nMarcion a l'\u00e9 st\u00e0it \u00ebl prim a stabil\u00ec na lista \u00ebd l\u00ecber d'andoa tir\u00e9, second chiel, la vera dutrin-a cristian-a.\nSoa lista a contn\u00eca l'evangeli \u00ebd Luca (ant la version rangi\u00e0 da chiel) e des litre \u00ebd P\u00e0ol (a arfudava cole pastoraj).\nContra Marcion, le comunit\u00e0 cristian-e a son trovasse oblig\u00e0 a pij\u00e9 posission, an fissand na lista \u00ebd l\u00ecber da pij\u00e9 coma test sacr\u00e0 p\u00ebr la f\u00e9 cristian-a (\u00ebl Neuv Testament) e ancariand ij v\u00ebsco \u00ebd control\u00e9 che le c\u00f2pie dij l\u00ecber ch'a vnis\u00eco f\u00e0ite a fusso conforma al test antich.\nIj criteri \u00ebd canonicit\u00e0.\nIj criteri che le cese a l'han dovr\u00e0 p\u00ebr fiss\u00e9 la lista dij l\u00ecber a l'ero dzortut l'\"eclesialit\u00e0\" e l\"'apostolicit\u00e0\"; cand l'apostolicit\u00e0 a l'era nen sigura, as arcor\u00eca a la \"tradissionalit\u00e0\".\nL'eclesialit\u00e0.\nA son \u00ebst\u00e0it soas\u00ec tanme l\u00ecber ofissiaj coj ch'a l'ero les\u00f9 ant la liturg\u00eca da tute (o squasi) le comunit\u00e0 che a-j conoss\u00eco.\nLa rason p\u00ebr costi l\u00ecber d'esse les\u00f9 a sta ant l\u00eb scond criteri.\nL'apostolicit\u00e0.\nA son \u00ebst\u00e0it soas\u00ec coj l\u00ecber ch'as ch\u00ebrd\u00eco a l'\u00e8isso a soa sorgiss - an manera direta o indireta - j'ap\u00f2stoj: la n\u00f2rma \u00ebd f\u00e9 a stas\u00eca nen ant l\u00eb scrit, ma ant la testimoniansa apost\u00f2lica che a l'era st\u00e0ita fiss\u00e0 ant l\u00eb scrit.\nSe l'apostolicit\u00e0 a l'era nen sigura as arcor\u00eca al ters criteri.\nLa tradissionalit\u00e0.\nA son \u00ebst\u00e0it soas\u00ec coj l\u00ecber ch'a l'ero conforma a la tradission oral e a son \u00ebst\u00e0it arfud\u00e0 coj l\u00ecber ch'a smon\u00eco la p\u00ebrson-a \u00ebd Ges\u00f9 an manera diferenta da l\u00f2n che ij cristian a conoss\u00eco an avenda scot\u00e0 la predicassion dj'ap\u00f2stoj e 'd s\u00f2 diss\u00ecpoj: la n\u00f2rma \u00ebd f\u00e9 a l'era l'ansegnament \u00ebd Ges\u00f9 tramand\u00e0 da la tradission oral dle cese.\n\u00cbl c\u00e0none muratorian.\nLa p\u00ec antica lista \u00ebd l\u00ecber can\u00f2nich ch'a sia rivane a l'\u00e9 \u00ebl \"c\u00e0none muratorian\".\nCompil\u00e0 anviron d\u00ebl 180 da n'aotor ch'i conossoma nen ant un latin gross\u00e9, a l'\u00e9 st\u00e0it d\u00ebscoat\u00e0 ant \u00ebl 1740 da Ludovico Antonio Muratori ant la Biblioteca Ambrosian-a \u00ebd Milan.\nLa lista a conten 23 l\u00ecber: a-i manco la litra a j'ebreo, la litra \u00ebd Giaco, na litra \u00ebd P\u00e9 e na litra \u00ebd Gioann.\nLe controversie an s\u00ebl c\u00e0none.\nTra 'l III e 'l V s\u00e9col a-i \u00e9 staje torna un per\u00ecod \u00ebd discussion an sij l\u00ecber ch'a dov\u00eco rintr\u00e9 ant \u00ebl c\u00e0none.\nGi\u00e0 da la fin d\u00ebl IV s\u00e9col ij d\u00f9bit a s\u00eb s-ciairisso: an orient con la litra pascal n\u00f9mer 39 d'Atanasi, v\u00ebsco \u00ebd Lissandria, d\u00ebl 367; an ossident con \u00ebl s\u00ecnod \u00ebd Roma d\u00ebl 382, sota Damasi.\nA ven-o acet\u00e0 coma can\u00f2nich 27 l\u00ecber stim\u00e0 d'or\u00ecgin apost\u00f2lica.\nLa midema lista a l'\u00e9 st\u00e0ita conferm\u00e0 \u00ebd fasson indipendenta p\u00ebr la provinsa dl'\u00c0frica da na serie 'd s\u00ecnod, d\u00ebl 393 a Hippo Regius e d\u00ebl 397 e 419 a Cart\u00e0gin, sota la guida d'Agustin.\nA la fin d\u00ebl V s\u00e9col ij debat cristol\u00f2gich a l'ero pasiasse e ij d\u00f9bit an s\u00ebl c\u00e0none a son d\u00ebspar\u00ec ant le cese latin-e tanme che an cole greche.\nA l'han arzist\u00f9 ancora ant le cese \u00ebd Siria, ch'a son butasse d'ac\u00f2rdi al prinsipi d\u00ebl VI s\u00e9col con la version d\u00ebl Neuv Testament \u00ebd Fil\u00f2ssen.\nD'antlora e fin-a al s\u00e9col ch'a fa XV a-i son p\u00ec nen \u00ebst\u00e0ite discussion an s\u00ebl c\u00e0none.\nLuter a l'ha arpij\u00e0 \u00ebl debat e \u00ebl concili \u00ebd Trent a l'ha conferm\u00e0 la lista tradissional dij l\u00ecber can\u00f2nich.\nLista dij l\u00ecber d\u00ebl Neuv Testament.\nS\u00ec da press a-i \u00e9 la lista dij 27 l\u00ecber d\u00ebl Neuv Testament, con l'aotor e le d\u00e0ite p\u00ec prob\u00e0bij \u00ebd soe redassion.\nTuti costi l\u00ecber a son \u00ebscrit an grech.\nAl di d'ancheuj, p\u00ebr comodit\u00e0 d'arferiment, ij l\u00ecber a son divid\u00f9 an cap\u00ectoj e vers\u00e8t.\nIj cap\u00ectoj an ven-o da S. Langton (m\u00f2rt d\u00ebl 1228), ch'a l'ha dovraje ant la version parisin-a dla Vulgata.\nS. Pagnini an soa version latin-a a l'ha p\u00ebr prim dovr\u00e0 na division an vers\u00e8t (che p\u00ebr al Vej Testament a coincid\u00eco p\u00ebr la p\u00ec part con coj dij masoret).\nTutun, p\u00ebr \u00ebl Neuv Testament, ij vers\u00e8t \u00ebd Pagnini a l'ero tr\u00f2p longh p\u00ebr vn\u00ec a taj e a son peui adotasse coj pront\u00e0 da R. Estienne (stranom\u00e0 Stephanus) p\u00ebr soa version greca d\u00ebl Neuv Testament (1555).\nLa trasmission e l'arcostrussion d\u00ebl test.\nIj test originaj dij l\u00ecber d\u00ebl Neuv Testament a son nen rivane.\nP\u00ebr arcostru\u00ec \u00ebl test a l'adoss as arcor dzortut aj manoscrit antich, visad\u00ec a le c\u00f2pie che viaman as son f\u00e0ite prima dl'anvension dla stampa, ma \u00ebdc\u00f2 a le tradussion antiche e a le sitassion dij Pare dla cesa.\nIj manoscrit.\nA-i n\u00eb i-\u00e9 p\u00ec 'd 5500, da l\u00eb II s\u00e9col al s\u00e9col ch'a fa XV.\nIj manoscrit as divido an doe categor\u00ece, conforma al material dont a son f\u00e0it: papir e b\u00ebrgamin-e.\nIj papir a son coj p\u00ec antich: i n'oma 72, dont un dl\u00eb II s\u00e9col e cheidun d\u00ebl III.\nA son nen compl\u00e8t, ma a son testim\u00f2ni franch amportant d\u00ebl test, an rason \u00ebd soa antichit\u00e0.\nA son denot\u00e0 da na sigla dla forma Pn, ant\u00e9 che n a l'\u00e9 'n n\u00f9mer.\nIj p\u00ec amportant a son:\nIj prinsipaj c\u00f2des maj\u00f9scoj (ciam\u00e0 \"onsaj\", dagi\u00e0 che le litre a l'han apopr\u00e9 la dimension \u00ebd n'ongia) an b\u00ebrgamin-a a son:\nA venta not\u00e9 che \u00ebl temp ch'a-i passa an tra \u00ebl test original e ij manoscrit p\u00ec vej ch'i l'oma a l'\u00e9 p\u00ec curt che p\u00ebr tuti j'\u00e0otri l\u00ecber antich.\nLe version antiche.\nD\u00ebl Neuv Testament a-i son v\u00e0ire tradussion an lenghe antiche f\u00e0ite ant ij prim s\u00e9coj d\u00ebl cristian\u00e9sim.\nTra le p\u00ec amportante a-i son:\nDa gi\u00e0 che le tradussion antiche a son f\u00e0ite girand a la litra, a l'\u00e9 poss\u00ecbil armont\u00e9 al test ch'a-i \u00e9 a l'adoss.\nLe sitassion dij Pare dla cesa.\n\u00cbl Neuv Testament a l'\u00e9 st\u00e0it sit\u00e0 e coment\u00e0 tant da j\u00eb scritor cristian dij prim s\u00e9coj (II-IX) ch'as pensa che se as n\u00eb perd\u00e8issa \u00ebl test as podr\u00eca arcostruilo da le sitassion dij Pare.\nLe variant e la cr\u00ectica dij test.\nBele che ij document antich ch'i l'oma a son motobin \u00ebvzin a j'originaj, a n\u00eb smon-o nen tuti l'istess test, ma al contrari a-i son v\u00e0ire diferense an tra 'd lor, ch'a son ciam\u00e0 variant.\nS\u00f2n a l'\u00e9 dov\u00f9 a la fasson d\u00eb scrive ij test antich: a man e soens sota detatura.\nAnt ij test d\u00ebl Neuv Testament a-i son apopr\u00e9 250.000 variant, ansima a 'n total d'apopr\u00e9 150.000 par\u00f2le.\nSoens a-i son diverse variant \u00ebd na midema par\u00f2la o frase; la p\u00ec part \u00ebd coste a son mach \u00ebd forma literaria e a toco nen \u00ebl sust.\nVariant ch'a toco \u00ebl sust \u00ebd na frase a-i n\u00eb j'\u00e9 apopr\u00e9 200, dont mach na quindzen-a vreman amportante.\nLa cr\u00ectica dij test, che a l'\u00e9 la siensa ch'as anteressa a l'arcostrussion \u00ebd test antich ch'a son rivane mach a travers \u00ebd c\u00f2pie, a l'ha motobin travaj\u00e0 ant \u00ebl dari\u00e9 s\u00e9col e mes p\u00ebr armont\u00e9 al test original d\u00ebl Neuv Testament, e al di d'ancheuj i pudoma fort\u00ec che \u00ebl test ch'i l'oma a l'\u00e9 con bon-a probabilit\u00e0 col genit \u00ebd j'autor e con na sicur\u00ebssa scasi total ch'a l'\u00e9 \u00ebl test dovr\u00e0 da le comunit\u00e0 cristian-e d\u00ebl III s\u00e9col.\nAn efet, gi\u00e0 daj prim s\u00e9coj, v\u00e0ire sc\u00f2le e savant cristian a l'han travaj\u00e0 a pront\u00e9 dij test cr\u00ectich, j'ansidite \"recension\".\nLe p\u00ec arnom\u00e0 e prestigiose a son la recension K (dita \"antiochen-a\") e la recension H (\"esichian-a\" o \"lissandrin-a\"), ch'a conten ij c\u00f2des p\u00ec autoritativ.\nAntra j'arzult\u00e0 dl'an\u00e0lisi moderna, a-i son le grande edission cr\u00ectiche, ch'a resto ancor amportante, \u00ebd C. Tischendorf (1869-1872), \u00ebd B.F. Westcott e F.I.H. Hort (1881), \u00ebd H. von Soden (1902-1913), e cole ch'a son dovr\u00e0 al di d'ancheuj, anspir\u00e0 a criteri p\u00ec agiorn\u00e0: cola d'E. Nestle (dal 1898, dont as s\u00e9ghito a fesse 'd neuve edission), cola d'A. Merk (dal 1933) e cola \u00ebd K. Aland, M. Black, B.M. Metzger e A. Wikgren (1966).\nLa preparassion continua \u00ebd neuve edission a dipend nen tant da la d\u00ebscuverta \u00ebd neuv papir o c\u00f2des, ma da l'agiornament e \u00ebl p\u00ebrfessionesse dij criteri dla cr\u00ectica neo-testamentaria.\nIj g\u00e9ner literari.\n\u00cbl Neuv Testament a archeuj v\u00e0ire g\u00e9ner literari: j'evangeli a formo un g\u00e9ner literari aut\u00f2nom; le litre a fan part d\u00ebl g\u00e9ner epistolar; \u00ebl l\u00ecber d\"'Arvelassion\" a l'\u00e9 \u00ebl p\u00ec amportant esempi \u00ebd literatura apocal\u00ectica.\nAn tut \u00ebl Neuv Testament a-i son d'amportante liure literarie con la literatura ebrea (p\u00ebr esempi \u00ebl \"c\u00e0ntich \u00ebd Mar\u00eca\", Luch 1,46 e apress; \u00ebl \"c\u00e0ntich \u00ebd Zacar\u00eca\", Luch 1,68 e apress) e ancor \u00ebd p\u00ec con cola elen\u00ecstica.\nLe tradussion.\nL'amportansa d\u00ebl Neuv Testament a l'ha f\u00e0it s\u00ec che ij s\u00f2 l\u00ecber a sio st\u00e0it gir\u00e0 an squasi tute le lenghe d\u00ebl mond, antiche e moderne.\nAn dzorp\u00ec che le version gi\u00e0 mension\u00e0, a-i son v\u00e0ire d'\u00e0utre tradussion antiche amportante d\u00ebl Neuv Testament.\nA val la pen-a \u00ebd nomin\u00e9 cole an sir\u00ecach: \u00ebl \"Diatessaron\" \u00ebd Tassian; la version sir\u00ecaca sina\u00ectica; la sir\u00ecaca curetonian-a (ciam\u00e0 par\u00e8j dal n\u00f2m dl'orientalista Cureton ch'a l'ha publicala).\nPit\u00f2st posterior a son la sir\u00ecaca filossenian-a, al di d'ancheuj p\u00ebrd\u00f9a, d\u00ebl VI s\u00e9col; la sir\u00ecaca harclens (dal v\u00ebsco Harqel, 616); la siro-palestin\u00e8isa (IV-VI s\u00e8col).\nTradussion d\u00ebl Vej e Neuv Testament a son la sir\u00ecaca esaplar (s\u00e9col ch'a fa VII); le version c\u00f2pte, \u00e0rabe, eti\u00f2piche (dal III al VI s\u00e9col); la version g\u00f2tica d'Ulfila (apopr\u00e9 364-378); le version paleoslave anandi\u00e0 da Ciril e Met\u00f2di (s\u00e9col ch'a fa IX).\nNeuv Testament an piemont\u00e8is.\n\u00cbl prim document che i conossoma, scrit ant un piemont\u00e8is arc\u00e0ich, a l'\u00e9 n'euvra pit\u00f2st consistenta. A ven ad\u00e9ss ciam\u00e0 \"Sermon Subalpengh\" e as treuva ant la Biblioteca Nassional \u00ebd Turin. A l'\u00e9 n'archeujta 'd vintedoi sermon complete, coma coment a le leture dla liturg\u00eca dl'ann. L'euvra a armonta al s\u00e9col ch'a f\u00e0 dodes (i butoma na data d'arferiment: 1150 giusta p\u00ebrch\u00e8 a l'\u00e9 a met\u00e0, ma f\u00f2rse a l'\u00e9 'd qu\u00e0ich desen-a d'ani d\u00f2p). As pensa, fra v\u00e0ire possibilit\u00e0 che a peulo esse rason\u00e0, che a sia st\u00e0ita scrita da un fr\u00e0 d\u00ebl convent \u00ebd San Solutor, opura dla Curia v\u00ebscovil. N'\u00e0utra ip\u00f2tesi che a l'\u00e9 da consider\u00e9 a l'\u00e9 che a sia st\u00e0it \u00ebscriv\u00f9 ant la Prevostura d'Oulx, contut che s\u00ec as parl\u00e8isa (f\u00f2rse gi\u00e0) \u00ebl Provensal. S\u00f2n a vnir\u00eca da le par\u00f2le dovr\u00e0, contut che la lenga dla scritura a sia sens'\u00e0utr Piemont\u00e8is e nen Provensal.\n\u00cbl but dl'autur a smija che a fussa col \u00ebd procur\u00e9 n'utiss pastoral ai predicator, franch ant la lenga che la gent a cap\u00eca e a dovrava, che a l'era p\u00ec nen \u00ebl Latin (\u00ebl Consili 'd Tours ant l'813 a l'av\u00eca gi\u00e0 consider\u00e0 costa necessit\u00e0). La scritura a l'\u00e9 lesta e d\u00ebsgrop\u00e0, e a mostra che l'autor as la gavava bin a scrive an volgar piemont\u00e8is, a la mira da f\u00e9 pens\u00e9 che costa a fussa nen la prima c\u00f2sa che a scriv\u00eca an volgar, opura che a l'av\u00e8issa sot man qu\u00e0ich \u00e0utr esempi. S\u00f2n a vorer\u00eca d\u00ec che d'\u00e0utri document 'd prima, scrit an volgar, a sio st\u00e0it perd\u00f9. S\u00ec sota un cit esempi. S\u00ec e l\u00e0 as treuvo 'd frase an Latin coma arferiment, par\u00e8j coma ancora ad\u00e9ss v\u00e0ire predicator a buto 'ndrinta a s\u00f2 sermon.\n... prend\u00ec nos la petite volp qui catzun a mal nostre vigne, zo est: ne lor o consent\u00ec mia mas la lor defend\u00ec e lanzai lor las pere e catzai los de la vigna; car i las vasten e esterpen e catzen a mal. Vos qui devez varder la vigna, zo est Sancta Ecclesia, decartzai los heretis. E cum que los en catzar\u00e9? Cum lo flael de resticulis, zo sun le par\u00f2le de Christ qui dis: Domus mea domus orationis est, vos autem fecistis speluncam latrorum. La mia maisun si est maisun d'oraciun mas vos en avez fait balma de lairun ...\u00a0\nSti semon a conten-o gi\u00e0 car\u00e0ter spessifich dla lenga piemont\u00e8isa e par\u00f2le dovr\u00e0 ancora ancheuj (pr'esempi, si dzora, la par\u00f2la \"balma\"). L\u00eb studi 'd cost document a l'ha angagi\u00e0 e a angagia v\u00e0ire avos\u00e0 specialista d\u00ebl mond. \u00cbl document a arp\u00f2rta sicura la lenga d\u00ebl temp, ma a leslo con bin d'atension a mostra 'dc\u00f2 'l car\u00e0ter dla gent che a venta ch'a scoto 'l semon. Donca s\u00f2 interesse a l'\u00e9 nen mach lengh\u00ecstich, ma 'dc\u00f2 literari. Natural che a l'\u00e9 nen possibil, dal t\u00e9st, armont\u00e9 a la pronunsia dle par\u00f2le (problema comun a tuti j'antich document). \nJacques Le Long ant l\u2019agn 1709, in \u201cBibliotheca Sacra Seu Syllabus Omnium Ferme Sacrae Scripturae Editionum Ac Versionum\u201c, ant na miticolosa elencassion dle Sacre Scriture \u201can lenga vulgar\u201d, aranda le edission provensaj, catalan-e, retiche e dla Val\u00e0chia, a parla dl\u2019esistensa d\u2019un manoscrit d\u00ebl Testament Neuv \u201cpedemontan\u201d, scriv\u00f9 apopr\u00e8 ant l\u2019agn 1500 e guern\u00e0 a Zurigo, ma a l\u2019\u00e9 prob\u00e0bil ch\u2019as trateissa \u2018d na c\u00f2pia dovr\u00e0 an Piemont dla version b\u00ecblica provensal, f\u00e0ita dai vald\u00e8is\nCost Testament Neuv piemont\u00e8is a l\u2019era compr\u00e8is ant la lista d\u00ebl 1740 dij l\u00ecber proib\u00ec da la Cesa cat\u00f2lica roman-a.\u00a0\nLa prima version completa d\u00ebl Testament Neuv an lenga piemont\u00e8isa a l\u2019\u00e9 st\u00e0ita vors\u00f9a e finansi\u00e0 da l\u2019angl\u00e8is Charles Beckwith e a l\u2019\u00e9 par\u00f9a ant l\u2019agn 1834. Cristian div\u00f2t dla Cesa Anglican-a, Beckwith a l\u2019era \u2018n coronel e peuj \u2018n general dl\u2019armada angl\u00e8isa. Apr\u00e8ss av\u00e8j perd\u00f9 na gamba a la bataja \u2018d Waterloo contra Napoleon, a l\u2019ha conoss\u00f9 l\u2019epopea dij Vald\u00e8is e a l\u2019\u00e9 tant interessas-ne che a l\u2019ha vors\u00f9 ven-e an Piemont e vive ansema lor. An coj temp-l\u00e0 ij vald\u00e8js a l\u2019ero na popolassion alpin-a \u00ebd lenga provensal e tuta l\u2019istrussion ch\u2019a l\u2019av\u00eco e ij l\u00ecber (compr\u00e8is la Bibia) a j\u2019era \u2018n frans\u00e8is. P\u00ebr motiv dla lor fej, ij vald\u00e8is a l\u2019ero st\u00e0it perseguit\u00e0 e oblig\u00e0 a st\u00e9 isol\u00e0 ant le valade alpin-e a \u00f2vest \u00ebd Turin. L\u2019intension \u00ebd Beckwith a l\u2019era \u2018d giuteje dla mira social, cultural e spiritual an fasendje con\u00f2sse mej ant l\u2019Anghilt\u00e8ra, s\u00ec che a pod\u00e8isso ars\u00e8ive arsorse finansiarie e d\u2019\u00e0utra natura p\u00ebr mijor\u00e9 la condission dla gent. Un-a dle c\u00f2se che Beckwith a l\u2019av\u00eca a cheur a l\u2019era che i vald\u00e8is (e nen mach lor) a comprend\u00e8isso bin la Bibia (e j\u2019\u00e0utri liber d\u2019istrussion) ant ij s\u00f2 idi\u00f2ma. P\u00ebr c\u00f2st motiv a l\u2019ha ancoragi\u00e0 (e finansi\u00e0) la publicassion \u00ebd l\u00ecber (bibie e \u2018d catech\u00ecsim) stamp\u00e0 a doi col\u00f2ne, frans\u00e8is e provensal, e \u2018dc\u00f2 frans\u00e8is e piemont\u00e8is, e peuj (p\u00ebr ij Salm) piemont\u00e8is e italian.\u00a0\nLa publicassion d\u2019un Testament Neuv tut an piemont\u00e8is, p\u00ebr Beckwith, a l\u2019av\u00eca \u2018dc\u00f2 \u2018l but \u00ebd argionze la gent dla pian-a (nen mach ij vald\u00e8is) e f\u00e9 con\u00f2sse a tuti la Par\u00f2la \u2018d Nosgnor. P\u00ebr chiel, \u00ebl piemont\u00e8is a l\u2019era, nop\u00e0, na s\u00f2rta \u00ebd transission p\u00ebr f\u00e9 che ij vald\u00e8is as dovert\u00e8isso d\u00eb manera missionaria anvers l\u2019Italia. Le dificolt\u00e0 \u00ebd sto prog\u00e8t a l\u2019ero motobin grande, nen mach p\u00ebr l\u2019oposission dj\u2019autorit\u00e0 cat\u00f2liche e d\u00ebl govern d\u00ebl Piemont, ma \u2018dc\u00f2 p\u00ebr le resistense d\u00ebl \u201cclerg\u00e9 vaudois\u201d midem. Coms\u00ebss\u00eca, ant la pian-a ij pr\u00e8ive cat\u00f2lich a l\u2019era nen r\u00e0ir ch\u2019a predich\u00e8isso an piemont\u00e8is, ma av\u00e8j na Bibia an piemont\u00e8is ant le man dla gente, gnanca a parlene: mach ij pr\u00e8ive a dov\u00eco trasm\u00ebtte la conossensa \u201cbin filtr\u00e0\u201d dla religion autoris\u00e0 da le gerarchie eclesi\u00e0stiche \u2018d R\u00f2ma.\u00a0\nBeckwith, anlora, a l\u2019ha fid\u00e0 \u2018d f\u00e9 la tradussion d\u00ebl Testament Neuv an piemont\u00e8is a s\u00f2 am\u00ec Enrico Geymet, pastor a Losan-na, fieul \u00ebd Pietro Geymet, moderator e pastor dla Cesa vald\u00e8isa, ch\u2019a l\u2019era st\u00e0it \u00ebdc\u00f2 sota-prefet \u00ebd Pinareul durant \u00ebl govern napole\u00f2nich. Geymet a l\u2019\u00e8 giut\u00e0 da M. Bert\u00e8, pastor a La Tor d\u00ebl P\u00e8lis.\u00a0\nAnt \u00ebl piemont\u00e8is \u00ebd Geymet, nop\u00e0, an relassion al torin\u00e8is dl\u2019\u00e9poca, a dominan forme pinareul\u00e8ise, d\u2019arcaism e \u2018d contaminassion ch\u2019a ven-o dal provensal e da l\u2019italian, dzurtut andoa \u2018l tradutor a conoss\u00eca nen ij termo tecnich d\u00ebl lengage b\u00ecblich. L\u2019ortograf\u00eca a dipend s\u00eca da l\u2019italian, s\u00eca dal frans\u00e8is. Costa edission a compar\u00ecss la prima v\u00f2lta ant l\u2019agn 1831, volt\u00e0 \u2018d manera fidel da la version frans\u00e8isa d\u00ebl Martin. Sa tradussion a seurt an apopr\u00e8 1000 copie, complet\u00e0 da la Societ\u00e0 Biblica Britannica e Forest\u00e8ra (SBBF) ant l\u2019agn 1834 e l\u2019impression a l\u2019\u00e9 st\u00e0ita coregi\u00f9a da Betckwith midem. Ant l\u2019agn 1837, 2000 copie \u2018d l\u2019Evangeli \u2018d Luca e \u2018d Gioann, a l\u2019ero sort\u00ece, soagn\u00e0 da l\u2019ist\u00e8ssa societ\u00e0 an doi col\u00f2ne paralele con \u00ebl test frans\u00e8is.\u00a0\nCosta edission a l\u2019\u00e9 st\u00e0ita s\u00e9guit\u00e0 ant l\u2019agn 1841 da la version piemont\u00e8isa dij Salm, an sel fondament dla version talian-a d\u00ebl Diodati. A causa dl\u2019insistenta oposission d\u00ebl clero cat\u00f2lich-roman, coste edission a l\u2019han nen, nop\u00e0, oten\u00f9 cola sirculassion ch\u2019a l\u2019era st\u00e0ita anticip\u00e0. An efet, la version dla SBBF a l\u2019era \u2018dc\u00f2 st\u00e0ita but\u00e0 ant la l\u00ecsta dij l\u00ecber proib\u00ec. Malgr\u00e9 sta situassion, an col period, la toleransa d\u00ebl govern d\u00ebl Regn \u00ebd Sard\u00e8gna a l\u2019ha consent\u00ec che cola edission as pod\u00e8issa cat\u00e9 ant le librerie \u2018d Turin, e a l\u2019ha trov\u00e0 anteresse dzurtut antra le classe elev\u00e0.\u00a0\nD\u2019antlora as peudo cont\u00e9 s\u2019 ij dil dla man version \u00ebd t\u00f2ch dla Bibia, compr\u00e8is ij tentativ \u00ebd Milo Br\u00e9, antrap\u00e0 da la Cesa cat\u00f2lica ch\u2019a considera nen \u00ebl piemont\u00e8is coma na lenga lit\u00f9rgica \u201cdignitosa\u201d o convenienta. A-i \u00e9 d\u2019c\u00f2 d\u2019\u00e0utre preuve \u2018d tradussion f\u00e0ite da priv\u00e0 ch\u2019as peudo trov\u00e9 an sl\u2019Internet, \u00ebd bon-a volont\u00e0, ma sovens nen pro bon-e da v\u00e0ire mire.\u00a0\nAncheuj, p\u00ebr \u00ebl moment, a resta la re-impression (1986) del Testament Neuv d\u00ebl mila otsent, soagn\u00e0 p\u00ebr l\u2019editriss vald\u00e8isa Claudian-a. Col piemont\u00e8is-l\u00e0, nop\u00e0, as peul nen consideresse adat a l\u2019usagi piemont\u00e8is modern e a sar\u00eca da but\u00e8 al temp d\u2019ancheuj. Na neuva tradussion del Testament Neuv a l'\u00e9 st\u00e0ita realis\u00e0 da P\u00e0ul E. Castlin-a e Majo Galin-a, e as peul trovesse ambeless\u00ec. \n'L Testament Neuv de Noss\u00ebgnour Gesu-Crist: tradout in lingua piemonteisa (1834)"}
{"id": "4676", "revid": "118", "url": "https://pms.wikipedia.org/wiki?curid=4676", "title": "Russula atroglauca", "text": "Un pissacan: la Russula atroglauca.\nDescrission.\nCom la Russula medullata, ma \u00ebl capel a l'\u00e9 p\u00ec sombr, fin a neirastr, vlut\u00e0, con \u00ebl b\u00f2rd un p\u00f2ch striol\u00e0.\nAmbient.\nA ch\u00ebrs sota le biole e sota ij sapin.\nComestibilit\u00e0.\n&lt;br&gt;\nA ven d\u00e0ita p\u00ebr comest\u00ecbil.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nRussula atroglauca Einhellinger"}
{"id": "4677", "revid": "19", "url": "https://pms.wikipedia.org/wiki?curid=4677", "title": "Russula azurea", "text": "Un pissacan: la Russula azurea.\nDescrission.\nCapel fin a 8 cm, grass peui vlut\u00e0, dle vire cocard\u00e0, violet, da bluastr a gris assel o a tonalit\u00e0 ulivastre o gris brunastre. Lamele forc\u00e0, bianche. Gamba \u00e0uta fin a 6 cm e larga fin a 1,5 cm, povrosa, bianca. Savor doss.\nAmbient.\nA ch\u00ebrs sota le con\u00ecfere.\nComestibilit\u00e0.\n&lt;br&gt;\nA ven d\u00e0ita p\u00ebr comest\u00ecbil."}
{"id": "4678", "revid": "118", "url": "https://pms.wikipedia.org/wiki?curid=4678", "title": "Russula emeticicolor", "text": "Un pissacan: la Russula emeticicolor.\nDescrission.\nCapel fin a 6 cm, soens lob\u00e0, povros pontin\u00e0, ross carmini, dle vire scur\u00ec al disch o d\u00ebscolorant a crema rosastr, stri\u00e0. Lamele bianche peui crema ci\u00e0ir. Gamba \u00e0uta fin a 5 cm e larga fin a 1 cm, sgnac\u00e0bil, bianca, dle vire maci\u00e0 \u00ebd rossastr an bass, p\u00ec o men angrisenta o angiaunenta. Carn dossa.\nAmbient.\nA ch\u00ebrs sota le latifeuje, dle vire \u00f9mide.\nComestibilit\u00e0.\n&lt;br&gt;\nA ven d\u00e0ita p\u00ebr comest\u00ecbil.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nRussula emeticicolor (J. Schaeffer) Singer"}
{"id": "4679", "revid": "118", "url": "https://pms.wikipedia.org/wiki?curid=4679", "title": "Russula ionochlora", "text": "Un pissacan: la Russula ionochlora.\nDescrission.\nCapel fin a 7 cm, un p\u00f2ch brilant, cocard\u00e0 \u00ebd v\u00ebrdastr o d'\u00f2cra ulivastr al disch, gris lila antorn con un sercc antorn al disch vi\u00f2la o lila. Lamele crema \u00f2cra ci\u00e0ir. Gamba \u00e0uta fin a 7 cm e larga fin a 2 cm, bianca o lav\u00e0 \u00ebd violet. Odor d\u00e9bol frut\u00e0. Savor an sl'amer.\nAmbient.\nA ch\u00ebrs a la prima prest sota le latifeuje, dzortut sota ij f\u00f2.\nComestibilit\u00e0.\n&lt;br&gt;\nA ven d\u00e0ita p\u00ebr comest\u00ecbil.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nRussula ionochlora Romagnesi"}
{"id": "4680", "revid": "14965", "url": "https://pms.wikipedia.org/wiki?curid=4680", "title": "Russula lutea", "text": "Un pissacan: la Russula lutea.\nDescrission.\nCost cap\u00ectol a l'\u00e9 mach n\u00eb sb\u00f2ss. Da fin\u00ec.\nAmbient.\nA ch\u00ebrs ant ij b\u00f2sch \u00f9mid \u00ebd latifeuje.\nComestibilit\u00e0.\n&lt;br&gt;\nA ven d\u00e0it p\u00ebr comest\u00ecbil."}
{"id": "4681", "revid": "819874", "url": "https://pms.wikipedia.org/wiki?curid=4681", "title": "Russula medullata", "text": "Un pissacan: la Russula medullata.\nDescrission.\nCapel fin a 10 cm, gris bleu v\u00ebrdastr con \u00ebl disch \u00f2cra nins\u00f2la o lila. Lamele crema peui da \u00f2cra a \u00f2cra gi\u00e0un. Gamba \u00e0uta fin a 8 cm e larga fin a 2 cm, dura peui con la miola an mes m\u00f2la, da biancastra a giaunastra o rusnenta.\nAmbient.\nA ch\u00ebrs ant le bordure erbose, soens sota le biole.\nComestibilit\u00e0.\n&lt;br&gt;\nA ven d\u00e0ita p\u00ebr comest\u00ecbil.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nRussula medullata Romagnesi"}
{"id": "4682", "revid": "118", "url": "https://pms.wikipedia.org/wiki?curid=4682", "title": "Russula messapica", "text": "Un pissacan: la Russula messapica.\nDescrission.\nCapel fin a 5 cm, motobin fr\u00e0gil, granulos-fiocos, gi\u00e0un con macie groson, \u00f2cra, rossastre. B\u00f2rd p\u00ec o men scanal\u00e0, vel\u00e0 da fi\u00f2ch fin gi\u00e0un viv. Lamele gi\u00e0une peui maci\u00e0 \u00ebd gi\u00e0un viv. Gamba \u00e0uta fin a 5 cm e larga fin a 1 cm, bianca peui gi\u00e0una rusnenta. Carn fr\u00e0gil, bianca, dossa. Odor da d\u00e9bol a frut\u00e0 brusch.\nAmbient.\nA ch\u00ebrs sota le rol mediteranie.\nComestibilit\u00e0.\n&lt;br&gt;\nSensa anteresse alimentar.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nRussula messapica Sarnari"}
{"id": "4683", "revid": "819877", "url": "https://pms.wikipedia.org/wiki?curid=4683", "title": "Russula risigallina", "text": "Un pissacan: la Russula risigallina.\nDescrission.\nCapel fin a 5 cm, fr\u00e0gil, sech, gi\u00e0un motobin viv, p\u00ec ci\u00e0ir al b\u00f2rd. B\u00f2rd scanal\u00e0. Lamele crema peui gi\u00e0une con arfless groson. Gamba \u00e0uta fin a 5 cm e larga fin a 1 cm, fr\u00e0gil, bianca. Carn ci\u00e0ira, dossa. Odor frut\u00e0 bon, peui com \u00ebd reusa.\nAmbient.\nA ch\u00ebrs ant ij b\u00f2sch.\nComestibilit\u00e0.\n&lt;br&gt;\nA ven d\u00e0it p\u00ebr comest\u00ecbil."}
{"id": "4684", "revid": "118", "url": "https://pms.wikipedia.org/wiki?curid=4684", "title": "Russula vinosa", "text": "Un pissacan: la Russula vinosa.\nDescrission.\nCapel fin a 10 cm, p\u00f3rpora vinos, maci\u00e0 \u00ebd brunastr, coram. Lamele crema peui crema \u00f2cra. Gamba \u00e0uta fin a 8 cm e larga fin a 2,5 cm. Motobin angrisenta an-neirenta. Savor doss.\nAmbient.\nA ch\u00ebrs sota le con\u00ecfere torbose, an montagna.\nComestibilit\u00e0.\n&lt;br&gt;\nA ven d\u00e0ita p\u00ebr comest\u00ecbil."}
{"id": "4685", "revid": "118", "url": "https://pms.wikipedia.org/wiki?curid=4685", "title": "Russula violeipes", "text": "Un pissacan: la Russula violeipes.\nDescrission.\nCapel fin a 10 cm, da vlut\u00e0 a forfr\u00e0, a color m\u00ebs-ci\u00e0 \u00ebd violet carmini motobin d\u00ebstiss o sombr e dzortut \u00ebd gi\u00e0un v\u00ebrdastr. Lamele ci\u00e0ire con fil d\u00ebl midem color. Gamba \u00e0uta fin a 7 cm e larga fin a 2 cm, lav\u00e0 \u00ebd violet. Carn bianca con odor \u00ebd tapinab\u00f2.\nAmbient.\nA ch\u00ebrs ant ij b\u00f2sch.\nComestibilit\u00e0.\n&lt;br&gt;\nSensa anteresse alimentar."}
{"id": "4686", "revid": "71", "url": "https://pms.wikipedia.org/wiki?curid=4686", "title": "Parad\u00f2ss \u00ebd San Peroborgh", "text": "\u00cbl parad\u00f2ss \u00ebd San Peroborgh a l'\u00e9 st\u00e0it enonsi\u00e0 da Nicolas e Daniel Bernoulli e as ciama par\u00e8j p\u00ebrch\u00e8 an coj agn ij doi frej a l'ero professor a San Peroborgh e 's parad\u00f2ss a l'\u00e9 st\u00e0it public\u00e0 p\u00ebr la prima vira an sij \"Commentarii\" dl'academia \u00ebd cola sit\u00e0.\nUn giugador a paga p\u00ebr pod\u00e8j partissip\u00e9 a 's gieugh-s\u00ec.\nAs tira na moneda fin-a ch'a-i seurta testa.\nS'a-i seurt testa al prim tir, \u00ebl giugador a vagna na coron-a.\nSi la prima vira a-i ven cros, ma a-i ven testa a l\u00eb scond tir, \u00ebl giugador a vagna doe coron-e.\n\u00cbl gieugh a va anans par\u00e8j e l\u00f2n ch'a vagna \u00ebl giugador a ardobia a minca cros ch'a-i seurt (e la prima vira ch'a-i ven testa la partija a l'\u00e9 livr\u00e0).\nFin-a a che gifra \u00ebl giugador a dev esse disp\u00f2st a pagh\u00e9 p\u00ebr gieughe?&lt;br&gt;\nDa gi\u00e0 che si la testa a-i seurt la prima vira d\u00f2p formula_1 tir dla moneda \u00ebl giugador a vagna formula_2 coron-e, la speransa matem\u00e0tica \u00ebd s\u00f2 goadagn a l'\u00e9 formula_3, donca \u00ebl giugador a dovr\u00eca esse d'ac\u00f2rdi \u00ebd pagh\u00e9 quals\u00ebss\u00eca gifra p\u00ebr partissip\u00e9.&lt;br&gt;\nD'\u00e0otra part, cand Georges Louis Leclerc, cont \u00ebd Buffon, a l'ha mn\u00e0 na preuva emp\u00ecrica 'dzora 2084 partije, a l'ha trov\u00e0 che \u00ebl goadagn a l'era st\u00e0it \u00ebd 10057 coron-e, visad\u00ec meno che 5 coron-e a partija."}
{"id": "4688", "revid": "11381", "url": "https://pms.wikipedia.org/wiki?curid=4688", "title": "Daniel Bernoulli", "text": "Daniel Bernoulli, fieul \u00ebd Johann Bernoulli, a l'\u00e9 st\u00e0it \u00ebn f\u00ecsich e un matem\u00e0tich, amis e rival d'Euler.\nA l'era nass\u00f9 a Gr\u00f6ningen d\u00ebl 1700 e a l'\u00e9 m\u00f2rt a Basil\u00e9a d\u00ebl 1782.\nDal 1705 a viv a Basil\u00e9a; a studia a Heidelberg e a Strasborgh, peui a torna a Basil\u00e9a ant\u00e9 ch'a pija s\u00f2 dipl\u00f2ma d\u00ebl 1721.\nA l'\u00e9 a Venessia dal 1723 al 1725, ant\u00e9 ch'as \u00f2cupa \u00ebd problema idr\u00e0ulich, e peui a l'\u00e9 professor \u00ebd matem\u00e0tica a San Peroborgh dal 1725 al 1733.\nA San Peroborgh a-i era gi\u00e0 s\u00f2 frel Nicolas e ansema a enonsio \u00ebl parad\u00f2ss \u00ebd San Peroborgh.\nA torna a Basil\u00e9a, ant\u00e9 che dal 1733 a dventa professor d'anatom\u00eca e bot\u00e0nica e, apress, \u00ebd filosof\u00eca sperimental e speculativa.\nS\u00f2 travaj.\nAn matem\u00e0tica a travaja an sle fonsion trigonom\u00e9triche, le frassion continu\u00e0, j'equassion diferensiaj, dzortut j'equassion diferensiaj parsiaj, dont a l'\u00e9 l'inissiator.\nAn particolar, ant la mec\u00e0nica dij fl\u00f9id, a l'ha but\u00e0 an evidensa l'amportansa d\u00ebl prinsipi \u00ebd conservassion dl'energ\u00eca, an rivand a fort\u00ec \u00ebl prinsipi fondamental dl'idrodin\u00e0mica (prinsipi \u00ebd Bernoulli) ant \u00ebl 1738.\nAntra ij s\u00f2 travaj matem\u00e0tich p\u00ec anteressant a-i son coj \u00ebd matem\u00e0tica infinitesimal aplic\u00e0 a l'ac\u00f9stica e a la mec\u00e0nica, l\u00f2n ch'a fa \u00ebd chiel \u00ebl fondador \u00ebd la f\u00ecsica matem\u00e0tica.\nAn s\u00f2 dari\u00e9 per\u00ecod, s\u00f2 anteresse matem\u00e0tich prinsipal a l'\u00e9 st\u00e0ita la probabilit\u00e0, dont a l'ha studi\u00e0 \u00ebdc\u00f2 j'aplicassion a le siense uman-e e al tratament \u00ebd le vair\u00f2le.\nA l'ha \u00ebdc\u00f2 f\u00e0it \u00ebd travaj an sij mar\u00e9, le c\u00f2rde vibrante e la teor\u00eca cin\u00e9tica dij gas, dont a l'\u00e9 \u00ebl fondador.\nJ'arconossiment.\nDaniel Bernoulli a l'ha vagn\u00e0 o partagi\u00e0 almanch des premi dl'Academia dle Siense \u00ebd Paris.\n\u00cbl prim a l'\u00e9 st\u00e0it cand a l'av\u00eca 24 agn, p\u00ebr na mem\u00f2ria an sla costrussion \u00ebd na clessidra pr'\u00ebmzur\u00e9 con precision \u00ebl temp ant \u00ebl mar.\nL\u00eb scond, d\u00ebl 1734, ansema a s\u00f2 pare p\u00ebr \u00ebn travaj an sj'anclinassion dij pian orbitaj dij pianeta.\nL'av\u00e8j dov\u00f9 divide \u00ebl premi a l'ha f\u00e0it anrabi\u00e9 s\u00f2 pare, che a l'ha mandalo f\u00f2ra \u00ebd ca.\n\u00cbl ters premi ch'a ars\u00e8iv, ch'a partagia con Euler, Colin Maclaurin e n'\u00e0utr competidor, a l'\u00e9 p\u00ebr na comunicassion an sij mar\u00e9.\nNa st\u00f2ria dr\u00f2la.\nUn di Bernoulli a l'\u00e9 trovasse a viag\u00e9 ansema a n'\u00f2m ch'a conoss\u00eca nen.\n\u00cbl mons\u00f9 a-j ciama s\u00f2 n\u00f2m e chiel a-j dis: \"I son Daniel Bernoulli\".\nCh\u00ebrdend ch'a badin\u00e8issa, \u00ebl mons\u00f9 a-j r\u00ebspond: \"E mi i son Isaac Newton\".\nBernoulli a dis\u00eca che costa st\u00f2ria a l'ha faje p\u00ec pias\u00ec che tuti j'onor."}
{"id": "4689", "revid": "118", "url": "https://pms.wikipedia.org/wiki?curid=4689", "title": "Russula turci", "text": "Un pissacan: la Russula turci.\nDescrission.\nCapel fin a 10 cm, cocard\u00e0 \u00ebd fasson ci\u00e0ira, tachiss bavos, p\u00f3rpora neirastr al disch e motobin sech, lila, violet o carmini al b\u00f2rd, \u00ebd v\u00e0ire color, soens con \u00ebd gi\u00e0un, groson, verd. Lamele gi\u00e0un butir peui gi\u00e0un \u00f2cra mesan. Gamba \u00e0uta fin a 7 cm e larga fin a 2 cm, mon\u00ebtta. Odor p\u00ec o men frut\u00e0 sota le lamele, ma f\u00f2rt \u00ebd j\u00f2di al p\u00e9 dla gamba.\nAmbient.\nA ch\u00ebrs dzortut sota ij pin, dle vire sota ij sapin.\nComestibilit\u00e0.\n&lt;br&gt;\nA ven d\u00e0ita p\u00ebr comest\u00ecbil.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nRussula turci Bresadola"}
{"id": "4690", "revid": "118", "url": "https://pms.wikipedia.org/wiki?curid=4690", "title": "Russula amethystina", "text": "Un pissacan: la Russula amethystina.\nDescrission.\nCapel fin a 12 cm, vagament cocard\u00e0, brun violet o da uliva a \u00f2cra giaunastr, sliss al disch, da vinos a lila violet, vlut\u00e0 al b\u00f2rd. Lamele gi\u00e0un butir peui gi\u00e0un \u00f2cra mesan. Gamba \u00e0uta fin a 7 cm e larga fin a 2,5 cm, veuida, giaunastra maci\u00e0 \u00ebd brunastr. Odor d\u00e9bol.\nAmbient.\nA ch\u00ebrs sota le con\u00ecfere dzortut sota ij sapin.\nComestibilit\u00e0.\n&lt;br&gt;\nA ven d\u00e0ita p\u00ebr comest\u00ecbil.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nRussula amethystina Qu\u00e9let 1987"}
{"id": "4691", "revid": "118", "url": "https://pms.wikipedia.org/wiki?curid=4691", "title": "Russula integra", "text": "Un pissacan: la Russula integra.\nDescrission.\nCapel fin a 12 cm, con motobin \u00ebd color. Lamele p\u00ec o men spassi\u00e0, sp\u00ebsse, crema peui \u00f2cra gi\u00e0une, con \u00ebl fil ch'a smija p\u00ec ci\u00e0ir. Gamba \u00e0uta fin a 10 cm e larga fin a 3 cm, bianca peui maci\u00e0. Carn dura, con savor \u00ebd nins\u00f2la.\nAmbient.\nA ch\u00ebrs sota ij sapin.\nComestibilit\u00e0.\n&lt;br&gt;\nA ven d\u00e0ita p\u00ebr comest\u00ecbil."}
{"id": "4693", "revid": "19", "url": "https://pms.wikipedia.org/wiki?curid=4693", "title": "Russula paludosa", "text": "Un pissacan: la Russula paludosa.\nDescrission.\nCapel fin a 15 cm, brilant, ross viv, groson o coram. Lamele crema peui \u00f2cra ci\u00e0ir. Fil dle vire rossastr. Gamba \u00e0uta fin a 12 cm e larga fin a 4 cm, motobin m\u00f2la, lav\u00e0 \u00ebd reusa, p\u00ec o men angrisenta, maci\u00e0. Carn dura, dossa o brusca.\nAmbient.\nA ch\u00ebrs sota con\u00ecfere \u00f9mide, an montagna.\nComestibilit\u00e0.\n&lt;br&gt;\nA ven d\u00e0ita p\u00ebr comest\u00ecbil.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nRussula paludosa Britzelmayr 1891"}
{"id": "4694", "revid": "118", "url": "https://pms.wikipedia.org/wiki?curid=4694", "title": "Lactarius salmonicolor", "text": "Un pissacan: \u00ebl Lactarius salmonicolor.\nDescrission.\nCapel fin a 15 cm, zon\u00e0 fin, gi\u00e0un groson salmon\u00e0 p\u00ec o men viv, dle vire maci\u00e0 \u00ebd brun groson, nen anv\u00ebrdent o motobin p\u00f2ch. Lamele groson salmon\u00e0. Gamba \u00e0uta fin a 10 cm e larga fin a 3 cm, un p\u00f2ch d\u00ebl midem color, un p\u00f2ch scobicol\u00e0. Carn ci\u00e0ira, p\u00ec groson an perifer\u00eca. L\u00e0it groson salmon, a cambia p\u00f2ch o da ambrunent a p\u00ec o men vinos a la longa. Odor americant.\nAmbient.\nA ch\u00ebrs sota ij sapin.\nComestibilit\u00e0.\n&lt;br&gt;\nComest\u00ecbil.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nLactarius salmonicolor Heim &amp; Leclair"}
{"id": "4695", "revid": "820116", "url": "https://pms.wikipedia.org/wiki?curid=4695", "title": "Lactarius violascens", "text": "Un pissacan: \u00ebl Lactarius violascens.\nDescrission.\nCapel fin a 10 cm, da brun violet sombr a lila brunastr, an pressa brin\u00e0, zon\u00e0 da macie o tamp\u00ebtte cons\u00e9ntriche al b\u00f2rd. Lamele adn\u00e0 decorente, ci\u00e0ire peui crema \u00f2cra con arfless brunastr. Gamba \u00e0uta fin a 6 cm e larga fin a 2 cm, un p\u00f2ch gutul\u00e0, da \u00f2cra a un p\u00f2ch d\u00ebl midem color. Carn ch'a ven viol\u00ebtta ant \u00ebl capel e angiaunenta ant la gamba, an sl'\u00e0gher. L\u00e0it bianch, isol\u00e0 a cambia nen, a ven vi\u00f2la sombr an sla carn e an sle lamele, americant.\nAmbient.\nA ch\u00ebrs sota latifeuje.\nComestibilit\u00e0.\n&lt;br&gt;\nAs peul nen mangesse.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nLactarius violascens (Otto : Fr.) Fries"}
{"id": "4696", "revid": "118", "url": "https://pms.wikipedia.org/wiki?curid=4696", "title": "Lactarius uvidus", "text": "Un pissacan: \u00ebl Lactarius uvidus.\nDescrission.\nCapel fin a 10 cm, tachiss, nen zon\u00e0, da gris lila a bes rosastr violet. Lamele un p\u00f2ch decorente, crema \u00f2cra ci\u00e0ir. Gamba \u00e0uta fin a 10 cm e larga fin a 2 cm, ampin\u00eca, slissa, ci\u00e0ira, un p\u00f2ch gi\u00e0una an bass, scasi sensa violet. Carn motobin fr\u00e0gil, da bianca a crema giaunastra, americanta o an sl'\u00e0gher. L\u00e0it bianch, isol\u00e0 a cambia nen, a ven violet o vinos ametista mesan an sla carn e an sle lamele, doss.\nAmbient.\nA ch\u00ebrs sota latifeuje, dle vire sota con\u00ecfere m\u00ebs-ci\u00e0.\nComestibilit\u00e0.\n&lt;br&gt;\nSensa anteresse alimentar.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nLactarius uvidus (Fr. : Fr.) Fries"}
{"id": "4697", "revid": "57", "url": "https://pms.wikipedia.org/wiki?curid=4697", "title": "Lactarius cistophilus", "text": "Un pissacan: \u00ebl Lactarius cistophilus.\nDescrission.\nCapel fin a 5 cm, nen zon\u00e0, rup\u00ec, gris violet o ardesia sombr, dle vire p\u00ec o men d\u00ebscolor\u00e0 an \u00f2cra. Lamele s-ciasse, un p\u00f2ch decorente, crema giaunastre. Gamba \u00e0uta fin a 4 cm e larga fin a 2 cm, veuida, nen scrobicol\u00e0, ci\u00e0ira, giaunastra an bass. Carn da ci\u00e0ira a un p\u00f2ch d\u00ebl midem color, a ven vi\u00f2la dasp\u00ebrtut. L\u00e0it bianch, isol\u00e0 a cambia nen, a ven violet an sla carn e an sle lamele, un p\u00f2ch doss. Odor frut\u00e0 o \u00ebd c\u00f2co.\nAmbient.\nA ch\u00ebrs sota latifeuje sempev\u00ebrde, sota la macia, dzortut sota Cistus monspeliensis.\nComestibilit\u00e0.\n&lt;br&gt;\nSensa anteresse alimentar.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nLactarius cistophilus Bon &amp; Trimbach"}
{"id": "4698", "revid": "19", "url": "https://pms.wikipedia.org/wiki?curid=4698", "title": "Lactarius repraesentaneus", "text": "Un pissacan: \u00ebl Lactarius repraesentaneus.\nDescrission.\nCapel fin a 15 cm, giaunastr \u00f2cra, tachiss peui sech, barbos al b\u00f2rd. Lamele da ci\u00e0ire a crema \u00f2cra. Gamba \u00e0uta fin a 8 cm e larga fin a 3 cm, veuida, scrobicol\u00e0. Carn ch'a ven vi\u00f2la, an sl'\u00e0gher. L\u00e0it bianch, isol\u00e0 a cambia nen, a ven violet an sla carn e an sle lamele, americant.\nAmbient.\nA ch\u00ebrs sota con\u00ecfere e biole, dzortut an montagna.\nComestibilit\u00e0.\nAs peul nen mangesse."}
{"id": "4699", "revid": "19", "url": "https://pms.wikipedia.org/wiki?curid=4699", "title": "Lactarius mairei", "text": "Un pissacan: \u00ebl Lactarius mairei.\nDescrission.\nCapel fin a 12 cm, fibrilos-lanos, con barbe un\u00ece an macie drite an dis\u00f3rdin al b\u00f2rd, un p\u00f2ch zon\u00e0, da mon a ross. Lamele un p\u00f2ch decorente, crema ci\u00e0ir. Gamba \u00e0uta fin a 7 cm e larga fin a 1,5 cm, nen scrobicol\u00e0. Carn motobin fr\u00e0gil, da biancastra a \u00f2cra monet an surfassa. L\u00e0it ch'a cambia nen an sle lamele o p\u00ec o men angrisent, brusch. Odor frut\u00e0 peui nausios.\nAmbient.\nA ch\u00ebrs sota le latifeuje.\nComestibilit\u00e0.\n&lt;br&gt;\nAs peul nen mangesse."}
{"id": "4701", "revid": "11196", "url": "https://pms.wikipedia.org/wiki?curid=4701", "title": "Adrien-Marie Legendre", "text": "Adrien-Marie Legendre a l'era un matem\u00e0tich.&lt;br&gt;\nA l'era nass\u00f9 a Paris \u00ebl 18 d\u00eb st\u00e8mber d\u00ebl 1752 e a l'\u00e9 m\u00f2rt a Auteuil \u00ebl 10 \u00ebd gen\u00e9 d\u00ebl 1833.\n\u00cbl discors a soa sepoltura a l'ha falo Poisson.\nCh\u00ebrs\u00f9 a Paris, apress av\u00e8j studi\u00e0 al colegi Masarin, dal 1775 al 1780 a mostra a la Sc\u00f2la militar.\nAnt \u00ebl 1783 a l'\u00e9 elegi\u00f9 m\u00e8mber \u00ebd l'Academia Frans\u00e8isa, al p\u00f2st \u00ebd d'Alembert.\nDal 1795 a mostra a l'\u00c9cole Normale.&lt;br&gt;\nDurant la rivolussion frans\u00e8isa, Legendre a l'ha av\u00f9 dle carie p\u00f9bliche amportante, ant la comission dij p\u00e8is e mzure e ant l'anstrussion p\u00f9blica.\nS\u00f2 travaj.\nJ\u00eb studi che Legendre a l'ha soagn\u00e0 'd p\u00ec a son coj d'an\u00e0lisi infinitesimal e \u00ebd geometr\u00eca.\nIj s\u00f2 prim \u00ebscrit public\u00e0 a son d'art\u00eccoj ch'a fan part d\u00ebl \"Trait\u00e9 de m\u00e9canique\" (1774) \u00ebd s\u00f2 professor, l'ab\u00e0 Marie, bele che \u00ebl n\u00f2m \u00ebd Legendre a-i sia p\u00e0 mension\u00e0.\nD\u00ebl 1782 soa mem\u00f2ria \"Dissertation sur la question de balistique\" a vagna \u00ebl premi dl'acad\u00e9mia \u00ebd Berlin.\nA trata dla trajet\u00f2ria d'un proj\u00e9til ant un mojen arzistent.\nApopr\u00e9 \u00ebd cost'\u00e9poca a l'ha scriv\u00f9 \"Recherches sur la figure des plan\u00e8tes\", public\u00e0 ant le Mem\u00f2rie dl'Academia frans\u00e8isa.\nFonsion el\u00ectiche.\nS\u00f2 soget d'arserca prinsipal a son \u00ebst\u00e0ite le fonsion el\u00ectiche, ansima a le quaj a l'ha travaj\u00e0 p\u00ebr p\u00ec 'd quarant'agn.\nAnt \u00ebl 1786 a arpija \u00ebl travaj d'Euler, Lagrange e Landen.\nIj s\u00f2 prim travaj public\u00e0 a son \u00ebst\u00e0it doi art\u00eccoj d\u00ebl 1786 ant le Mem\u00f2rie dl'Academia frans\u00e8isa, an sj'arch el\u00ectich; ant \u00ebl 1792 a l'ha present\u00e0 a l'Academia na mem\u00f2ria an sij trassendent el\u00ectich.\n\u00cbl contn\u00f9 \u00ebd coste mem\u00f2rie a l'\u00e9 part d\u00ebl prim volum dij s\u00f2 \"Exercices de calcul int\u00e9gral\" (1811), dont \u00ebl ters volum a conten j'arnom\u00e0 t\u00e0ule d'ant\u00ebgraj el\u00ectich da chiel calcol\u00e0, con na spiegassion dla fasson ch'a son \u00ebst\u00e0ite otn\u00f9e.&lt;br&gt;\nD\u00ebl 1827 a seurt s\u00f2 \"Trait\u00e9 des fonctions elliptiques\" (2 volum, 1825 e 1826).\nTre suplement, grop\u00e0 a j'arserche d'Abel e Jacobi a son public\u00e0 d\u00ebl 1828-1830 e a na formo un ters volum.\nLegendre a l'ha studi\u00e0 j'ant\u00ebgraj el\u00ectich dal 1786 al 1827, ma ij s\u00f2 arzult\u00e0 a son \u00ebst\u00e0it bele che ignor\u00e0 daj s\u00f2 contemporani, fin-a che, ant \u00ebl 1827, j'arserche indipendente \u00ebd doi giovo matem\u00e0tich d\u00ebsconoss\u00f9, Abel e Jacobi, a l'han daje \u00ebd neuve base al soget, an arvolussionand-lo d'autut.\nTeor\u00eca dij n\u00f9mer.\nS\u00f2 \"Th\u00e9orie des nombres\" a l'\u00e9 un travaj motobin amportant.\nSoa prima edission a l'\u00e9 surt\u00eca ant \u00ebl 1798, con \u00ebl t\u00ectol \"Essai sur la th\u00e9orie des nombres\"; na sconda edission a l'\u00e9 d\u00ebl 1808.\nUn prim suplement a l'\u00e9 st\u00e0it public\u00e0 d\u00ebl 1816 e n\u00eb scond ant \u00ebl 1825.\nLa tersa edission, con \u00ebl t\u00ectol \"Th\u00e9orie des nombres\", a l'\u00e9 surt\u00eca d\u00ebl 1830 an doi volum.\nLegendre a dimostra la lai \u00ebd ressiprossit\u00e0 quadr\u00e0tica, ciam\u00e0 da Gauss \"\u00ebl bis\u00f3 dl'aritm\u00e9tica\".\nA l'\u00e9 st\u00e0ita smon\u00f9a la prima vira da Legendre ant le Mem\u00f2rie dl'Academia d\u00ebl 1785, ma con na dimostrassion nen completa.\nAtrassion dj'eliss\u00f2id.\nLegendre a l'\u00e9 st\u00e0it autor \u00ebd quatr mem\u00f2rie amportante an s'\u00ebs soget.\nA l'ha f\u00e0it v\u00ebdde che \u00ebl teorema \u00ebd Maclaurin r\u00ebspet a d'eliss\u00f2id cofocaj a l'\u00e9 giust p\u00ebr tute le posission d\u00ebl pont esterior cand j'eliss\u00f2id a son dij s\u00f2lid \u00ebd rotassion.\nM\u00e9tod dij m\u00ecnim quadr\u00e0.\nD\u00ebl 1806 a l'\u00e9 surtije s\u00f2 \"Nouvelles m\u00e9thodes pour la d\u00e9termination des orbites des com\u00e8tes\", ant\u00e9 ch'a-i compariss la prima id\u00e8ja public\u00e0 d\u00ebl m\u00e9tod dij m\u00ecnim quadr\u00e0.\nJ'element \u00ebd geometr\u00eca.\nAn s\u00f2 \"\u00c9l\u00e9ments de g\u00e9om\u00e9trie\", surt\u00ec d\u00ebl 1794 e ch'a l'han av\u00f9 v\u00e0ire edission, a arpija j\"'Element\" d'Euclid, an rangiand mej l'euvra e an semplificand na bon-a part \u00ebd proposission.\n\u00cbs l\u00ecber a l'\u00e9 'n sucess.\nAn cost'euvra a dimostra tra l'\u00e0otr che formula_1 a l'\u00e9 'n n\u00f9mer irassional, an dasend dl'irassionalit\u00e0 \u00ebd formula_2 na dimostrassion p\u00ec sempia che cola \u00ebd Lambert, bele ch'a j\u00eb smija ant ij prinsipi; a congetura che formula_2 a sia trassendent.&lt;br&gt;\nAnt \u00ebs l\u00ecber Legendre a buta 'dc\u00f2 ch\u00e8ich s\u00f2 tentativ \u00ebd dimostr\u00e9 \u00ebl quint postul\u00e0 d'Euclid.\nP\u00ebr f\u00e9 front a j'obiession an s\u00ebl tratament dle paralele an cost travaj, Legendre a l'ha public\u00e0 ant \u00ebl 1803 \"Nouvelle th\u00e9orie des parall\u00e8les\".\nGeodes\u00eca.\nLegendre a l'ha travaj\u00e0 \u00ebdc\u00f2 an geodes\u00eca e an particolar a la triangolassion dla Fransa."}
{"id": "4702", "revid": "118", "url": "https://pms.wikipedia.org/wiki?curid=4702", "title": "Lactarius citriolens", "text": "Un pissacan: \u00ebl Lactarius citriolens.\nDescrission.\nCapel fin a 15 cm, sliss, bianch giaunastr peui \u00f2cra groson o maci\u00e0 \u00ebd brun c\u00e0ud, p\u00f2ch zon\u00e0, con \u00ebl b\u00f2rd anrol\u00e0, barbos. Lamele un p\u00f2ch decorente, crema rosastr, anrossente a f\u00ebrteje. Gamba \u00e0uta fin a 8 cm e larga fin a 4 cm, nen scrobicol\u00e0, biancastra peui \u00f2cra giaunastra. Carn crema, da angiaunenta a anrossenta. L\u00e0it angiaunent an pressa, brusch. Odor frut\u00e0, \u00ebd sitronela o \u00ebd sic\u00f2ria s\u00ebcca.\nAmbient.\nA ch\u00ebrs sota latifeuje m\u00ebs-ci\u00e0.\nComestibilit\u00e0.\n&lt;br&gt;\nAs peul nen mangesse.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nLactarius citriolens Pouzar"}
{"id": "4703", "revid": "118", "url": "https://pms.wikipedia.org/wiki?curid=4703", "title": "Lactarius intermedius", "text": "Un pissacan: \u00ebl Lactarius intermedius.\nDescrission.\nCapel fin a 13 cm, da gi\u00e0un \u00f2cra a brunastr, tachiss al disch, scasi sech al b\u00f2rd che a l'\u00e9 men anrol\u00e0, pubessent peui pla, soagn\u00e0 da cit scob\u00eccoj rup\u00ec. Lamele motobin larghe, adn\u00e0 un p\u00f2ch decorente, crema rosastre, anrossente. Gamba \u00e0uta fin a 5 cm e larga fin a 2,5 cm, pla, da biancastra a un p\u00f2ch d\u00ebl midem color, motobin e finement scrobicol\u00e0. Carn ci\u00e0ira. L\u00e0it bianch, angiaunent a l'aria, an s\u00ebl brusch.\nAmbient.\nA ch\u00ebrs sota latifeuje e con\u00ecfere.\nComestibilit\u00e0.\n&lt;br&gt;\nAs peul nen mangesse.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nLactarius intermedius (Krombholz) Berkeley &amp; Broome"}
{"id": "4704", "revid": "820114", "url": "https://pms.wikipedia.org/wiki?curid=4704", "title": "Lactarius acerrimus", "text": "Un pissacan: \u00ebl Lactarius acerrimus.\nDescrission.\nCapel fin a 12 cm, nen regolar, zon\u00e0, gi\u00e0un rossastr. Lamele spassi\u00e0, forc\u00e0 anastomos\u00e0 o cresp\u00e0 vzin a la gamba, crema rosastre, ambrunente. Gamba \u00e0uta fin a 5 cm e larga fin a 2 cm, curta, d\u00ebs-centr\u00e0 o torz\u00f9a, da seulia a scrobicol\u00e0. Carn bianca. L\u00e0it motobin brusch. Odor frut\u00e0.\nAmbient.\nA ch\u00ebrs sota le latifeuje, ant ij sent\u00e9 erbos.\nComestibilit\u00e0.\n&lt;br&gt;\nAs peul nen mangesse.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nLactarius acerrimus Britzelmayr"}
{"id": "4705", "revid": "118", "url": "https://pms.wikipedia.org/wiki?curid=4705", "title": "Lactarius circellatus", "text": "Un pissacan: \u00ebl Lactarius circellatus.\nDescrission.\nCapel fin a 10 cm, brin\u00e0 e rup\u00ec, zon\u00e0, bes grisastr con nuanse dle vire violet o oliva. Lamele motobin s-ciasse, str\u00e8ite, arc\u00e0, adn\u00e0, crema peui gi\u00e0un \u00f2cra con arfless groson. Gamba \u00e0uta fin a 6 cm e larga fin a 2 cm, da un p\u00f2ch d\u00ebl midem color a rossastra. Carn che a s\u00eb s-ciapa pit\u00f2st, biancastra o grisastra. L\u00e0it brusch.\nAmbient.\nA ch\u00ebrs sota le latifeuje, dzortut sota ij cherpo.\nComestibilit\u00e0.\n&lt;br&gt;\nAs peul nen mangesse.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nLactarius circellatus Fries"}
{"id": "4706", "revid": "118", "url": "https://pms.wikipedia.org/wiki?curid=4706", "title": "Lactarius pyrogalus", "text": "Un pissacan: \u00ebl Lactarius pyrogalus.\nDescrission.\nCapel fin a 10 cm, dle vire brin\u00e0, rup\u00ec radialment, p\u00ec o men vagament zon\u00e0, da bes grisastr a \u00f2cra niss. Lamele spassi\u00e0, pont\u00f9e, adn\u00e0, \u00f2cra groson motobin sostn\u00f9. Gamba \u00e0uta fin a 7 cm e larga fin a 2 cm, rup\u00eca, soens p\u00ec ci\u00e0ira. L\u00e0it crema oliva dzora a le lamele, quand che a s\u00ebcca, motobin \u00e0gher.\nAmbient.\nA ch\u00ebrs dzortut sota ij ninsol\u00e9 (Corylus avellana).\nComestibilit\u00e0.\nAs peul nen mangesse.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nLactarius pyrogalus (Bull. : Fr.) Fries"}
{"id": "4707", "revid": "118", "url": "https://pms.wikipedia.org/wiki?curid=4707", "title": "Lactarius vietus", "text": "Un pissacan: \u00ebl Lactarius vietus.\nDescrission.\nCapel fin a 8 cm, dle vire a pupa, sliss o brilant, pit\u00f2st brin\u00e0 al b\u00f2rd, lila, dle vire grisastr, reusa o bes. Lamele bianche peui crema \u00f2cra ci\u00e0ir. Gamba \u00e0uta fin a 7 cm e larga fin a 2 cm, an pressa veuida, sb\u00ebrlusenta, un p\u00f2ch d\u00ebl midem color, da bianca a grisastr \u00f2cra. Carn fr\u00e0gil, da biancastra a bes ros\u00e0. L\u00e0it che a s\u00ebcca an perle gris verd an sle lamele, an sl'\u00e0gher.\nAmbient.\nA ch\u00ebrs sota le biole, dle vire m\u00ebs-ci\u00e0 ai pin, ant ij p\u00f2st \u00f9mid.\nComestibilit\u00e0.\n&lt;br&gt;\nAs peul nen mangesse.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nLactarius vietus (Fr. : Fr.) Fries"}
{"id": "4708", "revid": "118", "url": "https://pms.wikipedia.org/wiki?curid=4708", "title": "Lactarius albocarneus", "text": "Un pissacan: \u00ebl Lactarius albocarneus.\nDescrission.\nCapel fin a 8 cm, motobin tachiss, brilant, da seuli a rup\u00ec radialment, nen zon\u00e0, bes ros\u00e0 o lila, dle vire motobin ci\u00e0ir. Lamele s-ciasse, adn\u00e0 decorente, bianche peui crema \u00f2cra ci\u00e0ir con arfless carn. Gamba \u00e0uta fin a 7 cm e larga fin a 2 cm, tachissa, da seulia a rup\u00eca, bianca o lav\u00e0 \u00ebd crema ci\u00e0ir, dle vire maci\u00e0 \u00ebd rusnent. Carn motobin dura, bianca o pen-a rusnenta. L\u00e0it bondos, che a s\u00ebcca an bes grisastr an sle lamele, motobin brusch e dle vire mentol\u00e0. Odor frut\u00e0.\nAmbient.\nA ch\u00ebrs sota le con\u00ecfere, ant ij p\u00f2st \u00f9mid.\nComestibilit\u00e0.\n&lt;br&gt;\nAs peul nen mangesse."}
{"id": "4709", "revid": "118", "url": "https://pms.wikipedia.org/wiki?curid=4709", "title": "Lactarius controversus", "text": "Un pissacan: \u00ebl Lactarius controversus.\nDescrission.\nA l'\u00e9 \u00ebn bol\u00e8.\nAmbient.\nDa fin\u00ec.\nComestibilit\u00e0.\n\"Nota: a venta mai mang\u00e9 un bol\u00e9 trov\u00e0 se un a l'\u00e9 nen un bon conossidor dij bol\u00e9\"&lt;BR&gt;\nDa fin\u00ec.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nLactarius controversus Persoon : Fries"}
{"id": "4710", "revid": "118", "url": "https://pms.wikipedia.org/wiki?curid=4710", "title": "Lactarius bertillonii", "text": "Un pissacan: \u00ebl Lactarius bertillonii.\nDescrission.\nCapel fin a 15 cm, feltr\u00e0, bianch peui maci\u00e0 d'\u00f2cra brunastr. Lamele motobin spassi\u00e0, forc\u00e0 anastomos\u00e0 contra la gamba, arc\u00e0, adn\u00e0 decorente, bianche, maci\u00e0 \u00ebd rossatr, dle vire con arfless bluastr. Gamba \u00e0uta fin a 5 cm e larga fin a 3 cm, bianca peui maci\u00e0. Carn ci\u00e0ira. L\u00e0it che a cambia nen, o a s\u00ebcca giaunastr ci\u00e0ir an sle lamele, motobin brusch.\nAmbient.\nA ch\u00ebrs sota le latifeuje.\nComestibilit\u00e0.\nAs peul nen mangesse.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nLactarius bertillonii (Neuhoff ex Z. Schaefer) Bon"}
{"id": "4711", "revid": "118", "url": "https://pms.wikipedia.org/wiki?curid=4711", "title": "Lactarius rubrocinctus", "text": "Un pissacan: \u00ebl Lactarius rubrocinctus.\nDescrission.\nCapel fin a 10 cm, sliss peui sech, da rup\u00ec a cresp\u00e0, da baross a groson porpr\u00e0, ci\u00e0ir al b\u00f2rd con \u00ebl sech. Lamele s-ciasse, adn\u00e0 decorente an sla gamba, crema ci\u00e0ir peui groson rosastr maci\u00e0 \u00ebd brun violet. Gamba \u00e0uta fin a 7 cm e larga fin a 2 cm, sil\u00ecndrica, p\u00ec o men veuida, groson ci\u00e0ir, con un sercc ross sota le lamele, ross vinos an bass. Carn motobin dura, da biancastra a un p\u00f2ch d\u00ebl midem color. L\u00e0it bianch, che a cambia nen, americant. Odor d\u00e9bol o \u00ebd l\u00ebss\u00eca. \nAmbient.\nA ch\u00ebrs dzortut sota ij f\u00f2.\nComestibilit\u00e0.\n&lt;br&gt;\nAs peul nen mangesse.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nLactarius rubrocinctus Fries"}
{"id": "4712", "revid": "118", "url": "https://pms.wikipedia.org/wiki?curid=4712", "title": "Lactarius lilacinus", "text": "Un pissacan: \u00ebl Lactarius lilacinus.\nDescrission.\nCapel fin a 8 cm, feltr\u00e0, da reusa porpr\u00e0 a vinos lila sostn\u00f9. Lamele p\u00f2ch s-ciasse, decorente, crema giaunastre con arfless \u00f2cra groson. Gamba \u00e0uta fin a 6 cm e larga fin a 1 cm, crema ci\u00e0ir o \u00f2cra rosastr un p\u00f2ch vinos. Carn fr\u00e0gil, ci\u00e0ira. L\u00e0it p\u00f2ch bondos, doss an s\u00ebl brusch. Odor \u00ebd sic\u00f2ria, dzortut con \u00ebl sech.\nAmbient.\nA ch\u00ebrs dzortut sota le verne, ant l'\u00f9mid.\nComestibilit\u00e0.\n&lt;br&gt;\nAs peul nen mangesse.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nLactarius lilacinus (Lasch. : Fr.) Fries"}
{"id": "4713", "revid": "118", "url": "https://pms.wikipedia.org/wiki?curid=4713", "title": "Lactarius mammosus", "text": "Un pissacan: \u00ebl Lactarius mammosus.\nDescrission.\nDa fin\u00ec.\nAmbient.\nA ch\u00ebrs sota le latifeuje.\nComestibilit\u00e0.\nAs peul nen mangesse."}
{"id": "4714", "revid": "118", "url": "https://pms.wikipedia.org/wiki?curid=4714", "title": "Lactarius helvus", "text": "Un pissacan: \u00ebl Lactarius helvus.\nDescrission.\nCapel fin a 8 cm, feltr\u00e0, bes giaunastr, \u00f2cra sombr, dle vire rossastr o giaunastr. Lamele s-ciasse, crema ci\u00e0ir peui \u00f2cra rosastr. Gamba \u00e0uta fin a 10 cm e larga fin a 3 cm, un p\u00f2ch d\u00ebl midem color o p\u00ec ci\u00e0ira. L\u00e0it par\u00e8j \u00ebd l'eva, an pressa s\u00f9it, doss. Odor \u00ebd sic\u00f2ria, dzortut na vira sech.\nAmbient.\nA ch\u00ebrs sota con\u00ecfere a l'\u00f9mid, dle vire sota le biole.\nComestibilit\u00e0.\n&lt;br&gt;\nAs peul nen mangesse.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nLactarius helvus (Fr. : fr.) Fries"}
{"id": "4715", "revid": "118", "url": "https://pms.wikipedia.org/wiki?curid=4715", "title": "Lactarius alpinus", "text": "Un pissacan: \u00ebl Lactarius alpinus.\nDescrission.\nCapel fin a 5 cm, sech, da gi\u00e0un motobin viv a gi\u00e0un groson mon, dle vire un p\u00f2ch zon\u00e0 al b\u00f2rd.\nLamele p\u00f2ch s-ciasse, da ci\u00e0ire a un p\u00f2ch d\u00ebl midem color. Gamba \u00e0uta fin a 5 cm e larga fin a 1 cm, an pressa veuida, da crema ci\u00e0ir a crema groson. Carn sutila, ci\u00e0ira. L\u00e0it bianch, brusch a la longa. Odor frut\u00e0.\nAmbient.\nA ch\u00ebrs sota Alnus viridis an \u00e0uta montagna, da r\u00e0ir sota le biole.\nComestibilit\u00e0.\n&lt;br&gt;\nAs peul nen mangesse.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nL. pusillus Bresadola ss. Singer; L. luteus Blytt ss Neuhoff]"}
{"id": "4716", "revid": "118", "url": "https://pms.wikipedia.org/wiki?curid=4716", "title": "Lactarius aurantiacus", "text": "Un pissacan: \u00ebl Lactarius aurantiacus.\nDescrission.\nCapel groson ci\u00e0ir o giaunastr. Gamba rossastra an bass. Carn sutila, ci\u00e0ira. Odor \u00ebd lactarius quietus. Savor brusch e amaricant.\nAmbient.\nA ch\u00ebrs sota latifeuje m\u00ebs-ci\u00e0.\nComestibilit\u00e0.\n&lt;br&gt;\nSensa anteresse alimentar.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nLactarius aurantiacus (Pers. : Fr.) S.F. Gray"}
{"id": "4717", "revid": "118", "url": "https://pms.wikipedia.org/wiki?curid=4717", "title": "Lactarius quietus", "text": "Un pissacan: \u00ebl Lactarius quietus.\nDescrission.\nCapel fin a 12 cm, com con bava \u00ebd lumasse s\u00ebcc\u00e0, con dij sercc d\u00eb scrob\u00eccoj, brun o gris rossastr, soens motobin d\u00ebstiss. Lamele s-ciasse, crema peui rossastre. Gamba \u00e0uta fin a 7 cm e larga fin a 2 cm, brin\u00e0, brun vinosa an bass. Carn sombra an bass. L\u00e0it bondos, a cambia nen, doss. Odor \u00ebd l\u00ebssia.\nAmbient.\nA ch\u00ebrs sota la rol.\nComestibilit\u00e0.\n&lt;br&gt;\nAs peul nen mangesse.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nLactarius quietus (Fr. : Fr.) Fries"}
{"id": "4718", "revid": "118", "url": "https://pms.wikipedia.org/wiki?curid=4718", "title": "Lactarius subdulcis", "text": "Un pissacan: \u00ebl Lactarius subdulcis.\nDescrission.\nCapel fin a 6 cm, da bes brunastr a camoss ros\u00e0, con \u00ebl b\u00f2rd ci\u00e0ir. Lamele biancastre peui crema carnos ci\u00e0ire. Gamba \u00e0uta fin a 6 cm e larga fin a 1 cm, crema giaunastra o rosastra, motobin ci\u00e0ira a la sima. Carn crema ci\u00e0ir. L\u00e0it bianch, a cambia nen, scasi doss. Odor f\u00f2rt \u00ebd goma.\nAmbient.\nA ch\u00ebrs sota le latifeuje, dzortut sota ij f\u00f2.\nComestibilit\u00e0.\n&lt;br&gt;\nSensa anteresse alimentar.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nLactarius subdulcis (Pers. : Fr.) S.F. Gray"}
{"id": "4719", "revid": "118", "url": "https://pms.wikipedia.org/wiki?curid=4719", "title": "Lactarius decipiens", "text": "Un pissacan: \u00ebl Lactarius decipiens.\nDescrission.\nCapel fin a 7 cm, da \u00f2cra rossastr a bes carnos. Lamele crema rosastr ci\u00e0ir. Gamba \u00e0uta fin a 7 cm e larga fin a 1 cm, un p\u00f2ch d\u00ebl midem color, p\u00ec rossastra an bass. L\u00e0it p\u00f2ch bondos, angiaunent dzortut an sle lamele e an sla carn. Odor \u00ebd giranio. \nAmbient.\nA ch\u00ebrs sota la rol, dle vire sota con\u00ecfere.\nComestibilit\u00e0.\n&lt;br&gt;\nAs peul nen mangesse.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nLactarius decipiens Qu\u00e9let"}
{"id": "4720", "revid": "118", "url": "https://pms.wikipedia.org/wiki?curid=4720", "title": "Lactarius badiosanguineus", "text": "Un pissacan: \u00ebl Lactarius badiosanguineus.\nDescrission.\nCapel fin a 6 cm, da seuli a rup\u00ec, da baross scur a p\u00f3rpora neirastr, ci\u00e0ir con \u00ebl sech. Lamele motobin s-ciasse, \u00f2cra rossastre con arfless reusa groson. Gamba \u00e0uta fin a 6 cm e larga fin a 1 cm, p\u00ec o men veuida, un p\u00f2ch d\u00ebl midem color o p\u00ec ci\u00e0ira an \u00e0ut, soens feltr\u00e0 \u00ebd bianch an bass. Carn motobin dura, da crema rossatra a giaunastra, brusca americanta. L\u00e0it bianch o un p\u00f2ch seiros, angiaunent debolment ma motobin an pressa dzora al fassolet, brusch. Odor d\u00e9bol un p\u00f2ch frut\u00e0. \nAmbient.\nA ch\u00ebrs ant le bordure dle con\u00ecfere, ant j'indrit erbos, an montagna.\nComestibilit\u00e0.\n&lt;br&gt;\nSensa anteresse alimentar.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nLactarius badiosanguineus K\u00fchner &amp; Romagnesi"}
{"id": "4721", "revid": "118", "url": "https://pms.wikipedia.org/wiki?curid=4721", "title": "Lactarius tabidus", "text": "Un pissacan: \u00ebl Lactarius tabidus.\nDescrission.\nCapel fin a 6 cm, soens a pupa, cresp\u00e0 rup\u00ec an mes, \u00f2cra rosastr, p\u00ec ci\u00e0ir con \u00ebl sech. Lamele motobin s-ciasse, adn\u00e0 un p\u00f2ch decorente, crema peui bes rosastr ci\u00e0ir. Gamba \u00e0uta fin a 5 cm e larga fin a 0,8 cm, un p\u00f2ch d\u00ebl midem color o p\u00ec ci\u00e0ira. Carn ci\u00e0ira. L\u00e0it nen sempe bondos, bianch, a s\u00ebcca, crema ci\u00e0ir an sle lamele, ma a angiauniss motobin an pressa (men \u00ebd 15 second) an s\u00ebl fassolet, doss. \nAmbient.\nA ch\u00ebrs sota le latifeuje, dzortut sota ij f\u00f2, da r\u00e0ir sota le con\u00ecfere.\nComestibilit\u00e0.\nSensa anteresse alimentar.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nLactarius tabidus Fries"}
{"id": "4722", "revid": "118", "url": "https://pms.wikipedia.org/wiki?curid=4722", "title": "Lactarius subumbonatus", "text": "Un pissacan: \u00ebl Lactarius subumbonatus.\nDescrission.\nCapel fin a 5 cm, sech, motobin rup\u00ec, brun neirastr peui gris bistr. B\u00f2rd lob\u00e0 e m\u00f2l. Lamele pit\u00f2st spassi\u00e0, \u00f2cra giaunastr peui \u00f2cra groson motobin scur. Gamba \u00e0uta fin a 4 cm e larga fin a 0,5 cm, sil\u00ecndrica nen regolar, veuida, un p\u00f2ch d\u00ebl midem color, p\u00ec ci\u00e0ira an \u00e0ut, dle vire giaunastra.\nCarn sutila, fr\u00e0gil, \u00f2cra. L\u00e0it p\u00f2ch bondos, com l'eva pen-a opalessent, a cambia nen, doss. Odor f\u00f2rt \u00ebd Lactarius quietus, peui \u00ebd sic\u00f2ria.\nAmbient.\nA ch\u00ebrs sota le latifeuje, ant l'\u00f9mid.\nComestibilit\u00e0.\n&lt;br&gt;\nSensa anteresse alimentar.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nLactarius subumbonatus Lindgren"}
{"id": "4723", "revid": "820110", "url": "https://pms.wikipedia.org/wiki?curid=4723", "title": "Lactarius atlanticus", "text": "Un pissacan: \u00ebl Lactarius atlanticus.\nDescrission.\nCapel fin a 8 cm, ross groson, p\u00ec \u00f2cra con \u00ebl sech. Lamele motobin s-ciasse, \u00f2cra giaunastre peui \u00f2cra rossastre. Gamba \u00e0uta fin a 7 cm e larga fin a 1 cm, un p\u00f2ch d\u00ebl midem color con \u00ebl p\u00e9 p\u00ec rossastr, soens feltr\u00e0, biancastra.\nCarn da biancastra a \u00f2cra o rossatra an bass. L\u00e0it p\u00f2ch bondos, com l'eva o opalessent maci\u00e0 \u00ebd bianch, un p\u00f2ch angiaunent an s\u00ebl fassolet, doss, americant. Odor un p\u00f2ch \u00ebd Lactarius quietus, peui \u00ebd sic\u00f2ria na vira sech.\nAmbient.\nA ch\u00ebrs sota la rol sempe v\u00ebrda (Quercus ilex), dle vire m\u00ebs-ci\u00e0.\nComestibilit\u00e0.\n&lt;br&gt;\nSensa anteresse alimentar.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nLactarius atlanticus Bon"}
{"id": "4724", "revid": "118", "url": "https://pms.wikipedia.org/wiki?curid=4724", "title": "Lactarius obscuratus", "text": "Un pissacan: \u00ebl Lactarius obscuratus.\nDescrission.\nCapel fin a 3 cm, ancreus a pupa, a marca l'\u00f9mid, oliva scur an mes e brunastr groson al b\u00f2rd, peui bes biancastr con \u00ebl sech. Lamele motobin s-ciasse, decorente, da crema ci\u00e0ir a \u00f2cra monet. Gamba \u00e0uta fin a 2,5 cm e larga fin a 0,5 cm, \u00f2cra rossatr dle vire motobin sombr. L\u00e0it opalessent, a cambia nen, brusch.\nAmbient.\nA ch\u00ebrs sota le verne.\nComestibilit\u00e0.\n&lt;br&gt;\nSensa anteresse alimentar.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nLactarius obscuratus (Lasch) Fries"}
{"id": "4725", "revid": "820177", "url": "https://pms.wikipedia.org/wiki?curid=4725", "title": "Hygrophoropsis olida", "text": "Un pissacan: la Hygrophoropsis olida.\nDescrission.\nCapel da rossastr a biancastr. Odor arom\u00e0tich f\u00f2rt.\nAmbient.\nA ch\u00ebrs sota ij sapin an montagna e ant ij b\u00f2sch m\u00ebs-ci\u00e0.\nComestibilit\u00e0.\n&lt;br&gt;\nSensa anteresse alimentar."}
{"id": "4726", "revid": "118", "url": "https://pms.wikipedia.org/wiki?curid=4726", "title": "Paxillus panuoides", "text": "Un pissacan: \u00ebl Paxillus panuoides.\nDescrission.\nCapel fin a 10 cm, a cuchija spatol\u00e0, vlut\u00e0, \u00f2cra giaunastr, brunastr, oliva. B\u00f2rd anrol\u00e0 peui lob\u00e0. Lamele motobin s-ciasse, forc\u00e0, str\u00e8ite, decorente, as separo, gi\u00e0une groson peui rusnente. Gamba curta, lateral. Carn biancastra.\nAmbient.\nA ch\u00ebrs \u00ebdzora a 'd b\u00f2sch mars \u00ebd con\u00ecfere, da r\u00e0ir \u00ebdzora a latifeuje.\nComestibilit\u00e0.\n&lt;br&gt;\nSensa anteresse alimentar.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nPaxillus panuoides (Fr. : Fr.) Fries"}
{"id": "4727", "revid": "57", "url": "https://pms.wikipedia.org/wiki?curid=4727", "title": "Gomphidius maculatus", "text": "Un pissacan: \u00ebl Gomphidius maculatus.\nDescrission.\nCapel fin a 6 cm, tachiss, brun \u00f2cra rosastr, maci\u00e0 \u00ebd brun n\u00e8ir peui tut n\u00e8ir. Lamele spassi\u00e0, gris ci\u00e0ir, anrossente peui neirastre. Gamba \u00e0uta fin a 8 cm e larga fin a 1 cm, tachissa sota na z\u00f2na anular, biancastra dzora, fibrilosa pontin\u00e0 \u00ebd brun porpr\u00e0 an su, con \u00ebl p\u00e9 gi\u00e0un peui an-neirent e a la fin tut n\u00e8ir, com la carn. \nAmbient.\nA ch\u00ebrs sota ij mal\u00ebzzo (Larix decidua).\nComestibilit\u00e0.\n&lt;br&gt;\nA ven d\u00e0it p\u00ebr comest\u00ecbil.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nGomphidius maculatus (Scopoli) Fries"}
{"id": "4728", "revid": "57", "url": "https://pms.wikipedia.org/wiki?curid=4728", "title": "Gomphidius roseus", "text": "Un pissacan: \u00ebl Gomphidius roseus.\nDescrission.\nCapel fin a 6 cm, tachiss, ross peui reusa. B\u00f2rd nen regolar, ci\u00e0ir.\nLamele spassi\u00e0, bianche peui da grise a neirastre. Gamba \u00e0uta fin a 3 cm e larga fin a 1,5 cm, tachissa dzora na z\u00f2na ch'a passa, bianca rosastra monet an bass. Carn bianca o ci\u00e0ira. \nAmbient.\nA ch\u00ebrs sota ij pin, soens associ\u00e0 al Suillus bovinus.\nComestibilit\u00e0.\n&lt;br&gt;\nA ven d\u00e0it p\u00ebr comest\u00ecbil.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nGomphidius roseus (Nees : Fr.) Gillet"}
{"id": "4729", "revid": "57", "url": "https://pms.wikipedia.org/wiki?curid=4729", "title": "Suillus bresadolae", "text": "Un pinajeul: \u00ebl Suillus bresadolae.\nDescrission.\nCosto art\u00eccol a l'\u00e9 mach n\u00eb sboss. Da fin\u00ec.\nAmbient.\nA ch\u00ebrs mach sota Larix decidua.\nComestibilit\u00e0.\n&lt;br&gt;\nComest\u00ecbil."}
{"id": "4730", "revid": "819857", "url": "https://pms.wikipedia.org/wiki?curid=4730", "title": "Suillus lakei", "text": "Un pinajeul: \u00ebl Suillus lakei.\nDescrission.\nCosto art\u00eccol a l'\u00e9 mach n\u00eb sboss. Da fin\u00ec.\nAmbient.\nA chers mach sota a Pseudotsuga menziesii.\nComestibilit\u00e0.\n&lt;br&gt;\nComest\u00ecbil."}
{"id": "4731", "revid": "118", "url": "https://pms.wikipedia.org/wiki?curid=4731", "title": "Suillus bresadolae var. flavogriseus", "text": "Un pinajeul: \u00ebl Suillus bresadolae var. flavogriseus.\nDescrission.\nCosto art\u00eccol a l'\u00e9 mach n\u00eb sboss. Da fin\u00ec.\nAmbient.\nA ch\u00ebrs mach sota Larix decidua.\nComestibilit\u00e0.\n&lt;br&gt;\nComest\u00ecbil."}
{"id": "4734", "revid": "819854", "url": "https://pms.wikipedia.org/wiki?curid=4734", "title": "Suillus bellinii", "text": "Un pinajeul: \u00ebl Suillus bellinii.\nDescrission.\nCapel fin a 12 cm., bianch peui an pressa maci\u00e0 bariol\u00e0 \u00ebd brun ross con tonalit\u00e0 rossastre o porpr\u00e0. Gamba pit\u00f2st curta, c\u00f2nica, con granulassion precise. carn bianca.\nAmbient.\nA ch\u00ebrs sota ij pin.\nComestibilit\u00e0.\n&lt;br&gt;\nComest\u00ecbil.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nSuillus bellinii (Inzenga) Kuntze"}
{"id": "4735", "revid": "819853", "url": "https://pms.wikipedia.org/wiki?curid=4735", "title": "Suillus plorans", "text": "Un pinajeul: \u00ebl Suillus plorans.\nDescrission.\nA j\u00eb smija un p\u00f2ch al Suillus granulatus o al Suillus collinitus.\nAmbient.\nA ch\u00ebrs sota \u00ebl Pinus cembra.\nComestibilit\u00e0.\n&lt;br&gt;\nComest\u00ecbil.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nSuillus plorans (Rolland) Kuntze"}
{"id": "4736", "revid": "118", "url": "https://pms.wikipedia.org/wiki?curid=4736", "title": "Suillus placidus", "text": "Un pinajeul: \u00ebl Suillus placidus.\nDescrission.\ncapel fin a 10 cm., tachiss, seuli, av\u00f2ri peui lav\u00e0 da gris lila a rosastr peui \u00ebd giaun ciar a parte dal b\u00f2rd. Tuboj decorent, biancastr peui giaun ciair. P\u00ebrtus mesan, d\u00ebl midem color peui un p\u00f2ch mostarda, che a pioro a l'inissi. Gamba \u00e0uta fin a 15 cm. e larga fin a 2 cm., con granulassion brun ross fin an bass. Carn bianca giaunastra, dle vire anrossenta, dossa. \nAmbient.\nA ch\u00ebrs sota \u00ebl Pinus cembra e \u00ebl Pinus strobus.\nComestibilit\u00e0.\n&lt;br&gt;\nComest\u00ecbil.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nSuillus placidus (Bonorden) Singer"}
{"id": "4737", "revid": "118", "url": "https://pms.wikipedia.org/wiki?curid=4737", "title": "Suillus variegatus", "text": "Un pinajeul: \u00ebl Suillus variegatus.\nDescrission.\ncapel fin a 15 cm., sliss peui an pressa sech, feltr\u00e0 un p\u00f2ch squamolos, \u00f2cra giaunastr peui giaun oliva con scaj\u00ebtte d\u00ebstisse. Tuboj adn\u00e0 decorent, giaunastr peui mostarda oliva. P\u00ebrtus d\u00ebl midem color, angolos motobin regolar, motobin largh. Gamba \u00e0uta fin a 10 cm. e larga fin a 3 cm., da un p\u00f2ch seulia a fibrilosa un p\u00f2ch reticol\u00e0, un p\u00f2ch d\u00ebl midem color. Carn giaunastra, a ven bleua an dzora ai tuboj al taj, dossa. Odor ac\u00ecdol.\nAmbient.\nA ch\u00ebrs sota ij pin a doe uje.\nComestibilit\u00e0.\n&lt;br&gt;\nComest\u00ecbil.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nSuillus variegatus (Swartz : Fr.) Kuntze"}
{"id": "4738", "revid": "819765", "url": "https://pms.wikipedia.org/wiki?curid=4738", "title": "Aureoboletus gentilis", "text": "Un pinajeul: l'Aureoboletus gentilis.\nDescrission.\nCapel fin a 6 cm., sliss, reusa fr\u00f2la peui \u00f2cra rosastr. Tuboj d\u00ebstac\u00e0, giaun \u00f2r viv, a cambio nen. P\u00ebrtus da cit a mesan. Gamba \u00e0uta fin a 8 cm. e larga fin a 1,5 cm., da povros a striol\u00e0, giaun men viv che ij p\u00ebrtus. Carn motobin dura, da biancastra a un p\u00f2ch d\u00ebl midem color, pen-e ros\u00e0 a l'aria, ass\u00ecdola. Odor d\u00e9bol frut\u00e0.\nAmbient.\nA ch\u00ebrs sota latifeuje.\nComestibilit\u00e0.\n&lt;br&gt;\nComest\u00ecbil.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\n[= \"Pulveroboletus cramesinus\" (Secretan) Singer]"}
{"id": "4739", "revid": "118", "url": "https://pms.wikipedia.org/wiki?curid=4739", "title": "Gyrodon lividus", "text": "Un pinajeul: \u00ebl Gyrodon lividus.\nDescrission.\ncapel fin a 12 cm., sliss, da \u00f2cra m\u00e0stich a brunastr o olivastr. Tuboj motobin curt, arc\u00e0 decorent, da giaunastr a \u00f2cra giaun monet. P\u00ebrtus pit\u00f2st largh, a ven-o bleu, un p\u00f2ch a labirint. Gamba \u00e0uta fin a 7 cm. e larga fin a 1 cm., da un p\u00f2ch d\u00ebl midem color a brun rossatr. Carn m\u00f2la, ciaira, un p\u00f2ch bleu-anv\u00ebrdenta, peui brun ross monet. Odor acodol\u00e0. \nAmbient.\nA ch\u00ebrs sota le verne.\nComestibilit\u00e0.\nComest\u00ecbil.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nGyrodon lividus (Bull. : Fr.) P. Karsten"}
{"id": "4740", "revid": "819750", "url": "https://pms.wikipedia.org/wiki?curid=4740", "title": "Xerocomus parasiticus", "text": "Na crava gi\u00e0una: l\u00eb Xerocomus parasiticus.\nDescrission.\ncapel fin a 7 cm., vlut\u00e0 peui ch\u00ebrp\u00e0, \u00f2cra giaunastr, dle vire oliva. Tuboj decorent, giaun peui \u00f2cra rossatr, a ven-o nen bleu. P\u00ebrtus nen regolar. Gamba \u00e0uta fin a 5 cm. e larga fin a 1 cm., a ponta, un p\u00f2ch d\u00ebl midem color. Carn che a cambia quase nen, ciaira, dossa. \nAmbient.\nA ch\u00ebrs parassita an dzora a j\u00eb Scleroderma citrinum, dle vire an dzora a \u00e0utri Scleroderma.\nComestibilit\u00e0.\n&lt;br&gt;\nComest\u00ecbil.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nXerocomus parasiticus (Bull. : Fr.) Qu\u00e9let"}
{"id": "4741", "revid": "118", "url": "https://pms.wikipedia.org/wiki?curid=4741", "title": "Xerocomus leonis", "text": "Na crava gi\u00e0una: l\u00eb Xerocomus leonis.\nDescrission.\ncapel fin a 6 cm., un p\u00f2ch vlut\u00e0 un p\u00f2ch submentos, \u00f2cra giaunastr. Tuboj un p\u00f2ch decorent, giaun, a cambio nen. P\u00ebrtus motobin gr\u00f2ss, giaun peui camos, a cambio nen. Gamba \u00e0uta fin a 8 cm. e larga fin a 2 cm., atenu\u00e0, fibrilosa-pontin\u00e0, rossastra an dzora a un fond giaunastr, ambrunenta an bass. Carn da biancastra a giaunastra, a cambia nen, dossa.\nAmbient.\nA ch\u00ebrs sota latifeuje.\nComestibilit\u00e0.\n&lt;br&gt;\nComest\u00ecbil.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nXerocomus leonis (Reid) Bon"}
{"id": "4742", "revid": "19", "url": "https://pms.wikipedia.org/wiki?curid=4742", "title": "Xerocomus dryophilus", "text": "Na crava frera: l\u00eb Xerocomus dryophilus.\nDescrission.\nCapel 35-100 mm, p\u00f2ch carnos, semisf\u00e9rich peui pian; orlo prest d\u00ebsteis, ondul\u00e0 da vej; pel vlut\u00e0 ant ij giovo, s\u00ebcca, peui pla e dle vire ch\u00ebrp\u00e0, \u00ebd color brun-rossastr, ross, ross sangh, reusa-ross, peui tirant a scolorisse anvejand. T\u00f9boj fin a 15 mm, scasi l\u00ecber a la gamba, giaun peui giaun oliva, pian pian bleu al taj. P\u00ebrtus d\u00ebl midem color dij t\u00f9boj, prima cit e riond, s\u00f9bit duvert, peui angolos e largh, pian pian bleu a tocheje. Gamba 50-80 x 10-15 mm, sil\u00ecndrica, al pe sutila ma nen radicanta, giauna an su e ross sangh, ross brunastr da sota, con surfassa seulia. Carn scasi s\u00f9bit m\u00f2la ant \u00ebl capel e fibrosa ant la gamba, giaun ciair ant \u00ebl capel, ross vinos o ross brunastr ant la part bassa dla gamba; pian pian viranta al bleu un p\u00f2ch dap\u00ebrtut; odor d\u00e9bol e savor doss o un p\u00f2ch brusch.\nAmbient.\nA ch\u00ebrs sota la rol ant ij teren calcaros, da l'ist\u00e0 al prim otonn.\nComestibilit\u00e0.\n&lt;br&gt;\nComest\u00ecbil."}
{"id": "4743", "revid": "57", "url": "https://pms.wikipedia.org/wiki?curid=4743", "title": "Xerocomus persicolor", "text": "Na crava frera: l\u00eb Xerocomus persicolor.\nDescrission.\nCosto art\u00eccol a l'\u00e9 mach n\u00eb sboss. Da fin\u00ec.\nAmbient.\nDa fin\u00ec.\nAmbient.\nA ch\u00ebrs sota la rol.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nXerocomus persicolor Engel, Klofac, H. &amp; R. Gr\u00fcnert"}
{"id": "4744", "revid": "69", "url": "https://pms.wikipedia.org/wiki?curid=4744", "title": "Gabin\u00e8la (d\u00f2ira)", "text": ""}
{"id": "4745", "revid": "22300", "url": "https://pms.wikipedia.org/wiki?curid=4745", "title": "Per\u00f9", "text": "\u00cbl Per\u00f9 (\"Per\u00fa\" an \u00ebspagneul) a l'\u00e9 un pais dl'Am\u00e9rica meridional.\nA confin-a con Ecuador, Colombia, Brasil, Bolivia e Cile e a l'\u00e9 bagn\u00e0 da l'Oc\u00e9an Pass\u00ecfich.\nLa capital a l'\u00e9 Lima.\nA l'ha na surfassa d'1.285.220 km\u00b2 e a conta anviron 30 milion d'abitant.\nConom\u00eca.\n\u00cbl Per\u00f9 a l'\u00e9 \u00ebl sest produtor d'\u00f2r d\u00ebl mond.\nSt\u00f2ria.\nD\u00ebl 1533 a l'\u00e9 st\u00e0it conquist\u00e0 da Francisco Pizarro.\nDal 1821 a l'\u00e9 un pais indipendent.\nOrganisassion pol\u00ectica.\n\u00cbl Per\u00f9 (n\u00f2m ofissial: R\u00e9publica del Per\u00fa) a l'\u00e9 na rep\u00f9blica.\n\u00cbl president a l'\u00e9 , (dal 2021).\n\u00cbl Prim Ministr a l'\u00e9 (dal 2022)."}
{"id": "4746", "revid": "843734", "url": "https://pms.wikipedia.org/wiki?curid=4746", "title": "S\u00ecmbol \u00ebd Legendre", "text": "D\u00e0it un n\u00f9mer prim formula_1 e n'antregh formula_2, \u00ebl s\u00ecmbol \u00ebd Legendre formula_3 a fa formula_4 si formula_5, d\u00ebsn\u00f2 a fa formula_6 si l'equassion formula_7 a l'ha 'd solussion, d\u00ebsn\u00f2 a fa formula_8."}
{"id": "4747", "revid": "71", "url": "https://pms.wikipedia.org/wiki?curid=4747", "title": "Equassion diferensial d'Euler", "text": "N'equassion diferensial dla forma\nas ciama equassion diferensial d'Euler d'\u00f3rdin formula_2."}
{"id": "4748", "revid": "19", "url": "https://pms.wikipedia.org/wiki?curid=4748", "title": "Augustin-Louis Cauchy", "text": "\u00cbl baron Augustin-Louis Cauchy a l'era un matem\u00e0tich.\nA l'era nass\u00f9 a Paris \u00ebl 21 d'agost d\u00ebl 1789 e a l'\u00e9 m\u00f2rt a Sceaux \u00ebl 23 \u00ebd maj d\u00ebl 1857 \u00ebd na bruta frev.\nLa gioventura.\nA l'era fieul \u00ebd Louis Fran\u00e7ois, giurista parlamentar, \u00f2m cultiv\u00e0 ant le materie cl\u00e0ssiche e b\u00ecbliche, ch'a l'era lieu-tenent \u00ebd poliss\u00eca al moment \u00ebd la pr\u00e8isa dla Bastija.\nSoa mare as ciamava Marie Madeleine Desestre.\nIj s\u00f2 a j'ero mariasse doi agn prima ch'a s-ciop\u00e8issa la rivolussion frans\u00e8isa.\nAugustin-Louis a l'era \u00ebl p\u00ec vej \u00ebd ses masn\u00e0, quatr fieuj e doe fije.\nScapand dal Teror, la famija \u00ebd Cauchy a l'av\u00eca tramud\u00e0 a Arcueil; le condission \u00ebd vita stent\u00e0 a l'han f\u00e0it ven-e Cauchy na masn\u00e0 dlic\u00e0 e p\u00ebr tuta soa vita a l'ha dov\u00f9 f\u00e9 atension a soa salute.&lt;br&gt;\nDa s\u00f2 pare, Cauchy a l'ha amprend\u00f9 a scrive 'd vers an frans\u00e8is e an latin.\nA Arcueil, \u00ebl giovo Augustin-Louis a l'ha rancontr\u00e0 Laplace e Berthollet.\nLa formassion.\nVers ij t\u00ebrdes agn, Cauchy a l'\u00e9 intr\u00e0 a la Sc\u00f2la sentral d\u00ebl Panth\u00e9on, ant\u00e9 ch'a l'\u00e9 fasse onor.\nA la chitala d\u00ebl 1804.\nA s\u00ebddes agn a rintra a l'\u00c9cole polytechnique, peui a studia a l'\u00c9cole des Ponts et Chauss\u00e9es dal 1807 a mars 1810.&lt;br&gt;\nDvent\u00e0 angini\u00e9 militar, dal 1810 al 1813 a travaja a le fortificassion d\u00ebl p\u00f2rt \u00ebd Cherbourg durant \u00ebl blocage.\nS\u00f2n a j'ampediss p\u00e0 d'anteressesse a la matem\u00e0tica e a ten na cor\u00ebspondensa con Lagrange an s\u00ebl n\u00f9mer \u00ebd c\u00f2, d\u00eb sp\u00ecgoj e 'd face d'un poliedr.\nCand Cauchy a rintra a Paris, con la salute ch'a andas\u00eca p\u00e0 tant bin, Lagrange e Laplace a l'ancoragio a dedichesse a la matem\u00e0tica.&lt;br&gt;\nD\u00ebl 1816, Cauchy a oten un p\u00f2st da professor \u00ebd matem\u00e0tica a la facolt\u00e0 \u00ebd siense dla Sorbon-a, a l'\u00c9cole polytechnique (andoa gi\u00e0 dal 1815 a l'era arpetitor d'an\u00e0lisi) e al Colege \u00ebd Fransa.\nD\u00ebl midem ann, a rintra a l'Academia dle Siense, p\u00ebr rampiass\u00e9 Monge, bar\u00e0 f\u00f2ra p\u00ebr rason pol\u00ectiche.\nLa famija.\nD\u00ebl 1818 Cauchy a l'\u00e9 mariasse con Alo\u00efse de Bure, ch'a vnis\u00eca da na veja famija \u00ebd gent coltiv\u00e0.\nLa cobia a l'ha av\u00f9 doe fije.\nCauchy e la pol\u00ectica.\n\u00cbl car\u00e0ter agressiv \u00ebd Cauchy p\u00ebr sosten-e soe id\u00e8je legitimiste a das\u00eca soens fastudi ai s\u00f2 colega, tutun soa coerensa a l'ha faje vagn\u00e9 \u00ebl rispet \u00ebd tuti.\nP\u00ebr s\u00f2 ideaj, a l'ha arfud\u00e0 \u00ebd f\u00e9 sarament \u00ebd fedelt\u00e0 a Luis-Filip e d\u00ebl 1830 a l'ha chit\u00e0 soe posission e ij s\u00f2 ufissi e a l'\u00e9 part\u00ec an esili, an lassand soa famija a Paris.&lt;br&gt;\nA l'ancamin a va an Sv\u00ecssera, ma t\u00f2st Carl Albert a l'ha ufrije na c\u00e0tedra \u00ebd f\u00ecsica matem\u00e0tica cre\u00e0 p\u00ebr chiel a l'Universit\u00e0 \u00ebd Turin, che Cauchy a l'ha acet\u00e0 volontera.\nA la chita d\u00ebl 1833, p\u00ebr ocupesse dl'educassion d\u00ebl cont \u00ebd Chambord, ardit\u00e9 \u00ebd Carl X e pretendent legitimista al tr\u00f2no, ch'a l'av\u00eca t\u00ebrdes agn e ch'as trovava an esili a Praga.\nL'ann apress, la famija \u00ebd Cauchy a lo argionz a Praga.\nS\u00f2 ritorn.\nCauchy a rintra an Fransa d\u00ebl 1838, dispens\u00e0 dal sarament \u00ebd fedelt\u00e0.\nA torna antlora a s\u00f2 p\u00f2st a l'\u00c9cole polytechnique, ant\u00e9 ch'a mostra fin-a a soa m\u00f2rt.\nA cost per\u00ecod a armonto p\u00ec che sinchsent mem\u00f2rie su tute le branche dla matem\u00e0tica, compr\u00e8ise la mec\u00e0nica, la f\u00ecsica e l'astronom\u00eca, e p\u00ebr la p\u00ec part as trata \u00ebd longh trat\u00e0.&lt;br&gt;\nA l'\u00e9 \u00ebdc\u00f2 elegi\u00f9 a l'unanimit\u00e0 a l'Ufissi dle latit\u00f9din.\nS\u00f2 travaj.\n\u00cbl talent matem\u00e0tich \u00ebd Cauchy e s\u00f2 sp\u00ecrit d'anvension matem\u00e0tica, motobin dru, as son manifestasse t\u00f2st.\nD\u00ebl 1805 a l'av\u00eca trov\u00e0 na solussion al problema d'Apol\u00f2ni e d\u00ebl 1811, ancoragi\u00e0 da Lagrange ch'a l'av\u00eca signalaje \u00ebl problema, a l'ha generalis\u00e0 \u00ebl teorema d'Euler an sij poliedr.\nSoa mem\u00f2ria d\u00ebl 1814, p\u00f9blic\u00e0 d\u00ebl 1827, an sj'ant\u00ebgraj defin\u00ec a marca l'achit \u00ebd soa produssion indipendenta.\nL'euvra \u00ebd Cauchy a l'\u00e9 bondosa, dzortut ant l'an\u00e0lisi, dont a l'\u00e9 st\u00e0it bon a smon-e ij fondament rigoros ch'a-i fas\u00eca da manca p\u00ebr s\u00f2 d\u00ebsvlup.\nAncoragi\u00e0 da Laplace e d'\u00e0utri, d\u00ebl 1821 a l'ha scriv\u00f9 p\u00ebr la publicassion s\u00f2 cors d'an\u00e0lisi a l'\u00c9cole Polytechnique: cost-s\u00ec a l'\u00e9 rest\u00e0, p\u00ebr tanti agn, \u00ebl l\u00ecber cl\u00e0ssich d\u00ebl rigor matem\u00e0tich.\nAn efet, un dij s\u00f2 but a l'era col \u00ebd p\u00ebrfession\u00e9 ant la sostansa e ant la forma l\u00f2n che ij predecessor a l'av\u00eco pens\u00e0 e scriv\u00f9.\nIj s\u00f2 travaj a r\u00ebsguardo tuti ij setor \u00ebd la matem\u00e0tica, an particolar l'an\u00e0lisi combinat\u00f2ria, le fonsion olomorfe, j'equassion diferensiaj, la teor\u00eca dj\u00eb strop (a l'\u00e9 st\u00e0it un dij grand promotor \u00ebd la teor\u00eca dj\u00eb strop \u00ebd p\u00ebrmutassion) e l'\u00e0lgebra linear.\nSoa euvra a l'\u00e9 fondamental \u00ebdc\u00f2 ant l'\u00e0lgebra e la geometr\u00eca.\nA l'\u00e9 na liura antra la matem\u00e0tica dla fin d\u00ebl s\u00e9col ch'a fa XVIII, ancor grop\u00e0 a la realt\u00e0 f\u00ecsica, e cola dla sconda mit\u00e0 d\u00ebl s\u00e9col ch'a fa XIX, con ij s\u00f2 sf\u00f2rs \u00ebd fabrich\u00e9 na siensa giustific\u00e0 con rigor e ch'a veul bast\u00e9 a chila midema viaman \u00ebd p\u00ec.&lt;br&gt;\nAn efet, chiel a l'av\u00eca na vision moderna dla matem\u00e0tica: as crussiava nen si soe arserche a l'\u00e8isso o pa d'aplicassion, gnanca a d'\u00e0utre branche dla matem\u00e0tica midema.\nCauchy a l'ha scriv\u00f9 tant (a l'\u00e9 autor \u00ebd 789 mem\u00f2rie), bele che ch\u00e8ich s\u00f2 art\u00eccoj a sio rest\u00e0 d\u00eb sb\u00f2ss nen tant consistent.\nA l'\u00e9 an essend \u00ebsbaruv\u00e0 da la ch\u00ebrs\u00f9a dij cost d\u00eb stampa p\u00ebr la publicassion \u00ebd soe mem\u00f2rie che l'Academia a l'ha stabil\u00ec la r\u00e9gola \u00ebd p\u00ec nen publich\u00e9 d'art\u00eccoj p\u00ec longh che quatr p\u00e0gine.\nDal 1826 al 1830 Cauchy a l'ha f\u00e0it seurte l'arvista Exercises de Math\u00e9matiques, peui continu\u00e0 da na sconda serie antitl\u00e0 Exercises d'Analyse Math\u00e9matique et de Physique.\nCoste publicassion a j'ero motobin arserc\u00e0 e a l'han av\u00f9 un r\u00f2l amportant p\u00ebr arform\u00e9 \u00ebl gust matem\u00e0tich prima d\u00ebl 1860.\n\u00c0lgebra.\nAnspir\u00e0 da Ruffini e Lagrange, Cauchy a l'\u00e9 st\u00e0it bon a elabor\u00e9 \u00ebd fasson sistem\u00e0tica le prime base dla teor\u00eca dj\u00eb strop.\nD\u00ebl 1815 a dimostra, ant un travaj amportant sj\u00eb strop \u00ebd p\u00ebrmutassion, che l'\u00ecndes d'un sot-\u00ebstrop dl\u00eb strop Sym(n) a peul esse 1, 2 o \u00ebl p\u00ec gr\u00f2ss n\u00f9mer prim ch'a sorpassa nen n.\nA fa \u00ebdc\u00f2 sensassion ant j'ambient sient\u00ecfich soa dimostrassion d'un dij grand teorema lass\u00e0 da Fermat: minca n\u00f9mer natural positiv a l'\u00e9 la soma \u00ebd tre tri\u00e0ngoj, \u00ebd quatr quadr\u00e0, \u00ebd sinch pent\u00e0gon, \u00ebd ses es\u00e0gon, e via f\u00f2rt (la dimostrassion pr'ij tri\u00e0ngoj a l'av\u00eca gi\u00e0 dala Gauss).\nD\u00ebl 1846 a torna a la teor\u00eca dj'equassion, cand j'arzult\u00e0 \u00ebd Galois a son ancor nen conoss\u00f9.\nA fa v\u00ebdde che minca sot-\u00ebstrop \u00ebd p\u00ebrmutassion dont l'\u00ecndes a l'\u00e9 divis\u00ecbil p\u00ebr un n\u00f9mer prim p a conten almanch un sot-\u00ebstrop d'\u00f3rdin p.&lt;br&gt;\nA l'ha \u00ebdc\u00f2 smon\u00f9 na definission d\u00ebl camp dij n\u00f9mer compless an dovrand le class d'equivalensa dij polin\u00f2mi a coefissient reaj m\u00f2dol formula_1.\nCauchy a l'\u00e9 \u00ebl prim a av\u00e8j d\u00ebsvlup\u00e0 na teor\u00eca dij determinant sistem\u00e0tica e scasi moderna, an antroduvand la notassion a t\u00e0ula e la dobia andesassion dle componente.\nA definiss \u00ebl prodot \u00ebd doe matris formula_2 (l\u00f2n che Lagrange a l'av\u00eca gi\u00e0 f\u00e0it p\u00ebr n=3) e a ameliora \u00ebl m\u00e9tod \u00ebd Laplace p\u00ebr f\u00e9 ij cont dij determinant.&lt;br&gt;\nD\u00ebl 1826 as anteressa a la ridussion dle forme quadr\u00e0tiche \u00ebd tre vari\u00e0bij e a fa v\u00ebdde che l'equassion carater\u00ecstica (che al di d'ancheuj a l'\u00e9 ciam\u00e0 polin\u00f2mi carater\u00ecstich) assossi\u00e0 a l'\u00e9 invarianta sota cambiament \u00ebd base ortonormal e a dimostra che minca determinant real sim\u00e9trich a l'ha r\u00e8is carater\u00ecstiche reaj.\nA definiss le matris s\u00ecmij dont a fa v\u00ebdde ch'a l'han j'istesse r\u00e8is carater\u00ecstiche.&lt;br&gt;\nA Cauchy as devo \u00ebdc\u00f2 \u00ebd travaj an sij fass \u00ebd forme quadr\u00e0tiche.\nAn\u00e0lisi.\n\u00cbl n\u00f2m \u00ebd Cauchy a l'\u00e9 dzortut grop\u00e0 a l'an\u00e0lisi.\nPreocup\u00e0 d\u00ebl rigor, a smon na nossion precisa \u00ebd continuit\u00e0 e na definission rigorosa d'ant\u00ebgral.\nTutun a riva nen ai concet \u00ebd continuit\u00e0 e convergensa uniforme: a ventr\u00e0 spet\u00e9 Weierstrass e la costrussion d\u00ebl camp dij reaj p\u00ebr che l'an\u00e0lisi a ven-a bin rigorosa.\nD\u00ebl 1814 a giust\u00ecfica l'anversion dl'\u00f3rdin d'ant\u00ebgrassion p\u00ebr na fonsion continua e a l'\u00e9 mn\u00e0 a l\u00eb studi dl'ant\u00ebgrassion \u00ebd fonsion complesse \u00ebd vari\u00e0bil complessa.\nP\u00ebr s\u00f2n a deuvra \u00ebd sent\u00e9 ch'a gionzo ij doi estrem e a dimostra d\u00ebl 1825 che l'arzult\u00e0 a dipend p\u00e0 dal sent\u00e9 sern\u00f9.\nAs anteressa antlora al cas che la fonsion a l'\u00e9 d\u00ebscontinua, an particolar cand ch'a l'ha un p\u00f2lo, e s\u00f2n a-j p\u00ebrmet \u00ebd dimostr\u00e9 ant \u00ebl 1841 \u00ebl teorema dij vansroj.&lt;br&gt;\nD\u00ebl 1846 a dimostra torna l'arzult\u00e0 d'indipendensa dal sent\u00e9 sern\u00f9 an dimostrand cole che al di d'ancheuj a diso le f\u00f3rmole \u00ebd Cauchy-Riemann.\nAntra 'l 1820 e \u00ebl 1830, Cauchy a studia j'equassion diferensiaj.\nA l'\u00e9 'l prim a d\u00e9 dle dimostrassion d'esistensa e unicit\u00e0 dle solussion.\nP\u00ebr s\u00f2n a deuvra doi m\u00e9tod: un p\u00ebr mojen d'aprossimassion sucessive dont as pre\u00f2cupa \u00ebd giustifich\u00e9 la convergensa, l'\u00e0utr an dovrand dle fonsion magiorante.\nSiense f\u00ecsiche.\nCauchy a l'ha mn\u00e0 \u00ebdc\u00f2 d\u00eb studi ant la f\u00ecsica e l'astronom\u00eca.\nA l'ha d\u00e0it dij fondament matem\u00e0tich a la teor\u00eca dl'elasticit\u00e0 e a l'\u00e9 a l'adoss dla teor\u00eca dla tension.\nAs devo a chiel \u00ebd contribussion amportante ant l'\u00f2tica (ant\u00e9 che s\u00f2 n\u00f2m a resta grop\u00e0 a la f\u00f3rmola \u00ebd dispersion sempia) e ant la mec\u00e0nica.&lt;br&gt;\nNa soa mem\u00f2ria \u00ebd p\u00ec che t\u00ebrzent p\u00e0gine, premi\u00e0 da l'Academia d\u00ebl 1816, an sla propagassion dj'onde (\"Th\u00e9orie sur la propagation des ondes \u00e0 la surface d'un fluide pesant d'une profondeur ind\u00e9finie\") a l'\u00e9 a l'adoss dla teor\u00eca ondolat\u00f2ria dla lus.\nA l'han dit \u00ebd chiel.\n\"I s-ci\u00e0ire 's giovo? An bagn\u00ebr\u00e0 'l nas a tuti quanti tanme matem\u00e0tich.\" Joseph-Louis Lagrange"}
{"id": "4749", "revid": "71", "url": "https://pms.wikipedia.org/wiki?curid=4749", "title": "Prodot \u00ebd Cauchy", "text": "\u00cbl prodot \u00ebd Cauchy (o prodot \u00ebd convolussion) dle serie formula_1 e formula_2 a l'\u00e9 la serie formula_3 dont \u00ebl t\u00e8rmin general a l'\u00e9 formula_4.&lt;br&gt;\nSi le serie formula_5 e formula_6 a son assolutaman convergente e formula_7, antlora \u00ebdc\u00f2 formula_8 a l'\u00e9 assolutaman convergenta e formula_9."}
{"id": "4750", "revid": "71", "url": "https://pms.wikipedia.org/wiki?curid=4750", "title": "Teorema \u00ebd Cauchy-Lipschitz", "text": "\u00cbl teorema \u00ebd Cauchy-Lipschitz a fortiss che, si formula_1 a l'\u00e9 n\u00eb spassi vetorial real \u00ebd dimension fin\u00eca, formula_2 a l'\u00e9 'n sot-ansem duvert d'formula_3, formula_4 a l'\u00e9 na fonsion continua e localman Lipschitz ant la sconda vari\u00e0bil ansima a formula_2, antlora le solussion massimaj dl'equassion diferensial formula_6 a son defin\u00ece ansima a d'ant\u00ebrvaj duvert, ij graf \u00ebd coste solussion massimaj a formo na partission d'formula_2 e minca solussion dl'equassion a l'\u00e9 la restrission d'un-a e mach un-a solussion massimal.\n\u00cbl teorema a l'\u00e9 st\u00e0it dimostr\u00e0 da Cauchy, anviron d\u00ebl 1825, p\u00ebr formula_8 e cand formula_9 e soa deriv\u00e0 r\u00ebspet a la sconda vari\u00e0bil a son cont\u00ecnoe.\nLipschitz a n'ha andeboline j'ip\u00f2tesi ant \u00ebl 1876."}
{"id": "4751", "revid": "115", "url": "https://pms.wikipedia.org/wiki?curid=4751", "title": "Xerocomus communis", "text": "Na crava frera: l\u00eb Xerocomus communis.\nDescrission.\nCosto art\u00eccol a l'\u00e9 mach n\u00eb sboss. Da fin\u00ec.\nAmbient.\nA ch\u00ebrs ant ij teren sbogi\u00e0 da l'\u00f2m, ant ij giardin.\nComestibilit\u00e0.\n&lt;br&gt;\nComest\u00ecbil.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nXerocomus communis (Bulliard) Bon"}
{"id": "4752", "revid": "819751", "url": "https://pms.wikipedia.org/wiki?curid=4752", "title": "Xerocomus roseoalbidus", "text": "Na crava frera: l\u00eb Xerocomus roseoalbidus.\nDescrission.\nCapel da biancastr a ros\u00e0. Tuboj e p\u00ebrtus ch'a ven-o bleu. Gamba atenu\u00e0, fibrilosa pontin\u00e0 \u00ebd ross. carn reusa.\nAmbient.\nA ch\u00ebrs soens a bocc, soens sota la rol.\nComestibilit\u00e0.\n&lt;br&gt;\nComest\u00ecbil.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nXerocomus roseoalbidus Alessio &amp; Littini"}
{"id": "4753", "revid": "819839", "url": "https://pms.wikipedia.org/wiki?curid=4753", "title": "Boletus pseudoregius", "text": "Un bol\u00e8 fr\u00e9: \u00ebl Boletus pseudoregius.\nDescrission.\nCom \u00ebl Boletus regius, ma ij color a son men viv : da reusa antich a mon rossastr dzora a un fond biancastr. T\u00f9boj pit\u00f2st curt, motobin ambluent com ij p\u00ebrtus. Gamba sil\u00ecndrica un p\u00f2ch clav\u00e0, p\u00ec volent\u00e9 rossastra an bass e a ret\u00eccol limit\u00e0 al ters superior.\nCarn da gi\u00e0una a rossastra an bass, Ambluenta ant \u00ebl capel. \nAmbient.\nA ch\u00ebrs sota latifeuje.\nComestibilit\u00e0.\n&lt;br&gt;\nComest\u00ecbil.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nBoletus pseudoregius Hubert ex Estades"}
{"id": "4754", "revid": "819835", "url": "https://pms.wikipedia.org/wiki?curid=4754", "title": "Boletus depilatus", "text": "Un bol\u00e8 fr\u00e9: \u00ebl Boletus depilatus.\nDescrission.\nCom \u00ebl Boletus impolitus, ma \u00ebl capel a l'\u00e9 pla, bol\u00e0 martl\u00e0, fin a servela. Gamba soens longa, st\u00f2rta curv\u00e0, atenu\u00e0 an bass e motobin anter\u00e0. \nAmbient.\nA ch\u00ebrs sota latifeuje, dzortut sota le ch\u00ebrpe.\nComestibilit\u00e0.\n&lt;br&gt;\nComest\u00ecbil.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nBoletus depilatus Redeuilh"}
{"id": "4755", "revid": "118", "url": "https://pms.wikipedia.org/wiki?curid=4755", "title": "Boletus impolitus", "text": "Un bol\u00e8 fr\u00e9: \u00ebl Boletus impolitus.\nDescrission.\nCapel fin a 15 cm, da vlut\u00e0 a feltr\u00e0 filamentos, gris bes con tonalit\u00e0 v\u00ebrdastre, rosastre, brun-e. T\u00f9boj da gi\u00e0un ci\u00e0ir a gi\u00e0un v\u00ebrdastr, nen ambluent. P\u00ebrtus fin, d\u00ebl midem color, dle vire anrossent. Gamba \u00e0uta fin a 15 cm e larga fin a 6 cm, dle vire a fus, gi\u00e0una an su, bianch rosastr da \u00e0utre part, soens marc\u00e0 da un sercc rossastr vinos an vers la sima. P\u00e9 dle vire ross. Surfassa granolusa. Carn dura, da biancastra a gi\u00e0una ci\u00e0ira, nen ambluenta, un p\u00f2ch anrossenta ant le fer\u00ece. Savor doss. Odor \u00ebd j\u00f2dio, dzortut ant la gamba. \nAmbient.\nA ch\u00ebrs sota latifeuje.\nComestibilit\u00e0.\nComest\u00ecbil.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nBoletus impolitus Fries"}
{"id": "4756", "revid": "819838", "url": "https://pms.wikipedia.org/wiki?curid=4756", "title": "Boletus fragrans", "text": "Un bol\u00e8 fr\u00e9: \u00ebl Boletus fragrans.\nDescrission.\nCapel fin a 12 cm, vlut\u00e0, bol\u00e0 rugos, da brun d\u00ebstiss a brun rossastr. T\u00f9boj gi\u00e0un peui maci\u00e0 \u00ebd ross o \u00ebd brunastr oliva, a ven brun-bleu a tochelo. P\u00ebrtus fin, d\u00ebl midem color. Gamba \u00e0uta fin a 15 cm e larga fin a 5 cm, clav\u00e0, sil\u00ecndrica o a fus, atenu\u00e0 al p\u00e9, gi\u00e0una an sima, da p\u00ec brunastra oliva a brun rossastra an bass, fibrilosa-pontin\u00e0. Carn dura, da biancastra a gi\u00e0una, un p\u00f2ch ambluenta ant \u00ebl capel, p\u00ec anrossenta ant la gamba, ass\u00ecdola o americanta. Odor frut\u00e0 peui a arc\u00f2rda la sic\u00f2ria. \nAmbient.\nA ch\u00ebrs dzortut sota la rol, \u00ebdc\u00f2 a bocc.\nComestibilit\u00e0.\n&lt;br&gt;\nComest\u00ecbil.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nBoletus fragrans Vittadini"}
{"id": "4757", "revid": "819840", "url": "https://pms.wikipedia.org/wiki?curid=4757", "title": "Boletus subappendiculatus", "text": "Un bol\u00e8 fr\u00e9: \u00ebl Boletus subappendiculatus.\nDescrission.\nCom \u00ebl Boletus appendiculatus, ma p\u00ec \u00f2cra rossastr, con la carn p\u00ec gi\u00e0una, ch'a cambia nen. P\u00ebrtus gi\u00e0un viv dle vire lav\u00e0 \u00ebd rossastr.\nAmbient.\nA ch\u00ebrs sota con\u00ecfere, an montagna.\nComestibilit\u00e0.\nComest\u00ecbil.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nBoletus subappendiculatus Dermek, Lazebnicek &amp; Veselsky"}
{"id": "4758", "revid": "71", "url": "https://pms.wikipedia.org/wiki?curid=4758", "title": "Boletus dupainii", "text": "Un bol\u00e8 fr\u00e9: \u00ebl Boletus dupainii.\nDescrission.\nCapel fin a 12 cm, tachiss brilant, sangh, scarlat peui d\u00ebstiss d'\u00f2cra. T\u00f9boj gi\u00e0un peui verd olivastr, ambluent. P\u00ebrtus groson peui da ross a gi\u00e0un groson al b\u00f2rd, ambluent un p\u00f2ch a la pression. Gamba \u00e0uta fin a 10 cm e larga fin a 5 cm, giaunastra e reticol\u00e0 an su, barossa o ross motobin viv, pontin\u00e0 \u00ebd ross da \u00e0utre part. Carn gi\u00e0un ciair, p\u00ec o men ambluenta, dossa. Odor frut\u00e0. \nAmbient.\nA ch\u00ebrs dzortut sota la rol e ij castagn\u00e9.\nComestibilit\u00e0.\n&lt;br&gt;\nMangiativ.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nBoletus dupainii Boudier"}
{"id": "4759", "revid": "118", "url": "https://pms.wikipedia.org/wiki?curid=4759", "title": "Boletus lupinus", "text": "Un bol\u00e8 fr\u00e9: \u00ebl Boletus lupinus.\nDescrission.\nCapel fin a 15 cm, feltr\u00e0, m\u00e0stich ci\u00e0ir con tonalit\u00e0 rosastre o oliva, peui reusa motobin viv, lila o gi\u00e0un rossastr con l'et\u00e0. T\u00f9boj gi\u00e0un peui v\u00ebrdastr, ambluent. P\u00ebrtus gi\u00e0un peui ross, ch'a s\u00eb scuriss con l'et\u00e0. Gamba \u00e0uta fin a 12 cm e larga fin a 5 cm, da gi\u00e0una a gi\u00e0un groson, con un ret\u00eccol curt an su, pontin\u00e0 da \u00e0utre part. Carn gi\u00e0una, ambluenta al taj, ass\u00ecdola. Odor d\u00eb scleroderma. \nAmbient.\nA ch\u00ebrs sota latifeuje, dzortut sota la rol.\nComestibilit\u00e0.\nComest\u00ecbil.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nBoletus lupinus Fries"}
{"id": "4760", "revid": "118", "url": "https://pms.wikipedia.org/wiki?curid=4760", "title": "Boletus queletii", "text": "Un bol\u00e8 fr\u00e9: \u00ebl Boletus queletii.\nDescrission.\nCapel fin a 15 cm, da seuli a setos o vlut\u00e0, da brun groson a brun ross, dle vire carmini. T\u00f9boj d\u00ebstac\u00e0, gi\u00e0un limon peui oliva, ambluent. P\u00ebrtus fin, gi\u00e0un peui oliva, an pressa groson, ambluent. Gamba \u00e0uta fin a 15 cm e larga fin a 4 cm, sil\u00ecndrica clav\u00e0, gi\u00e0una con dle fin granulassion groson rossastre, peui brun-e ross vinos o neirastre an bass. Carn gi\u00e0una ci\u00e0ira, un p\u00f2ch ambluenta, rossa an bass, ass\u00ecdola. \nAmbient.\nA ch\u00ebrs dzortut sota latifeuje.\nComestibilit\u00e0.\nComest\u00ecbil.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nBoletus queletii Schulzer"}
{"id": "4765", "revid": "9930", "url": "https://pms.wikipedia.org/wiki?curid=4765", "title": "Disugualiansa \u00ebd Cauchy", "text": "Si la fonsion formula_1 a l'\u00e9 olom\u00f2rfa ant un disch duvert formula_2 \u00ebd s\u00e9nter l'or\u00ecgin e raj formula_3, antlora \u00ebl coeffissient formula_4-\u00e9sim formula_5 dla serie \u00ebd Taylor d'formula_1 ant l'or\u00ecgin a sodisfa la disugoaliansa \u00ebd Cauchy formula_7, p\u00ebr quals\u00ebss\u00eca n\u00f9mer real formula_8 tal che formula_9, ant\u00e9 che formula_10 a l'\u00e9 l'estrem superior \u00ebd formula_11 an s\u00ebl sercc \u00ebd s\u00e9nter l'or\u00ecgin e raj formula_8."}
{"id": "4767", "revid": "824362", "url": "https://pms.wikipedia.org/wiki?curid=4767", "title": "Mercosur", "text": "\u00cbl Mercosur o Mercosul (\"Mercado Com\u00fan del Sur, Mercosur\" an espagneul; \"Mercado Comum do Sul, Mercosul\" an portugh\u00e8is; \"\u00d1emby \u00d1emuha\" an guarani) a l'\u00e9 \u00ebl m\u00ebrc\u00e0 comun dl'Am\u00e9rica meridional.\nA l'\u00e9 st\u00e0it fond\u00e0 d\u00ebl 1991 da Argentin-a, Brasil, Paraguay e Uruguay; d\u00ebl 2006 a l'\u00e9 gionta-se \u00ebl Venessuela.\nA-i son 'c\u00f2 dij \"stat asoci\u00e0\": Bolivia, Cile (dal 1996), Per\u00f9 (dal 2003), Colombia e Ecuador (dal 2004).\n\u00cbl M\u00e9ssich a l'ha la qual\u00ecfica d\"'osservator\"."}
{"id": "4768", "revid": "118", "url": "https://pms.wikipedia.org/wiki?curid=4768", "title": "Boletus pulchrotinctus", "text": "Un bol\u00e8 fr\u00e9: \u00ebl Boletus pulchrotinctus.\nDescrission.\nCapel fin a 20 cm, feltr\u00e0 peui pla, reusa lila, pitur\u00e0 an vers \u00ebl b\u00f2rd, peui grisastr, \u00f2cra ci\u00e0ir o crema al disch. T\u00f9boj gi\u00e0un motobin viv peui un p\u00f2ch verd bluastr an testa. P\u00ebrtus gi\u00e0un peui gi\u00e0un groson, un p\u00f2ch bleu a la pression. Gamba \u00e0uta fin a 13 cm e larga fin a 5 cm, limon ci\u00e0ir o crema rosastra, dle vire sircond\u00e0 \u00ebd lila an mes, con un fin ret\u00eccol d\u00ebl midem color. Carn giaunastra, reusa lila sota \u00ebl capel, un p\u00f2ch ambluenta, dossa. \nAmbient.\nA ch\u00ebrs sota latifeuje.\nComestibilit\u00e0.\n&lt;br&gt;\nA peul esse velenos."}
{"id": "4769", "revid": "118", "url": "https://pms.wikipedia.org/wiki?curid=4769", "title": "Leccinum variicolor", "text": "Na crava grisa: \u00ebl Leccinum variicolor.\nDescrission.\ncapel fin a 12 cm., pen-e \u00f9it peui vlut\u00e0, an pressa marbr\u00e0 \u00ebd brun neir an dzora a un fond bes grisastr o gris brunastr (con coat\u00e0 \u00ebd caleso). Tuboj e p\u00ebrtus biancastr, peui da \u00f2cra grisastr a cicolata. Gamba \u00e0uta fin a 15 cm. e larga fin a 3 cm., ciaira, bleu verd an bass, con scaj\u00ebtte da brunastre a neirastre, dle vire con n\u00eb psudo-ret\u00eccol an bass. Carn bianca, anrossenta, da verd giaun a bleu mar d\u00ebl sud an bass.ciaira, rosastra peui vi\u00f2la neirastra. \nAmbient.\nA ch\u00ebrs sota le biole m\u00ebs-ci\u00e0.\nComestibilit\u00e0.\n&lt;br&gt;\nComest\u00ecbil.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nLeccinum variicolor Watling"}
{"id": "4770", "revid": "118", "url": "https://pms.wikipedia.org/wiki?curid=4770", "title": "Leccinum corsicum", "text": "Na crava grisa: \u00ebl Leccinum corsicum.\nDescrission.\nMotobin cit, capel brun giaun an-neirent. Gamba pansar\u00f9a a fus, atenu\u00e0 an bass, dle vire motobin radicanta, giauna peui rusmenta. \nAmbient.\nA ch\u00ebrs sota Cistus, an ambient mediterani.\nComestibilit\u00e0.\n&lt;br&gt;\nComest\u00ecbil."}
{"id": "4771", "revid": "19", "url": "https://pms.wikipedia.org/wiki?curid=4771", "title": "Pulcherricium caeruleum", "text": "Un pissacan: \u00ebl Pulcherricium caeruleum.\nDescrission.\nA l'\u00e9 \u00ebn bol\u00e8.\nCosto art\u00eccol a l'\u00e9 mach n\u00eb sboss. Da fin\u00ec.\nAmbient.\nA ch\u00ebrs \u00ebdzora a 'd b\u00f2sch sech, tut l'ann.\nComestibilit\u00e0.\n&lt;br&gt;\nAs peul nen mangesse.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nPulcherricium caeruleum (Schrad : Fr.) Parmasto"}
{"id": "4772", "revid": "9930", "url": "https://pms.wikipedia.org/wiki?curid=4772", "title": "Strobilomyces strobilaceus", "text": "Un pissacan: l\u00eb Strobilomyces strobilaceus.\nDescrission.\nCapel fin a 15 cm, motobin scajos lanos, da gris brun a gris neirastr. B\u00f2rd apendicol\u00e0. T\u00f9boj adn\u00e0 d\u00ebstac\u00e0 o un p\u00f2ch decorent, gris ci\u00e0ir, anrossent al toch o al taj, peui neirastr. P\u00ebrtus fin a 2 mm. Gamba \u00e0uta fin a 17 cm e larga fin a 3 cm, fibrilosa-lanosa o un p\u00f2ch scajosa sota n'anel ch'a dr\u00f2ca an pressa, gris peui brun neirastr. Carn motobin m\u00f2la, biancastra, anrossenta o mon\u00ebtta peui n\u00e8ira.\nAmbient.\nA ch\u00ebrs soens sota ij f\u00f2.\nComestibilit\u00e0.\n&lt;br&gt;\nSensa anteresse alimentar."}
{"id": "4773", "revid": "9930", "url": "https://pms.wikipedia.org/wiki?curid=4773", "title": "Porphyrellus porphyrosporus", "text": "Un pissacan: \u00ebl Porphyrellus porphyrosporus.\nDescrission.\nCapel fin a 15 cm, vlut\u00e0, gris brun oliva p\u00ec o men sombr. T\u00f9boj un p\u00f2ch l\u00ecber o adn\u00e0, gris vi\u00f2let peui brun porpr\u00e0. P\u00ebrtus fin a 1 mm. Gamba \u00e0uta fin a 13 cm e larga fin a 2,5 cm, dura dle vire rig\u00e0 an longh, d\u00ebl midem color o p\u00ec sombr con arfless violet. Carn crema ci\u00e0ir, da gris lila a brun neirastr al taj.\nAmbient.\nA ch\u00ebrs sota con\u00ecfere, dle vire sota latifeuje.\nComestibilit\u00e0.\n&lt;br&gt;\nSensa anteresse alimentar."}
{"id": "4774", "revid": "57", "url": "https://pms.wikipedia.org/wiki?curid=4774", "title": "Cotylidia pannosa", "text": "Un pissacan: la Cotylidia pannosa.\nDescrission.\nCost art\u00eccol a l'\u00e9 mach n\u00eb sb\u00f2ss. Da fin\u00ec.\nAmbient.\nA ch\u00ebrs ant ij b\u00f2sch \u00ebd latifeuje, dzortut sota ij f\u00f2.\nComestibilit\u00e0.\n&lt;br&gt;\nSensa anteresse alimentar."}
{"id": "4775", "revid": "57", "url": "https://pms.wikipedia.org/wiki?curid=4775", "title": "Polyporus meridionalis", "text": "Un pissacan: \u00ebl Polyporus meridionalis.\nDescrission.\nCosto art\u00eccol a l'\u00e9 mach n\u00eb sboss. Da fin\u00ec.\nAmbient.\nA ch\u00ebrs al p\u00e9 dij busson.\nComestibilit\u00e0.\n&lt;br&gt;\nAs peul nen mangesse.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nPolyporus meridionalis (David) Telleria"}
{"id": "4776", "revid": "1665", "url": "https://pms.wikipedia.org/wiki?curid=4776", "title": "La Sorbon-a", "text": "La Sorbon-a a l'\u00e9 la prima universit\u00e0 \u00ebd Paris, un-a dle p\u00ec v\u00e8je d\u00ebl mond.\nA pija \u00ebl n\u00f2m da Robert de Sorbon, caplan \u00ebd San Luis, che d\u00ebl f\u00ebrv\u00e9 1256 a l'av\u00eca fond\u00e0 un colege p\u00ebr j'ansegnant e j\u00eb student \u00ebd teolog\u00eca p\u00f2ver.\n\u00cbl n\u00f2m \u00ebd Sorbon-a a l'\u00e9 vn\u00f9 peui a esse dovr\u00e0 p\u00ebr tuta la facolt\u00e0 \u00ebd teolog\u00eca.&lt;br&gt;\nA l'ancamin cost colege, an sla riva snistra dla Sen-a, a l'era mach un dij v\u00e0ire colege universitari, ma a l'\u00e9 t\u00f2st \u00ebdvent\u00e0 un pont \u00ebd rancontr p\u00ebr tuti j\u00eb student dl'universit\u00e0 \u00ebd Paris, ch'a vnis\u00eco a scot\u00e9 le lession dij p\u00ec arnom\u00e0 te\u00f2logh dl'\u00e9poca: Guillaume de Saint Amour, Eudes de Douai, Laurent l'Angl\u00e8is, Pierre d'Ailly.&lt;br&gt;\nA la fin d\u00ebl s\u00e9col a l'\u00e9 st\u00e0it organis\u00e0 an na facolt\u00e0 \u00ebd teolog\u00eca completa, ch'a das\u00eca ij t\u00ectoj \u00ebd baceli\u00e9, licensi\u00e0 e dotor; \u00ebl rigor dij s\u00f2 esam a l'ha d\u00e0it un valor ecessional ai s\u00f2 dipl\u00f2ma.\nIj professor dla Sorbon-a a dventavo un pont d'arferiment amportant ant le question dogm\u00e0tiche e can\u00f2niche.\nAn efet La Sorbon-a a l'ha av\u00f9 un r\u00f2l motobin amportant ant ij deb\u00e0 religios d\u00ebl pais, contra ij gesuita ant \u00ebl s\u00e9col ch'a fa XVI e contra ij giansenista ant \u00ebl s\u00e9col ch'a fa XVII.\nD\u00ebl 1627, Richelieu, pagand chiel, a l'ha fala arcostru\u00ec da J. Lemercier.\nSota la c\u00f9pola dla cesa, ancamin\u00e0 d\u00ebl 1635 da Lemercier, a-i \u00e9 la tomba \u00ebd Richelieu, scurp\u00eca da F. Girardon ant \u00ebl 1694.\nLa cesa dla Sorbon-a a l'\u00e9 tut l\u00f2n ch'a-i resta al di d'ancheuj dla Sorbon-a \u00ebd Richelieu.\nSar\u00e0 ant \u00ebl 1792, l'universit\u00e0 a l'\u00e9 st\u00e0ita duvert\u00e0 torna d\u00ebl 1808 ant ij locaj dl'antica Sorbon-a.\nAntra 'l 1816 e 'l 1821 a l'han butaje le facolt\u00e0 \u00ebd teolog\u00eca, litre e siense.&lt;br&gt;\nD\u00ebl 1852 la Sorbon-a a l'\u00e9 dvent\u00e0 propriet\u00e0 dla sit\u00e0 \u00ebd Paris.\nAnt j'agn 1885-1900 a l'\u00e9 st\u00e0ita d'autut trasform\u00e0 da l'architet P. N\u00e9not.&lt;br&gt;\nAn n\u00eb stil neocl\u00e0ssich-ecl\u00e9tich, la Sorbon-a as duverta an sla contr\u00e0 dle Sc\u00f2le con n'intrada grandiosa an na fassada a doi fronton e a l'\u00e9 delimit\u00e0 da contr\u00e0 San Giaco, contr\u00e0 Cujas e piassa dla Sorbon-a.\nNa granda scalin\u00e0, decor\u00e0 da L. Flameng con la grandor dla facolt\u00e0 \u00ebd litre e da Th. Chatran con la grandor dla facolt\u00e0 \u00ebd siense, a men-a a la sala granda ant\u00e9 che, an s\u00ebl fond, as d\u00ebsvlupo j'alegor\u00ece literarie d\u00ebl B\u00f2sch Sacr\u00e0 \u00ebd P. Puvis de Chavannes.\nLe sale dla Sorbon-a a son \u00ebst\u00e0ite 'l cheur d\u00ebl '68 frans\u00e8is.\nDal 1968 l'universit\u00e0 a l'\u00e9 st\u00e0ita ass\u00e8 decentr\u00e0, ma a resta \u00ebl cheur d\u00ebl Quart\u00e9 Latin a Paris.\nAncheuj a La Sorbon-a as mostro dzortut literatura, st\u00f2ria, geograf\u00eca, drit e lenghe.\nP\u00ebrsonalit\u00e0 arnom\u00e0 \u00ebd La Sorbon-a.\nV\u00e0ire p\u00ebrsonagi famos a l'han frequent\u00e0 La Sorbon-a"}
{"id": "4777", "revid": "19129", "url": "https://pms.wikipedia.org/wiki?curid=4777", "title": "C\u00f2rdoba (Argentin-a)", "text": "C\u00f2rdoba (C\u00f3rdoba an \u00ebspagneul) a l'\u00e8 na sit\u00e0 argentin-a. A la resta ant \u00ebl sentr-\u00f2vest \u00ebd la provincia om\u00f2nima, dont a l'\u00e9 la capital. A l'ha na surfassa 'd 462 kmq e na popolassion d'un mili\u00f2n t\u00ebrzent e sinquanta mila abitant. \nA l'\u00e9 n'amportant sentr comersial e andustrial d\u00ebl pais (andustria mec\u00e0nica, produssion \u00ebd machinari, ch\u00ecmica, alimentar). Fond\u00e0 d\u00ebl 1573, a l'ha la p\u00ec veja universit\u00e0 argentin-a e n'osservat\u00f2ri astron\u00f2mich. A l'\u00e9 n'amportant sentr coltural.\nSit\u00e0 gemel\u00e0.\nA l'\u00e8 gemel\u00e0 c\u00f2n:"}
{"id": "4778", "revid": "855327", "url": "https://pms.wikipedia.org/wiki?curid=4778", "title": "Rep\u00f9blica Democr\u00e0tica d\u00ebl C\u00f2ngo", "text": "La Rep\u00f9blica Democr\u00e0tica d\u00ebl C\u00f2ngo a l'\u00e9 un pais dl'\u00c0frica central.\nA confin-a con C\u00f2ngo, Rep\u00f9blica Centrafrican-a, Sudan, Uganda, Ruanda, Burundi, Tanzania (ma a l'\u00e9 separ\u00e0 dal lagh Tanganica), Zambia e Ang\u00f2la e a l'\u00e9 bagn\u00e0 da l'Oc\u00e9an Atl\u00e0ntich (Golf \u00ebd Guinea).\nLa capital a l'\u00e9 Kinshasa.\nA l'ha na surfassa \u00ebd 2.344.858 km\u00b2 e a conta anviron 100.000.000 abitant.\nSt\u00f2ria moderna.\nLa Rep\u00f9blica Democr\u00e0tica d\u00ebl C\u00f2ngo a l'\u00e9 st\u00e0ita un possediment priv\u00e0 d\u00ebl r\u00e8 d\u00ebl Belgi Leopold II dal 1870 al 1908 e peui a l'\u00e9 st\u00e0ita una col\u00f2nia belga fin al 1960, quand a l'ha otn\u00f9 l'indipendensa.\nDal 1971 al 1997 a l'ha tramuda s\u00f2 n\u00f2m an Zaire.\nOrganisassion pol\u00ectica.\n\u00cbl n\u00f2m ofissial dla Rep\u00f9blica Democr\u00e0tica d\u00ebl C\u00f2ngo a l'\u00e9 (an frans\u00e8is) R\u00e9publique D\u00e9mocratique du Congo.\n\u00cbl president a l'\u00e9 F\u00e9lix Thisekedi (dal 2019).\n\u00cbl prim ministr a l'\u00e9 Jean-Michel Sama Lukonde (dal 2021)."}
{"id": "4779", "revid": "22300", "url": "https://pms.wikipedia.org/wiki?curid=4779", "title": "Ruanda", "text": "\u00cbl Ruanda (\"Rwanda\" an lenga kinyarwanda) a l'\u00e9 un pais dl'\u00c0frica oriental.\nA confin-a con Burundi, Uganda, Rep\u00f9blica Democr\u00e0tica d\u00ebl C\u00f2ngo e Tanzania.\nLa capital a l'\u00e9 Kigali.\nA l'ha na surfassa \u00ebd 26.798 km\u00b2 e a conta anviron 7.600.000 abitant.\nSt\u00f2ria moderna.\n\u00cbl Ruanda a l'\u00e9 st\u00e0it un possediment dla G\u00ebrmania dal 1903 al 1919 e d\u00ebl Belgi (ansema con \u00ebl Burundi, con \u00ebl n\u00f2m \u00ebd \"Ruanda-Urundi\") fin al 1962, quand a l'ha otn\u00f9 l'indipendensa.\nLe doi prinsipaj etn\u00ece d\u00ebl pais, j'Hutu e ij Tutsi, a son semp\u00e8r combat\u00f9-se. Fra avril e luj d\u00ebl 1994 a-i \u00e9 st\u00e0it un dij p\u00ec grand genocidi dla st\u00f2ria, con p\u00ec d' 800.000 m\u00f2rt fra i Tutsi. \nOrganisassion pol\u00ectica.\n\u00cbl Ruanda (n\u00f2m ofissial: Repubulika y'u Rwanda / R\u00e9publique du Rwanda / Republic of Rwanda) a l'\u00e9 una rep\u00f9blica.\n\u00cbl president a l'\u00e9 Paul Kagame (dal 2000).\n\u00cbl prim ministr a l'\u00e9 \u00c9douard Ngirente (dal 2017)."}
{"id": "4780", "revid": "69", "url": "https://pms.wikipedia.org/wiki?curid=4780", "title": "C\u00f2ngo, Rep\u00f9blica Democr\u00e0tica d\u00ebl", "text": ""}
{"id": "4781", "revid": "71", "url": "https://pms.wikipedia.org/wiki?curid=4781", "title": "B\u00ebrgamin-a", "text": "La b\u00ebrgamin-a a l'\u00e9 na pel \u00ebd f\u00e8ja, \u00ebd crava o \u00ebd bocin trat\u00e0 con dla caussin-a fin-a ch'a dventa seulia, an manera da pod\u00e8je scrive ansima.\nA l'\u00e9 \u00ebl material che p\u00ebr \u00ebd s\u00e9coj a l'\u00e9 serv\u00ec p\u00ebr tramand\u00e9 la literatura.&lt;br&gt;\nLe b\u00ebrgamin-e a son motobin gor\u00ebgne e a son donca adate p\u00ebr scriv-ie ansima dij document amportant, ch'a duro ant \u00ebl temp.\nIj l\u00ecber \u00ebscrit ansima a la b\u00ebrgamin-a as ciamo \"c\u00f2des\".\n\u00cbl n\u00f2m \u00ebd b\u00ebrgamin-a a ven da la sit\u00e0 \u00ebd P\u00e9rghem, an Misia, dagi\u00e0 che la preparassion \u00ebd coste pej, dla fasson ch'a l'ha daje al material s\u00f2 n\u00f2m d\u00ebl di d'ancheuj (\u03c0\u03b5\u03c1\u03b3\u03b1\u03bc\u03b7\u03bd\u03ae), a l'\u00e9 p\u00ebr tradission atribu\u00eca a Umen \u00ebd P\u00e9rghem (192 aGC-158 aGC).&lt;br&gt;\nL'ameliorament prinsipal ant la neuva manera \u00ebd f\u00e9 a l'\u00e9 st\u00e0it \u00ebd pront\u00e9 le pej \u00ebd fasson \u00ebd pod\u00e8j scrivie ansima a le doe face: a l'\u00e9 bel f\u00e9 che a la veja manera as travaj\u00e8issa na facia sola pr'\u00ebscrivie, l\u00f2n ch'a bastava cand ij l\u00ecber a l'ero f\u00e0it a rol\u00f2 e ch'as costumava nen d\u00eb scrive sia d\u00ebdnans che da darera al material.\nL'anvension \u00ebd la b\u00ebrgamin-a, con soe doe surfasse, a l'ha ciss\u00e0 \u00ebl d\u00ebsvlup dij c\u00f2des.\nCon \u00ebl pass\u00e9 d\u00ebl temp a l'\u00e9 vnuje na distinsion antra ij materiaj p\u00ec gross\u00e9 e coj p\u00ec fin: antant che la b\u00ebrgamin-a f\u00e0ita con crava o f\u00e8ja a l'ha mantn\u00f9 \u00ebl n\u00f2m, le produssion p\u00ec rafin\u00e0 f\u00e0ite con le pej p\u00ec dlic\u00e0 \u00ebd bocin o \u00ebd bero a l'han an general pij\u00e0 \u00ebl n\u00f2m \u00ebd \"toson\".\nIj c\u00f2des an pel dl'et\u00e0 antica e \u00ebd mes \u00eb l'ero p\u00ebr la p\u00ec part f\u00e0it dij materiaj p\u00ec fin e a l'\u00e9 vnuje la costuma \u00ebd classificheje 'me toson, bele che dle vire a sar\u00eca p\u00ec precis ciam\u00e9 \u00ebl material con \u00ebl n\u00f2m \u00ebd b\u00ebrgamin-a.\nPreparassion.\n\u00cbl process ordinari modern p\u00ebr pront\u00e9 le pej a l'\u00e9 \u00ebd laveje, trateje con la caussin-a, d\u00ebsplucheje, grateje, laveje torna, tireje an slongandje \u00ebd fasson uniforma an sna curnis, grateje torna e solieje j'amp\u00ebrfession, ampovreje \u00ebd giss pass\u00e0 a l\u00eb siass e f\u00ebrteje con la p\u00f3mess.\n\u00cbd m\u00e9tod par\u00e8j a l'\u00e9 bel f\u00e9 ch'a fusso dovr\u00e0 \u00ebdc\u00f2 na vira.\n\u00cbl n\u00f9mer ass\u00e8 grand \u00ebd manuscrit antich e dl'et\u00e0 \u00ebd mes ch'a son rivane an p\u00ebrmet \u00ebd fene n'ideja dla variet\u00e0 dij materiaj an per\u00ecod e region diferent.\nNotissie st\u00f2riche.\nI soma da 'd sitassion d'autor roman che la b\u00ebrgamin-a e \u00ebl toson a ancaminavo a f\u00e9 concorensa ai papir tanme material da scrivie ansima gi\u00e0 d'l\u00eb II s\u00e9col, bele che antlora a l'\u00e9 bel f\u00e9 che soa preparassion a fussa p\u00e0 ancor ass\u00e8 soagn\u00e0 da feje concorensa p\u00ebr da bon.\nMa j'esemplar ch'a son rivane d\u00ebl III e IV s\u00e9col an mostro che a l'\u00e9 staje un lest ameliorament, dagi\u00e0 che \u00ebl toson \u00ebd col'\u00e9poca a l'\u00e9 \u00ebd s\u00f2lit \u00ebd consistensa fin-a e dlic\u00e0, goregn e s\u00f2lid, seuli e lusent.\nA l'\u00e9 sempe staje na diferensa \u00ebd color antra la surfassa esterior dla pel, cola ch'a l'\u00e9 d\u00ebspluc\u00e0, e la surfassa davzin a la carn \u00ebd la bes-cia, an essend costa-s\u00ec p\u00ec bianca che l'\u00e0utra.\nCosta diferensa as armarca \u00ebd p\u00ec ant j'esemplar p\u00ec vej, che coj p\u00ec tard a son \u00ebst\u00e0it trat\u00e0 \u00ebd fasson p\u00ec completa con giss e p\u00f3mess.&lt;br&gt;\nP\u00ebr armedi\u00e9 a cost contrast, brut da v\u00ebdd-se, as costumava, an prontand ij bl\u00f2ch \u00ebd feuj pr'ij volum, \u00ebd cobi\u00e9 le p\u00e0gine an butand la mit\u00e0 d\u00ebspluc\u00e0 d'un feuj an facia a n'\u00e0utra mit\u00e0 d\u00ebspluc\u00e0, e la mit\u00e0 da la part dla carn an facia a n'\u00e0utra mit\u00e0 dl'istess tipo: par\u00e8j a quals\u00ebss\u00eca p\u00e0gina un a duvert\u00e8issa \u00ebl l\u00ecber a s-ciairava na tinta uniforma.\n\u00cbd s\u00f2lit, \u00ebl toson dij manuscrit p\u00ec vej, fin-a al VI s\u00e9col compr\u00e8is, a l'\u00e9 'd bon-a qualit\u00e0 e travaj\u00e0 bin.\nApress, con l'aument\u00e9 dla domanda, na p\u00ec gran quantit\u00e0 \u00ebd materiaj men bon a l'\u00e9 intr\u00e0 an s\u00ebl m\u00ebrc\u00e0.\nLa manera \u00ebd travaj\u00e9 la b\u00ebrgamin-a a l'era diferenta ant le v\u00e0ire region.&lt;br&gt;\nAn Irlanda e Anghilt\u00e8ra \u00ebl toson dij manuscrit p\u00ec antich a l'\u00e9 \u00ebd s\u00f2lit \u00ebd qualit\u00e0 p\u00ec gor\u00ebgna che cola dj'esemplar d'\u00e0utri p\u00f2st.\nAnt le region europenghe dantorn al Mediterani durant l'et\u00e0 \u00ebd mes as dovravo \u00ebd preferensa \u00ebd surfasse p\u00ec l\u00f9cide, con la bruta conseguensa che la dur\u00ebssa d\u00ebl material a ostacolava \u00ebl surbiment e a-i era sempe la tendensa dl'anci\u00f2str e dla pitura d\u00eb slinguesse.\nD'\u00e0utra part an Eur\u00f2pa ossidental, p\u00ebr ij manuscrit \u00ebd qualit\u00e0 p\u00ec bon-a, a parte dal s\u00e9col ch'a fa XII a l'\u00e9 spantiasse un toson c\u00f2ti e fless\u00ecbil.\nPreparassion \u00ebspeciaj.\nP\u00ebr volum soas\u00ec i l'oma d'esempi \u00ebd toson uterin, pront\u00e0 da animaj pen-a nass\u00f9.\nN'esemplar armarc\u00e0bil \u00ebd c\u00f2des compon\u00f9 con costa sostansa dlic\u00e0 a l'\u00e9 \u00ebl manuscrit adissional 23925, dij s\u00e9coj ch'a fan XIII e XIV, al British Museum, ch'a l'\u00e9 f\u00e0it \u00ebd 579 feuj, sensa che \u00ebl volum a resta d\u00eb sp\u00ebssor anormal.&lt;br&gt;\nAnt l'\u00e0uta et\u00e0 'd mes as dovravo dij toson p\u00ec spatussant p\u00ebr f\u00e9 vn\u00ec p\u00ec fiamengh dij c\u00f2des soas\u00ec.&lt;br&gt;\nL'art \u00ebd tenze \u00ebl material con un rich color p\u00f3rpora a l'era pratic\u00e0 a Costantin\u00f2poli e a Roma, e almanch a ancamin\u00e9 dal III s\u00e9col soens le Scriture a l'ero copi\u00e0 an \u00ebscrivend an argent e \u00f2r ansima a 'd pressios toson tenz\u00f9: n\u00eb spatuss in\u00f9til, conforma al giudissi \u00ebd Gir\u00f2ni ant un passage arnom\u00e0 'd soa prefassion al l\u00ecber \u00ebd Gi\u00f2b.\nV\u00e0ire dj'esemplar p\u00ec antich a son rivane, an condission p\u00ec o men bon-e: p\u00ebr esempi, j'evangeli ant la version \"Vetus Latina\" \u00ebd Veron-a, d\u00ebl IV o V s\u00e9col; l'avos\u00e0 c\u00f2des \u00ebd \"G\u00e9nesi\" \u00ebd Vien-a; ij manuscrit \"Rossano\" e \"Patmos\" dj'evangeli an grech; l'evangeli g\u00f2tich d'Ulfila a Uppsala; e d'\u00e0utri d\u00ebl VI s\u00e9col, da banda a ch\u00e8ich esemplar p\u00ec tardiss.&lt;br&gt;\nCon l'arnassensa dl'amprendiment sota Carl Magn, la produssion \u00ebd c\u00f2des par\u00e8j a l'\u00e9 st\u00e0ita torna ancoragi\u00e0; ma t\u00f2st apress a smija che l'art d\u00ebl tenze a p\u00f3rpora a sia st\u00e0ita p\u00ebrd\u00f9a o bandon\u00e0.\nNa dariera testimoniansa as treuva an ch\u00e8ich esemplar \u00ebd feuj \u00ebd toson tenz\u00f9 anser\u00ec 'me ornura an manuscrit arnassimentaj."}
{"id": "4782", "revid": "118", "url": "https://pms.wikipedia.org/wiki?curid=4782", "title": "Polyporus brumalis", "text": "Un pissacan: \u00ebl Polyporus brumalis.\nDescrission.\nGamba sentral, seulia. B\u00f2rd pla.\nAmbient.\nA ch\u00ebrs an dzora a le latifeuje.\nComestibilit\u00e0.\n&lt;br&gt;\nAs peul nen mangesse.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nPolyporus brumalis (Pers. : Fr.) Fries"}
{"id": "4783", "revid": "3174", "url": "https://pms.wikipedia.org/wiki?curid=4783", "title": "Polyporus melanopus", "text": "Un pissacan: \u00ebl Polyporus melanopus.\nDescrission.\nGamba sentral, spess.\nAmbient.\nA ch\u00ebrs an dzora a b\u00f2sch antr\u00e0 an t\u00e8ra.\nComestibilit\u00e0.\n&lt;br&gt;\nAs peul nen mangesse.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nPolyporus melanopus (Pers. : Fr.) Fries"}
{"id": "4784", "revid": "57", "url": "https://pms.wikipedia.org/wiki?curid=4784", "title": "Osteina obducta", "text": "Un pissacan: la Osteina obducta.\nDescrission.\nCosto art\u00eccol a l'\u00e9 mach n\u00eb sboss. Da fin\u00ec.\nAmbient.\nA ch\u00ebrs dzortut \u00ebdzora a con\u00ecfere.\nComestibilit\u00e0.\n&lt;br&gt;\nAs peul nen mangesse."}
{"id": "4785", "revid": "118", "url": "https://pms.wikipedia.org/wiki?curid=4785", "title": "Grifola frondosa", "text": "\u00cbl barbisin: la Grifola frondosa.\nDescrission.\nFin a 50 cm \u00ebd di\u00e0metr. Motobin \u00ebd capej, lateraj, brun.\nUn such ramific\u00e0 an motobin \u00ebd gambe, ci\u00e0ire. Imen\u00f2for biancastr.\nDa 2 a 3 p\u00ebrtus p\u00ebr mm. La carn a s\u00eb s-ciapa. \nAmbient.\nA ch\u00ebrs \u00ebdzora a latifeuje, dzortut \u00ebdzora ai such.\nComestibilit\u00e0.\n&lt;br&gt;\nComest\u00ecbil, motobin apressi\u00e0 an Piemont, dzortut sot euli.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nGrifola frondosa (Dicks. : Fr.) S.F. Gray"}
{"id": "4786", "revid": "118", "url": "https://pms.wikipedia.org/wiki?curid=4786", "title": "Postia caesia", "text": "Na lenga: la Postia caesia.\nDescrission.\nCapel fin-a a 6 cm., biancastr e peui bleu, feltr\u00e0. Sota al capel a l'\u00e9 da biancastr a bleu, da 3 a 4 p\u00ebrtus p\u00ebr mm. A l'\u00e9 \u00ebdc\u00f2 ciam\u00e0 \"Oligoporus caesius\".\nAmbient.\nA ch\u00ebrs dzora a b\u00f2sch \u00ebd con\u00ecfere.\nComestibilit\u00e0.\n&lt;br&gt;\nA l'ha gnun ant\u00ebress alimentar.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nPostia caesia (Schaeff. : Fr.) P. Karsten"}
{"id": "4787", "revid": "19", "url": "https://pms.wikipedia.org/wiki?curid=4787", "title": "Daedalea quercina", "text": "Na lenga: la Daedalea quercina.\nDescrission.\nCapel fin-a a 25 cm.\nLa D. quercina a ch\u00ebrs s\u00e9ssil (visad\u00ec sensa gamba), a mes cercc, ma r\u00e0ire vire as peul trovesse ressupin\u00e0. La surfassa d\u00eb dzora a l\u2019\u00e9 zon\u00e0 a cercc, f\u00ebltr\u00e0, \u00ebd color \u00f2cra ci\u00e0ir. La c\u00f2sa pi carater\u00ecstica dla D. quercina \u00e8 l\u2019\u00e9 la surfassa \u00ebd sota, sempe \u00ebd color \u00f2cra: ij p\u00ebrtus dij tuboj a son largh, da 1 a 4 mm, motobin iregolar, a forma \u00ebd labirint, dle vire fin a forma \u00ebd lamele, separ\u00e0 da dij dissepiment larg fin-a a 2 mm (as peul disse ch\u2019a basta volt\u00e9 la lenga p\u00ebr arcon\u00f2ssla). Ij tuboj a son a n\u00eb strat sol, d\u00ebl midem color \u00ebd la surfassa poroida, spess fin a 4 mm; \u00ebl contest a l\u2018\u00e9 com la nata, \u00f2cra scur, spess fin a 10 mm. \nAmbient.\nA ch\u00ebrs dzortut dzora a le gr\u00f2sse suche \u00ebd rol, soens a desen-e \u00ebd lenghe ansema.\nComestibilit\u00e0.\n&lt;br&gt;\nAs peul nen mangesse.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nDaedalea quercina (L. : Fr.) Fries"}
{"id": "4788", "revid": "118", "url": "https://pms.wikipedia.org/wiki?curid=4788", "title": "Bjerkandera adusta", "text": "Na lenga: la Bjerkandera adusta.\nDescrission.\nCapel fin a 6 cm, da resupin\u00e0 a motobin sporzent, da gris \u00f2cra a gris d\u00ebstiss, vlut\u00e0. Imen\u00f2for gris scur, tipicament da 4 a 6 p\u00ebrtus p\u00ebr mm.\nCarn com \u00ebl coram.\nAmbient.\nA ch\u00ebrs \u00ebdzora a latifeuje.\nComestibilit\u00e0.\n&lt;br&gt;\nAs peul nen mangesse.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nBjerkandera adusta (Willd. : Fr.) P. Karsten"}
{"id": "4789", "revid": "118", "url": "https://pms.wikipedia.org/wiki?curid=4789", "title": "Fistulina hepatica", "text": "La lenga 'd rol: la Fistulina hepatica.\nDescrission.\nCapel fin a 20 cm., spatul\u00e0, ross viv o brun ross, stri\u00e0 radialment. Imen\u00f2for ross. Tuboj indipendent, rotond. Da 2 a 3 p\u00ebrtus p\u00ebr mm.. Carn carnosa peui com \u00ebl coram.\nAmbient.\nA ch\u00ebrs an dzora a latifeuje.\nComestibilit\u00e0.\n&lt;br&gt;\nComest\u00ecbil.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nFistulina hepatica (Schaeff. : Fr.) Fries"}
{"id": "4790", "revid": "118", "url": "https://pms.wikipedia.org/wiki?curid=4790", "title": "Coltricia perennis", "text": "Un pissacan: la Coltricia perennis.\nDescrission.\nCapel fin a 10 cm., ancreus, zon\u00e0, da brun a \u00f2cra canela con \u00ebl b\u00f2rd fin. Imen\u00f2for giaun peui brun. Da 2 a 4 p\u00ebrtus p\u00ebr mm.. Gamba \u00e0uta fin a 4 cm. e larga fin a 1 cm., sentral. Carn sutila, com \u00ebl coram.\nAmbient.\nA ch\u00ebrs p\u00ebr t\u00e8ra, ant ij b\u00f2sch.\nComestibilit\u00e0.\n&lt;br&gt;\nAs peul nen mangesse.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nColtricia perennis (L. : Fr.) Murril"}
{"id": "4791", "revid": "57", "url": "https://pms.wikipedia.org/wiki?curid=4791", "title": "Bankera violascens", "text": "Un pissacan: la Bankera violascens.\nDescrission.\nCosto art\u00eccol a l'\u00e9 mach n\u00eb sboss. Da fin\u00ec.\nAmbient.\nDa fin\u00ec.\nComestibilit\u00e0.\n\"Nota: a venta mai mang\u00e9 un bol\u00e9 trov\u00e0 se un a l'\u00e9 nen un bon conossidor dij bol\u00e9\"&lt;BR&gt;\nDa fin\u00ec."}
{"id": "4792", "revid": "57", "url": "https://pms.wikipedia.org/wiki?curid=4792", "title": "Bankera fuligineoalba", "text": "Un pissacan: la Bankera fuligineoalba.\nDescrission.\nCost art\u00eccol a l'\u00e9 mach n\u00eb sb\u00f2ss. Da fin\u00ec.\nAmbient.\nA ch\u00ebrs ant ij b\u00f2sch \u00ebd con\u00ecfere, con \u00ebl sech.\nComestibilit\u00e0.\n&lt;br&gt;\nAs peul nen mangesse."}
{"id": "4793", "revid": "118", "url": "https://pms.wikipedia.org/wiki?curid=4793", "title": "Lenzites betulina", "text": "Na lenga: la Lenzites betulina.\nDescrission.\nCapel fin a 10 cm., piat, zon\u00e0 cons\u00e9ntrich, da biancastr a gristar o \u00f2cra, vlut\u00e0 peilos.Imen\u00f2for ciair, a lamele. Carn com \u00ebl coram.\nAmbient.\nA ch\u00ebrs an dzora a latifeuje.\nComestibilit\u00e0.\n&lt;br&gt;\nAs peul nen mangesse.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nLenzites betulina (L. : Fr.) Fries"}
{"id": "4794", "revid": "11196", "url": "https://pms.wikipedia.org/wiki?curid=4794", "title": "Pietro Domenico Oliviero", "text": "Pitor.&lt;br&gt;\nPietro Domenico Oliviero a l'era nass\u00f9 a Turin \u00ebl 1m d'ost d\u00ebl 1679, prim fieul d'un graveur, e a l'\u00e9 m\u00f2rt d\u00ebl 1755.&lt;br&gt;\nFigura \u00ebd prim pian dla pitura bar\u00f2ca piemont\u00e8isa e artista sota la protession dla cort \u00ebd Vit\u00f2rio Medeo II e Carl Emanu\u00e8l III, soa pitura a s'ispira aj mag\u00ecster \u00ebd Fiandra e d'Olanda."}
{"id": "4795", "revid": "9930", "url": "https://pms.wikipedia.org/wiki?curid=4795", "title": "Paraguay", "text": "\u00cbl Paraguay (\"Paragu\u00e1i\" an lenga guaran\u00ed) a l'\u00e9 un pais dl'Am\u00e9rica meridional.\nA confin-a con Argentin-a, Brasil e Bolivia.\nLa capital a l'\u00e9 Asunci\u00f3n.\nA l'ha na surfassa \u00ebd 406.750 km\u00b2 e a conta anviron 6.200.000 abitant.\nConom\u00eca.\n\u00cbl Paraguay a fa part d\u00ebl Mercosur.\nOrganisassion pol\u00ectica.\n\u00cbl Paraguay (n\u00f2m ofissial: R\u00e9publica del Paraguay / Tet\u00e3 Paragu\u00e1i) a l'\u00e9 na rep\u00f9blica.\n\u00cbl president a l'\u00e9 Fernando Lugo (dal 2008)."}
{"id": "4796", "revid": "22300", "url": "https://pms.wikipedia.org/wiki?curid=4796", "title": "Bolivia", "text": "La Bolivia a l'\u00e9 un pais dl'Am\u00e9rica meridional.\nA confin-a con Brasil, Paraguay, Argentin-a, Cile e Per\u00f9.\nLa capital a l\u00e9 Sucre, ma 'l govern a sta a La Paz.\nA l'ha na surfassa d'1.098.581 km\u00b2 e a conta anviron 9 milion d'abitant.\nLe popolassion and\u00ecgene a arpresento l\u00eb 75% \u00ebd la popolassion.\nOrganisassion pol\u00ectica.\nLa Bolivia (n\u00f2m ofissial: Estado Plurinacional de Bolivia) a l'\u00e9 na rep\u00f9blica.\n\u00cbl president a l'\u00e9 Luis Arce (dal 2020)."}
{"id": "4797", "revid": "22300", "url": "https://pms.wikipedia.org/wiki?curid=4797", "title": "Cile", "text": "\u00cbl Cile (\"Chile\" an \u00ebspagneul) a l'\u00e9 un pais dl'Am\u00e9rica meridional.\nA confin-a con Argentin-a, Bolivia e Per\u00f9 e a l'\u00e9 bagn\u00e0 da l'Oc\u00e9an Pass\u00ecfich.\nLa capital a l'\u00e9 Santiago d\u00ebl Cile.\nA l'ha na surfassa \u00ebd 756.950 km\u00b2 e a conta anviron 16.500.000 abitant.\nSt\u00f2ria.\nAi j'11 d\u00eb st\u00e8mber 1973 a-i \u00e9 staje un colp d\u00eb stat ch'a l'ha mn\u00e0 a na ditatura militar, comand\u00e0 dal general Augusto Pinochet, ch'a l'\u00e9 rest\u00e0 al pod\u00e8j fin-a a j'11 \u00ebd mars 1990.\nOrganisassion pol\u00ectica.\n\u00cbl Cile (n\u00f2m ofissial: R\u00e9publica de Chile) a l'\u00e9 na rep\u00f9blica.\nLa pressident\u00ebssa a l'\u00e9 Sebasti\u00e1n Pi\u00f1era (Convergencia Progresista) (dal 2018)."}
{"id": "4798", "revid": "884", "url": "https://pms.wikipedia.org/wiki?curid=4798", "title": "Panam\u00e0", "text": "\u00cbl Panam\u00e0 (\"Panam\u00e1\" an \u00ebspagneul) a l'\u00e9 un pais dl'Am\u00e9rica central.\nA confin-a con C\u00f2sta Rica e Colombia e a l'\u00e9 bagn\u00e0 da l'Oc\u00e9an Pac\u00ecfich e da l'Oc\u00e9an Atl\u00e0ntich (Mar dij Car\u00e0ib). A l'\u00e9 trav\u00ebrs\u00e0 dal Canal \u00ebd Panam\u00e0.\nLa capital a l'\u00e9 Sit\u00e0 \u00ebd Panam\u00e0.\nA l'ha na surfassa d\u00eb 75.517 km\u00b2 e a conta anviron 3.320.000 abitant.\nSt\u00f2ria.\n\u00cbl Panam\u00e0 a l'ha f\u00e0it part dla Colombia fin al 3 \u00ebd nov\u00e8mber d\u00ebl 1903, quand le oligarch\u00ece locaj, poss\u00e0 dal govern \u00ebd j\u00eb Stat Un\u00ec d'Am\u00e9rica ch'a l'av\u00eca da manca d'un t\u00f2ch \u00ebd t\u00e8ra p\u00ebr scav\u00e9 un canal antra l'Atl\u00e0ntich e 'l Pac\u00ecfich, a l'han proclam\u00e0 l'indipendensa.\nJ'istess di, la Fransa e j\u00eb Stat Un\u00ec a l'han arconoss\u00f9 \u00ebl neuv \u00ebstat e, d\u00f2p doe sman-e, a l'han sign\u00e0 un trat\u00e0 (ma a-i era gnun Panam\u00e8is ant la sala!) ch'a das\u00eca a fit a j\u00eb Stat Un\u00ec, p\u00ebr s\u00e8mper, na lista \u00ebd t\u00e8ra larga 16 km e longa 80 km (l'ansidita \"Z\u00f2na d\u00ebl Canal\").\nLa Z\u00f2na d\u00ebl Canal a l'\u00e9 st\u00e0ita d\u00e0 andar\u00e9 ai Panam\u00e8is mach d\u00ebl 2000.\nOrganisassion pol\u00ectica.\n\u00cbl Panam\u00e0 (n\u00f2m ofissial: Rep\u00fablica de Panam\u00e1) a l'\u00e9 na rep\u00f9blica.\n\u00cbl president a l'\u00e9 Juan Carlos Varela (dal 2014)."}
{"id": "4799", "revid": "15041", "url": "https://pms.wikipedia.org/wiki?curid=4799", "title": "C\u00f2sta Rica", "text": "La C\u00f2sta Rica (\"Costa Rica\" an \u00ebspagneul) a l'\u00e9 un pais dl'Am\u00e9rica central.\nA confin-a con Nicaragua e Panam\u00e0 e a l'\u00e9 bagn\u00e0 da l'Oc\u00e9an Pass\u00ecfich e da l'Oc\u00e9an Atl\u00e0ntich (Mar dij Car\u00e0ib).\nLa capital a l'\u00e9 San Jos\u00e9.\nA l'ha na surfassa \u00ebd 51.100 km\u00b2 e a conta anviron 4.300.000 abitant.\nOrganisassion pol\u00ectica.\nLa C\u00f2sta Rica (n\u00f2m ofissial: Rep\u00fablica de Costa Rica) a l'\u00e9 na rep\u00f9blica.\n\u00cbl Pressident a l'\u00e9 Luis Guillermo Sol\u00eds (dal 2014)."}
{"id": "4801", "revid": "1665", "url": "https://pms.wikipedia.org/wiki?curid=4801", "title": "Figi", "text": "Le Figi a son un pais dl'Osseania.\nA son un arsip\u00e9lagh \u00ebd 322 \u00ecsole (mach 106 abit\u00e0) e 522 isol\u00f2t.\nLa capital a l'\u00e9 Suva.\nA l'han na surfassa \u00ebd 18.274 km\u00b2 e a conto anviron 850.000 abitant.\nSt\u00f2ria moderna.\nLe Figi a son st\u00e0ite un possediment d\u00ebl Regn Un\u00ec dal 1874 al 1970, quand a l'han otn\u00f9 l'indipendensa.\nLenghe ofissiaj.\nLe Figi a l'han tre lenghe ofissiaj: \u00ebl figian, l'angl\u00e8is e l'hindustani-fijan.\nOrganisassion pol\u00ectica.\nLe Figi (n\u00f2m ofissial: Matanitu Tu-Vaka-i-koya ko Viti / \u092b\u093c\u093f\u091c\u0940 \u0917\u0923\u0930\u093e\u091c\u094d\u092f \u0641\u0650\u062c\u06cc \u0631\u067e\u0628\u0644\u06a9 / Republic of the Fiji Islands) a son na rep\u00f9blica.\n\u00cbl president a l'\u00e9 Josefa Iloilo (dal 2007).\n\u00cbl prim ministr a l'\u00e9 Frank Bainimarama (dal 2007)."}
{"id": "4803", "revid": "22300", "url": "https://pms.wikipedia.org/wiki?curid=4803", "title": "Benin", "text": "\u00cbl Benin (\"B\u00e9nin\" an frans\u00e8is) a l'\u00e9 un pais dl'\u00c0frica ossidental.\nA confin-a con T\u00f2go, Nigeria, Burkina Faso e N\u00ecger e a l'\u00e9 bagn\u00e0 da l'Oc\u00e9an Atl\u00e0ntich (Golf \u00ebd Guinea).\nLa capital a l'\u00e9 Porto-Novo, ma la sit\u00e0 p\u00ec important a l'\u00e9 la veja capital Cotonou.\nA l'ha na surfassa \u00ebd 114.763 km\u00b2 e a conta 10.741.458 abitant (2016).\nSt\u00f2ria moderna.\n\u00cbl Benin a l'\u00e9 st\u00e0it un possediment dla Fransa, con \u00ebl n\u00f2m \u00ebd \"Dahomey\", dal 1899 fin al 1960, quand a l'ha otn\u00f9 l'indipendensa.\nD\u00ebl 1975 \u00ebl n\u00f2m d\u00ebl pais a l'\u00e9 st\u00e0it tramud\u00e0 an \"Benin\". \nOrganisassion pol\u00ectica.\n\u00cbl Benin (n\u00f2m ofissial: R\u00e9publique du B\u00e9nin) a l'\u00e9 na rep\u00f9blica.\n\u00cbl president a l'\u00e9 Patrice Talon (dal 2016)."}
{"id": "4804", "revid": "22300", "url": "https://pms.wikipedia.org/wiki?curid=4804", "title": "T\u00f2go", "text": "\u00cbl T\u00f2go (\"Togo\" an frans\u00e8is) a l'\u00e9 un pais dl'\u00c0frica ossidental.\nA confin-a con Benin, Ghana e Burkina Faso e a l'\u00e9 bagn\u00e0 da l'Oc\u00e9an Atl\u00e0ntich (Golf \u00ebd Guinea).\nLa capital a l'\u00e9 Lom\u00e9.\nA l'ha na surfassa \u00ebd 56.785 km\u00b2 e a conta anviron 6.500.000 abitant.\nSt\u00f2ria moderna.\n\u00cbl Togo a l'\u00e9 st\u00e0it un possediment dla Germania dal 1884 al 1919 e dla Fransa fin al 1960, quand a l'ha otn\u00f9 l'indipendensa.\nOrganisassion pol\u00ectica.\n\u00cbl Togo (n\u00f2m ofissial: R\u00e9publique Togolaise) a l'\u00e9 na rep\u00f9blica.\n\u00cbl president a l'\u00e9 Faure Gnassingb\u00e9 (dal 2005).\n\u00cbl prim ministr a l'\u00e9 Victoire Tomegah Dogb\u00e9 (dal 2020)."}
{"id": "4805", "revid": "9930", "url": "https://pms.wikipedia.org/wiki?curid=4805", "title": "Giovanni Carnovali", "text": "Piccio (stran\u00f2m \u00ebd Giovanni Carnovali), nass\u00f9 a Montegrino Valtravaglia \u00ebl 29 \u00ebd st\u00e8mber d\u00ebl 1806 e m\u00f2rt a Cremon-a \u00ebl 10 \u00ebd luj d\u00ebl 1873, a l'era un pitor.\nA l'\u00e9 st\u00e0it tra ij p\u00ec originaj rapresentant d\u00ebl Romantissism lombard, a l'\u00e9 distintse p\u00ebr la fiamenga sensibilit\u00e0 \nlumin\u00ecstica un\u00eca a na penel\u00e0 a t\u00f2ch che a delimitava nen ij contorn, ma a anser\u00eca le figure ant l\u00eb spassi,\nfondend-je con l'atmosfera.\nMotobin avos\u00e0 \u00ebdc\u00f2 soa ativit\u00e0 \u00ebd ritratista per la capassit\u00e0 d'introspession psicol\u00f2gica, ij cromatism rafin\u00e0 \ne la singolarit\u00e0 \u00ebd s\u00f2 taj compositiv."}
{"id": "4807", "revid": "819834", "url": "https://pms.wikipedia.org/wiki?curid=4807", "title": "Boletopsis leucomelaena", "text": "Un pissacan: la Boletopsis leucomelaena.\nDescrission.\nCost art\u00eccol a l'\u00e9 mach n\u00eb sb\u00f2ss. Da fin\u00ec.\nAmbient.\nA ch\u00ebrs ant ij b\u00f2sch \u00ebd con\u00ecfere.\nComestibilit\u00e0.\n&lt;br&gt;\nSensa anteresse alimentar.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nBoletopsis leucomelaena (Persoon) Fayod"}
{"id": "4808", "revid": "19", "url": "https://pms.wikipedia.org/wiki?curid=4808", "title": "Boletopsis grisea", "text": "Un pissacan: la Boletopsis grisea.\nDescrission.\nCapel fin a 20 cm, ondul\u00e0 nen regolar, con b\u00f2rd nen regolar. Surfassa seulia, ma soens scajosa vers \u00ebl s\u00e8nter, gris-neirastr. Tuboj longh fin a 8 mm, na frisa decorent an sla gamba, bianch-grisastr. P\u00ebrtus angolos, gris ciair o biancastr, da 1 a 3 p\u00ebr mm. Gamba longa fin a 7 cm e larga fin a 3 cm, sentral o lateral, gris-brunastra, seulia o on p\u00f2ch scajosa. Carn biancastra, sp\u00ebssa fin a 3 cm, con odor \u00ebd bol\u00e9 e savor amaricant.\nAmbient.\nA ch\u00ebrs ant ij b\u00f2sch \u00ebd con\u00ecfere, d'ist\u00e0 e d'otonn.\nComestibilit\u00e0.\n&lt;br&gt;\nSensa anteresse alimentar."}
{"id": "4809", "revid": "71", "url": "https://pms.wikipedia.org/wiki?curid=4809", "title": "Thelephora terrestris", "text": "Un pissacan: la Thelephora terrestris.\nDescrission.\nSensa p\u00e9, confluent, m\u00f2l, a peul coat\u00e9 \u00ebd feston \u00ebl b\u00f2sch p\u00ebr v\u00e0ire dec\u00ecmeter. Imen\u00f2for brun, un p\u00f2ch a brosse. Facia da dzora da brun a neirastra, con dle ponte m\u00f2le. B\u00f2rd p\u00ec ci\u00e0ir \u00ebsfrangi\u00e0. \nAmbient.\nA ch\u00ebrs p\u00ebr t\u00e8ra, \u00ebdzora a v\u00e0ire vegetaj.\nComestibilit\u00e0.\n&lt;br&gt;\nAs peul nen mangesse."}
{"id": "4810", "revid": "115", "url": "https://pms.wikipedia.org/wiki?curid=4810", "title": "Hydnellum aurantiacum", "text": "Un pissacan: l'Hydnellum aurantiacum.\nDescrission.\nCost art\u00eccol a l'\u00e9 mach n\u00eb sb\u00f2ss. Da fin\u00ec.\nAmbient.\nA ch\u00ebrs ant ij b\u00f2sch \u00ebd con\u00ecfere, ma \u00ebdc\u00f2 \u00ebd latifeuje.\nComestibilit\u00e0.\n&lt;br&gt;\nAs peul nen mangesse."}
{"id": "4811", "revid": "118", "url": "https://pms.wikipedia.org/wiki?curid=4811", "title": "Cantharellus alborufescens", "text": "Na gar\u00ectola: \u00ebl Cantharellus alborufescens.\nDescrission.\nCom \u00ebl Cantharellus cibarius, ma motobin ciair e maci\u00e0 \u00ebd ross.\nAmbient.\nMeridional, a ch\u00ebrs associ\u00e0 a Quercus ilex.\nComestibilit\u00e0.\n&lt;br&gt;\nComest\u00ecbil."}
{"id": "4812", "revid": "819902", "url": "https://pms.wikipedia.org/wiki?curid=4812", "title": "Sarcodon scabrosum", "text": "Un pissacan: \u00ebl Sarcodon scabrosum.\nDescrission.\nCost art\u00eccol a l'\u00e9 mach n\u00eb sb\u00f2ss. Da fin\u00ec.\nAmbient.\nA ch\u00ebrs ant ij b\u00f2sch \u00ebd latifeuje, ma \u00ebdc\u00f2 \u00ebd con\u00ecfere.\nComestibilit\u00e0.\n&lt;br&gt;\nAs peul nen mangesse.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nSarcodon scabrosum (Fries) P. Karsten"}
{"id": "4813", "revid": "57", "url": "https://pms.wikipedia.org/wiki?curid=4813", "title": "Cantharellus cibarius var. amethysteus", "text": "Na gar\u00ectola: \u00ebl Cantharellus cibarius var. amethysteus.\nDescrission.\nCom \u00ebl Cantharellus cibarius, ma con \u00ebl capel scajos lila.\nAmbient.\nCom \u00ebl Cantharellus cibarius.\nComestibilit\u00e0.\n&lt;br&gt;\nCom \u00ebl Cantharellus cibarius.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nCantharellus cibarius (Fr. : Fr.) Fries var. amethysteus Qu\u00e9let"}
{"id": "4814", "revid": "118", "url": "https://pms.wikipedia.org/wiki?curid=4814", "title": "Cantharellus cibarius var. flavipes", "text": "Na gar\u00ectola: \u00ebl Cantharellus cibarius var. flavipes.\nDescrission.\nCom \u00ebl Cantharellus cibarius, ma con \u00ebl capel scajos lila.\nAmbient.\nCom \u00ebl Cantharellus cibarius.\nComestibilit\u00e0.\n&lt;br&gt;\nCom \u00ebl Cantharellus cibarius. A l'\u00e9 bon con j'euv, polastr, crin, p\u00e8ss, vitel."}
{"id": "4815", "revid": "9930", "url": "https://pms.wikipedia.org/wiki?curid=4815", "title": "Pseudocraterellus undulatus", "text": "Un pissacan: l\u00eb Pseudocraterellus ondulatus.\nDescrission.\nCapel fin a 6 cm, s\u00f9til, brun scur. B\u00f2rd ondul\u00e0. Imen\u00f2for rup\u00ec, gris. Gamba curta, \u00f2cra brun, dle vire con p\u00ec che un capel.\nAmbient.\nA ch\u00ebrs ant ij b\u00f2sch.\nComestibilit\u00e0.\n&lt;br&gt;\nMangiativ."}
{"id": "4816", "revid": "9930", "url": "https://pms.wikipedia.org/wiki?curid=4816", "title": "Sparassis crispa", "text": "Un pissacan: la Sparassis crispa.\nDescrission.\nLa Sparassis crispa a l'\u00e9 un pissacan parassita.&lt;br&gt;\nCosto art\u00eccol a l'\u00e9 mach n\u00eb sboss. Da fin\u00ec.\nAmbient.\nA ch\u00ebrs ai p\u00e9 dle con\u00ecfere o dzora a 'd b\u00f2sch mars.\nComestibilit\u00e0.\n&lt;br&gt;\nMangiativ. A l'\u00e9 bon da mang\u00e9 quand a l'\u00e9 bianch, pa quand a dventa gi\u00e0un. A l'\u00e9 dovr\u00e0 ant la supa."}
{"id": "4817", "revid": "1665", "url": "https://pms.wikipedia.org/wiki?curid=4817", "title": "\u00ccsole brit\u00e0niche", "text": "J'\u00ecsole brit\u00e0niche a son na part\u00eca d'\u00ecsole ant \u00ebl n\u00f2rd-\u00f2vest dl'Eur\u00f2pa.\nA-j n\u00eb fan part la Gran Br\u00ebtagna, l'Irlanda e j'\u00e0otre \u00ecsole p\u00ec cite l\u00ec dantorn, dont j'\u00c9brid, j'\u00d2rcad, le Shetland, j'\u00ecsole d'Anglesey, Man e Wight.\nA son contorn\u00e0 a \u00f2vest da l'Oc\u00e9an Atl\u00e0ntich, a est dal Mar d\u00ebl N\u00f2rd e a sud da la Mania, ch'a-i separa dal continent europengh.\nDal 1994 la Gran Br\u00ebtagna a l'\u00e9 coleg\u00e0 al continent da doe galar\u00ece feroviarie (un-a an minca diression)."}
{"id": "4818", "revid": "71", "url": "https://pms.wikipedia.org/wiki?curid=4818", "title": "Pais Bas", "text": ""}
{"id": "4819", "revid": "24004", "url": "https://pms.wikipedia.org/wiki?curid=4819", "title": "Geometr\u00eca", "text": "La geometr\u00eca a l'\u00e9 un-a dle branche fondamentaj dla matem\u00e0tica.\nAs trata 'd na dissiplin-a che, almanch an soa anspirassion, a formalisa dle propriet\u00e0 spassiaj.\nA resta donca \u00ebdc\u00f2 un cap\u00ectol amportant \u00ebd la f\u00ecsica.\nJ'or\u00ecgin.\nS\u00f2 n\u00f2m a ven da la par\u00f2la greca \u03b3\u03b5\u03c9\u03bc\u03b5\u03c4\u03c1\u03b5\u03af\u03bd ch'a veul d\u00ec mzur\u00e9 la t\u00e8ra.\nCosta dissiplin-a a l'\u00e9 donca d\u00ebsvlupasse, a l'ancamin, ansima a 'd fondament f\u00f2rt emp\u00ecrich (mzura dij teren, capassit\u00e0 dij vas, proget p\u00ebr f\u00e9 dij canaj e via f\u00f2rt) e a l'ha goern\u00e0 p\u00ebr bomben \u00ebd temp s\u00f2 car\u00e0ter \u00ebd conossensa pr\u00e0tica.\nP\u00ebr cost but a son \u00ebst\u00e0ite d\u00ebsvlup\u00e0 v\u00e0ire t\u00e9cniche e a son \u00ebst\u00e0it f\u00e0it v\u00e0ire cont da babilon\u00e8is, egissian, indian.\nP\u00ebr esempi, un dij but dla geometr\u00eca egissia a l'era d\u00eb mzur\u00e9 l'estension dij camp dij paisan (ch'a cangiavo con j'inondassion d\u00ebl Nil), p\u00ebr pod\u00e8j calcol\u00e9 le taje.\nAnt \u00ebl papir \u00ebd Rhind a l'\u00e9 contn\u00f9 \u00ebl \"l\u00ecber dij cont\", ant\u00e9 ch'a son \u00ebsmon\u00f9 le r\u00e9gole pr'\u00ebmzur\u00e9 ij camp quadrangolar e triangolar, nossion \u00ebd cont con le frassion e truch pr\u00e0tich p\u00ebr la mzura \u00ebd ch\u00e8ich s\u00f2lid.\nTutun, le testimonianse rivane da le sivilt\u00e0 egissia e assir-babilon\u00e8isa an sugerisso che costi p\u00f2poj a l'av\u00eco \u00ebd conossense geom\u00e9triche, bin \u00ebspanti\u00e0 e detaj\u00e0, p\u00e0 mach \u00ebd car\u00e0ter emp\u00ecrich.\nPar\u00e8j, an sij papir egissian e le taul\u00ebtte \u00ebd cr\u00e8ja babilon\u00e8ise, da banda dl'arzolussion \u00ebd problema pr\u00e0tich, as treuvo le prime aprossimassion d\u00ebl rap\u00f2rt \u03c0 antra na sirconferensa e s\u00f2 di\u00e0meter e le prime formolassion d\u00ebl teorema \u00ebd Pit\u00e0gora.\nLa geometr\u00eca cl\u00e0ssica.\nA l'\u00e9 bel f\u00e9 che la geometr\u00eca egissia e babilon\u00e8isa a sia st\u00e0ita p\u00ebr v\u00e0ire temp \u00ebl patrim\u00f2ni p\u00ec grand dle conossense dl'umanit\u00e0.\n\u00cbdc\u00f2 la sistemassion te\u00f2rica dla geometr\u00eca (carateris\u00e0 da n'astrassion viaman p\u00ec granda) euvra dla coltura greca, e anandi\u00e0 da Talete (anviron 600 aGC), a l'\u00e9 debitris dle colture dl\u00eb vzin orient: ij matem\u00e0tich grech a l'han soens ancamin\u00e0 soa ativit\u00e0 sient\u00ecfica con dij viage d\u00eb studi an orient.\nD'\u00e0utra part, la geometr\u00eca a constituiss \u00ebl c\u00f2 dla siensa greca e \u00ebd cola elen\u00ecstica.\nFin-a Pit\u00e0gora a l'era vn\u00f9 a conossensa da l'Egit dl'esistensa \u00ebd tri\u00e0ngoj ret\u00e0ngoj con soe bande ant la proporsion 3:4:5.\nPr\u00f2pe con Pit\u00e0gora e soa sc\u00f2la a ancamin-a \u00ebl process \u00ebd separassion progressiva dla geometr\u00eca daj s\u00f2 contn\u00f9 concret e emp\u00ecrich, pr'\u00ebdvent\u00e9 na siensa astrata ch'a studia le relassion antra forme geom\u00e9triche e n\u00f9mer.\nDa siensa d\u00ebl real, la geometr\u00eca a ven antlora a esse idealisassion dla realt\u00e0.\n\u00cbs process a riva a s\u00f2 compiment con l\u00eb spantiesse dla filosof\u00eca plat\u00f2nica ant la coltura greca: la matem\u00e0tica, e an particolar la geometr\u00eca, a dventa terit\u00f2ri d'arserca \u00ebd teor\u00ece astrate elegante e rigorose, ch'a l'han pr'oget le propriet\u00e0 dle figure \"eterne e sensa c\u00f2rp\".\nPlaton midem a l'av\u00eca defin\u00ec la geometr\u00eca tanme \"la conossensa \u00ebd l\u00f2n che sempe a l'\u00e9\".\nL'elegansa e l'armon\u00eca dij rap\u00f2rt antra le forme a dvento d'element fondamentaj dla geometr\u00eca, an fasend intr\u00e9 ant la matem\u00e0tica dij criteri est\u00e9tich ch'a son bin present al di d'ancheuj.\nLa geometr\u00eca euclid\u00e9a.\nAnviron d\u00ebl 500 aGC a l'\u00e9 ancamin\u00e0 \u00ebn progress fassinant: dij pensator grech a l'han tir\u00e0 f\u00f2ra da la conossensa geom\u00e9trica corenta n'ansem \u00ebd definission, postul\u00e0 e assi\u00f2ma e a l'han mostr\u00e0 che da s\u00f2n as pod\u00eca derivesse tut \u00ebl c\u00f2rp dla geometr\u00eca.\nAntra coj che a l'han d\u00e0it na contribussion p\u00ec gr\u00f2ssa a la geometr\u00eca cl\u00e0ssica a-i son Eud\u00f2ss e Euclid.\n\u00cbl prim, astr\u00f2nom an dzorp\u00ec che ge\u00f2metra, a l'ha d\u00ebsvlup\u00e0 \u00ebd t\u00e9cniche originaj \u00ebd retificassion dj'arch e \u00ebd quadradura dle surfasse (m\u00e9tod d'esaustion) ch'a trovran con Archimede soa realisassion pien-a.\nA l'ha \u00ebdc\u00f2 costru\u00ec na teor\u00eca general dle proporsion antra grand\u00ebsse.\n\u00cbl process d'astrassion a l'ha mn\u00e0 a la redassion dij t\u00ebrdes l\u00ecber dj\"'Element\" d'Euclid (scriv\u00f9 antra 'l 330 e \u00ebl 320 aGC), dont ij prim ses a trato dla geometr\u00eca pian-a, ij dari\u00e9 tre dla geometr\u00eca s\u00f2lida.\nAmbeless\u00ec, Euclid a l'ha archuj\u00ec e smon\u00f9 le conossense geom\u00e9triche d\u00ebl temp conforma a 'n m\u00e9tod ch'a l'\u00e9 rest\u00e0 p\u00ebr v\u00e0ire s\u00e9coj \u00ebl model p\u00ec vajant d'organisassion dle teor\u00ece matem\u00e0tiche.\nS\u00f2n a l'\u00e9 l\u00f2n ch'as ciama geometr\u00eca euclid\u00e9a.\nAn efet, la geometr\u00eca d'Euclid a l'\u00e9 costru\u00eca a parte da na quantit\u00e0 limit\u00e0 (vintetr\u00e9) \u00ebd definission, sinch postul\u00e0 e sinch nossion comun-e.\nLe prime a r\u00ebsguardo j'ent geom\u00e9trich primitiv; ij second a son d'enonsi\u00e0 a prop\u00f2sit \u00ebd costi ent.\nLe nossion comun-e a son consider\u00e0 da Uclid tanme enonsi\u00e0 'd car\u00e0ter general, evident p\u00ebr tuti.\nTuti j'\u00e0utri teorema dla geometr\u00eca a son dimostr\u00e0 da Euclid p\u00ebr mojen \u00ebd na caden-a \u00ebd dedussion sucessive, costru\u00eca a parte daj postul\u00e0 e daj teorema gi\u00e0 dimostr\u00e0.\nLa geometr\u00eca, organis\u00e0 par\u00e8j, a l'\u00e9 rest\u00e0 p\u00ebr v\u00e0ire s\u00e9coj \u00ebl model \u00ebd tuta teor\u00eca ipot\u00e9tich-dedutiva e minca an\u00e0lisi cr\u00ectica dla geom\u00e9tria uclid\u00e9a a l'\u00e9 arduvusse, gi\u00e0 d'antlora, a n'an\u00e0lisi dij s\u00f2 postul\u00e0, dzortut \u00ebl quint (\u00ebl \"postul\u00e0 dle paralele\").\nTutun na cr\u00ectica p\u00ec moderna a l'ha evidensi\u00e0 \u00ebdc\u00f2 d'\u00e0utri postul\u00e0 dovr\u00e0 ant \u00ebl travaj d'Euclid, bele che chiel-s\u00ec a l'abia nen fortije \u00ebd fasson espl\u00eccita.\nAntra ij postul\u00e0 da giont\u00e9 a-i \u00e9 col dla continuit\u00e0, formol\u00e0 da Richard Dedekind e Georg Cantor (1872).\nCh\u00e8ich desen-e d'agn apress Euclid, \u00ebl trat\u00e0 sle c\u00f2niche d'Apol\u00f2ni a completava \u00ebl qu\u00e0der dla geometr\u00eca greca cl\u00e0ssica.\nS'euvra-s\u00ec a l'\u00e9 carateris\u00e0 da n'\u00e0ut gr\u00e9 \u00ebd rigor ant le dimostrassion e l'esposission.\nL'euvra d'Archimede.\nNa concession neuva dla matem\u00e0tica e an particolar dla geometr\u00eca a ven da Archimede \u00ebd Siracusa, che gi\u00e0 daj s\u00f2 contemporani a l'era consider\u00e0 tanme \u00ebl p\u00ec grand ge\u00f2metra dij temp antich.\nSoa atension costanta pr'ij problema t\u00e9cnich e pr\u00e0tich a l'era p\u00ebr chiel \u00ebspron e motivassion a l'elaborassion te\u00f2rica.\nP\u00ebr Archimede la geometr\u00eca a resta nen mach la siensa d\u00ebl righel e d\u00ebl compass, ma a l'\u00e9 s-ciair\u00e0 ant la prospetiva p\u00ec granda d'arzolussion astrata \u00ebd problema concret ch'a ven-o da la f\u00ecsica, la mec\u00e0nica o l'astronom\u00eca.\nSoe euvre a son nen dij gr\u00f2ss volum \u00ebd s\u00ecntesi, par\u00e8j dij matem\u00e0tich lissandrin, ma a son pit\u00f2st d'arserche monogr\u00e0fiche, mem\u00f2rie sient\u00ecfiche ant \u00ebl sens modern.\nSi da na part soa fasson \u00ebd d\u00ebscheurve le c\u00f2se a l'era orient\u00e0 da la f\u00ecsica, la geometr\u00eca a forniva j'utiss p\u00ebr le dimostrassion.\nPar\u00e8j, an aplicand \u00ebl m\u00e9tod d'esaustion d'Eud\u00f2ss, Archimede a l'\u00e9 riv\u00e0 a enonsi\u00e9 un bon n\u00f9mer \u00ebd teorema an sj'\u00e0ree e ij volum dle figure geom\u00e9triche e a smon-e n'aprossimassion motobin bon-a \u00ebd \u03c0.\nL'euvra d'Archimede a sara na stagion motobin dr\u00f9a d\u00ebl pens\u00e9 matem\u00e0tich.\nApress, Nicomede a l'ha ancor anvent\u00e0 la conc\u00f2ida e Di\u00f2cle la ciss\u00f2ida, ma t\u00f2st a l'\u00e9 duvertasse un per\u00ecod \u00ebd progressiva decadensa: an efet, la siensa dij roman a l'ha d\u00e0it gnun-e contribussion amportante al patrim\u00f2ni dle conossense dla geometr\u00eca greca, ch'a l'\u00e9 rivane tramand\u00e0 da j'euvre dj\u00eb studios \u00e0rabo.\nL'arnassensa dla geometr\u00eca.\nL\u00eb studi dla geometr\u00eca cl\u00e0ssica a l'\u00e9 arpij\u00e0 torna ant \u00ebl cors dij s\u00e9coj XV e XVI, soens compagn\u00e0 da arflession \u00ebd natura filos\u00f2fica o art\u00ecstica (d'esempi a son Nic\u00f2la \u00ebd Cusa e Piero della Francesca).\nGiut\u00e0 da l'anteresse arnassimental p\u00ebr la d\u00ebscuverta e la neuva publicassion dij test cl\u00e0ssich (v\u00e0ire j'edission dj'euvre d'Euclid, Apol\u00f2ni e dzortut Archimede) e da j'arserche ant l'\u00e0lgebra, a l'\u00e9 mach vers la fin d\u00ebl s\u00e9col ch'a fa XVI e l'ancamin \u00ebd col ch'a fa XVII che la geometr\u00eca a con\u00f2ss un per\u00ecod d'anteresse arnov\u00e0.\nLa geometr\u00eca \u00ebd Descartes.\nNa gr\u00f2ssa evolussion ant la geometr\u00eca a-i riva con Ren\u00e9 Descartes e Pierre de Fermat: l'aplicassion sistem\u00e0tica dl'\u00e0lgebra a la geometr\u00eca, ch'a marca l'achit dla moderna geometr\u00eca anal\u00ectica, ch'as diferensia da cola sint\u00e9tica p\u00ebr ij m\u00e9tod p\u00ec che p\u00ebr ij contn\u00f9, dagi\u00e0 che ant la geometr\u00eca anal\u00ectica ij problema geom\u00e9trich a son traduv\u00f9 an problema alg\u00e9brich.\nAn efet, conforma a Descartes \u00ebl lengage alg\u00e9brich a l'era superior a col geom\u00e9trich.\n\u00cbs m\u00e9tod-s\u00ec a l'\u00e9 st\u00e0it \u00ebsmon\u00f9 p\u00ebr la prima vira da Descartes d\u00ebl 1637 (ant \"La g\u00e9om\u00e9trie\"), ma a l'\u00e9 st\u00e0it \u00ebdc\u00f2 anvent\u00e0 ant l'istess per\u00ecod e 'd fasson indipendenta da Fermat.\nDescartes a sot-lignava j'amplicassion filos\u00f2fiche \u00ebd s\u00f2 m\u00e9tod, antant che Fermat a n'apressiava pit\u00f2st soa strasordinaria potensa pr\u00e0tica, an aplicand-lo a l'arserca dij m\u00e0ssim e m\u00ecnim \u00ebd na curva.\nL'antrodussion d'ass d'arferiment ant \u00ebl pian e \u00ebd n'unit\u00e0 d\u00eb mzura an sj'ass a p\u00ebrmet d'assossi\u00e9 a minca cobia ordin\u00e0 (x,y) \u00ebd n\u00f9mer un pont an s\u00ebl pian, \u00ebd fasson bijetiva.\n\u00cbl n\u00f9mer x a l'\u00e9 ciam\u00e0 \"assissa\" e y \"ordin\u00e0\" d\u00ebl pont, par\u00f2le che an s\u00f2 sens t\u00e9cnich a son dovr\u00e0 p\u00ebr la prima vira da Leibniz an \u00ebl 1692 ant j\"'Acta eruditorum\".\nDescartes e Fermat a peulo donca smon-e \u00ebl concet d'equassion \u00ebd na curva, ch'a resta l'ansem dij pont dont le coordin\u00e0 a sodisfo n'equassion dla forma f(x,y)=0.\nA l'\u00e9 donca poss\u00ecbil dovr\u00e9 l'\u00e0lgebra 'me utiss ant l'arzolussion \u00ebd problema \u00ebd costrussion geom\u00e9triche: l\u00eb studi dle propriet\u00e0 dle curve a l'\u00e9 arport\u00e0 a l\u00eb studi dle propriet\u00e0 alg\u00e9briche dj'equassion cor\u00ebspondente e 'd soe trasformassion alg\u00e9briche.\nP\u00ebr esempi, j'equassion linear ax+by+c=0 a arpresento le rete, antant che cole \u00ebd second gr\u00e9 a arpresento le c\u00f2niche; le curve arpresent\u00e0 da n'equassion \u00ebd ters gr\u00e9 as ciamo c\u00f9biche; cole assossi\u00e0 a n'equassion \u00ebd quart gr\u00e9 as diso qu\u00e0rtiche, e via f\u00f2rt.\nP\u00ebr esempi, \u00ebl problema geom\u00e9trich \u00ebd s\u00ebrch\u00e9 l'ant\u00ebrsession tra na reta e na c\u00f2nica a cor\u00ebspond a col alg\u00e9brich d'arz\u00f2lve \u00ebl sistema \u00ebd second gr\u00e9 form\u00e0 da soe equassion.\nArmarche s\u00ecmij a valo \u00ebdc\u00f2 p\u00ebr la geometr\u00eca dl\u00eb spassi tridimensional.\nMinca pont ant l\u00eb spassi a l'\u00e9 arpresent\u00e0 da 'd coordin\u00e0 (x,y,z); n'equassion an coste vari\u00e0bij a arpresenta na surfassa.\nS'as trata 'd n'equassion alg\u00e9brica, la surfassa a peul esse classific\u00e0 conforma al gr\u00e9 \u00ebd costa equassion; p\u00ebr esempi, le surfasse arpresent\u00e0 da equassion \u00ebd prim gr\u00e9 a son ij pian.\nSpassi a p\u00ec che tre dimension.\nLa formolassion anal\u00ectica dla geometr\u00eca a l'ha mn\u00e0 scasi \u00ebd fasson oblig\u00e0 a na gr\u00f2ssa estension d\u00ebl domini dla geometr\u00eca.\nDagi\u00e0 che ij pont \u00ebd na reta a cor\u00ebspondo a n\u00f9mer, che ij pont an s'un pian a peulo esse arpresent\u00e0 da cobie \u00ebd coordin\u00e0 (x,y) e ij pont \u00ebd n\u00eb spassi a tre dimension da terne \u00ebd coordin\u00e0 (x,y,z), a l'\u00e9 sautaje f\u00f2ra la chestion dl'ant\u00ebrpretassion dle sequense \u00ebd quatr coordin\u00e0 e p\u00ec.\nCosti concet a son arvelasse motobin dru ant \u00ebl camp \u00ebd la matem\u00e0tica aplic\u00e0: soens \u00ebl concet d\u00eb spassi a p\u00ec che tre dimension a giuta p\u00ebrch\u00e8 a p\u00ebrmet d'aplich\u00e9 \u00ebl lengage geom\u00e9trich a problema \u00ebd natura anal\u00ectica.\nProblema \u00ebd costrussion.\n\u00cbl m\u00e9tod dla geometr\u00eca anal\u00ectica a l'\u00e9 st\u00e0it n'utiss dovr\u00e0 \u00ebdc\u00f2 p\u00ebr classifich\u00e9 ij problema \u00ebd costrussion ardit\u00e0 da j'antich.\nUn problema \u00ebd costrussion, cand formol\u00e0 'd fasson anal\u00ectica, a resta equivalent a l'arzolussion d'un sistema d'equassion.\nNa costrussion con righel e compass a l'\u00e9 poss\u00ecbil mach cand j'equassion cor\u00ebspondente a peulo esse arzolv\u00f9e p\u00ebr mojen dj'operassion rassionaj (adission, sotrassion, multiplicassion, division) e dl'estrassion \u00ebd r\u00e8is quadre.\nJ'equassion ch'a stan sota al problema dla duplicassion d\u00ebl cubo o dla trissession \u00ebd n'\u00e0ngol a l'han da manca d'operassion irassionaj d'\u00f3rdin p\u00ec grand che la r\u00e8is quadra (an efet, an tuti doi ij cas, a-i basta la r\u00e8is c\u00f9bica).\nDonca costi problema a son p\u00e0 arzolv\u00ecbij con righel e compass.\n\u00cbl problema dla costrussion d'un pol\u00ecgon regolar con n lat a l'\u00e9 arzolv\u00ecbil mach cand formula_1 ant\u00e9 che minca formula_2 a l'\u00e9 'n n\u00f9mer prim dla forma formula_3.\nP\u00ebr esempi, \u00ebl problema a l'\u00e9 imposs\u00ecbil p\u00ebr n=7.\nElement imaginari.\nL'antrodussion dij m\u00e9tod anal\u00ectich an geometr\u00eca a l'ha \u00ebdc\u00f2 mn\u00e0 a consider\u00e9 ij pont dont le coordin\u00e0 a son dij n\u00f9mer compless.\nAntratant, a-i nass\u00eca \u00ebl c\u00e0lcol diferensial e ant\u00ebgral: \u00ebl m\u00e9tod dle coordin\u00e0 cartesian-e, d\u00ebsvlup\u00e0 da Isaac Barrow an soe \"Lectiones geometricae\", a l'\u00e9 arvelasse utiss da nen pod\u00e8j fene sensa ant ij cont e fondament te\u00f2rich.\nLe t\u00e9cniche infinitesimaj aplic\u00e0 a l\u00eb studi \u00ebd curve e surfasse a l'han \u00ebmn\u00e0 Leonhard Euler e j'\u00e0utri matem\u00e0tich d\u00ebl Set-sent ai prim arzult\u00e0 \u00ebd geometr\u00eca diferensial, ch'as anteressa dle propriet\u00e0 locaj \u00ebd curve e surfasse.\nCoste id\u00e8je a l'ha f\u00e0it anvent\u00e9 na caterva \u00ebd concet neuv, p\u00ebr esempi la curvadura \u00ebd na curva ant un s\u00f2 pont, ch'a mzura v\u00e0ire che ambelel\u00ec la curva a vira, o la curvadura total \u00ebd na surfassa.\nGauss a l'ha d\u00ebsvlup\u00e0 na teor\u00eca detaj\u00e0 dle surfasse ant n\u00eb spassi tridimensional e l'arzult\u00e0 p\u00ec amportant a l'\u00e9 \u00ebl theorema egregium.\nMa a l'\u00e9 st\u00e0it mach mers\u00ec a l'euvra \u00ebd Gaspard Monge che l'aplicassion dl'an\u00e0lisi a la geometr\u00eca a l'ha otn\u00f9 na configurassion te\u00f2rica definitiva.\nAn efet, Monge a l'ha studi\u00e0 la geometr\u00eca dl\u00eb spassi p\u00ebr mojen d\u00ebl sistema \u00ebd coordin\u00e0: an s\u00f2 cors, obligat\u00f2ri p\u00ebr j\u00eb student \u00ebd la Sc\u00f2la polit\u00e9cnica, Monge a tratava le propriet\u00e0 dla reta ant l\u00eb spassi, a smon\u00eca j'equassion p\u00ebr \u00ebl cangiament \u00ebd coordin\u00e0, le f\u00f3rmole dla distansa d'un pont da na reta e \u00ebd doe rete sbiese; a mostrava \u00ebdc\u00f2 a trov\u00e9 ij pian prinsipaj \u00ebd na qu\u00e0drica.\nAn soe lession d\u00eb stereotom\u00eca (l\u00f2n che al di d'ancheuj a cor\u00ebspond a la geometr\u00eca descritiva) a smon\u00eca s\u00f2 m\u00e9tod \u00ebd la dobia projession ortogonal p\u00ebr arpresent\u00e9 n'oget \u00ebspassial: as trata d\u00ebl m\u00e9tod (al di d'ancheuj ordinari ant \u00ebl diss\u00e8gn t\u00e9cnich) \u00ebd projet\u00e9 l'oget da arpresent\u00e9 ansima a doi pian ortogonaj an tra 'd lor, an otnend-ne la \"pianta\" e l\"'auss\u00e0\", an fasend peui gir\u00e9 \u00ebl pian vertical dantorn a la linia d'ant\u00ebrsession con \u00ebl pian orisontal fin-a ch'a ven-o a basesse.\nL'euvra \u00ebd Monge, ansema a cola \u00ebd Lazare N.M. Carnot a l'ancamin d\u00ebl s\u00e9col ch'a fa XIX, a l'ha marc\u00e0 torna l'achit d'un per\u00ecod \u00ebd d\u00ebsvlup fiamengh dj'arserche geom\u00e9triche.\nLa geometr\u00eca projetiva.\nLe prime formolassion bin f\u00e0ite dla geometr\u00eca projetiva a ven-o dal travaj \u00ebd doi anlev \u00ebd Monge e Carnot: C.J. Brianchon e J.-V. Poncelet.\n\u00cbl prim, a parte dal teorema \u00ebd Pascal, a fortiss un teorema ch'a p\u00f2rta s\u00f2 n\u00f2m: an dzorp\u00ec \u00ebd soe conseguense, ij teorema \u00ebd Pascal e \u00ebd Brianchon a son n'esempi \u00ebd teorema doaj ant la geometr\u00eca pian-a, visad\u00ec ch'a resto v\u00e0lid si le par\u00f2le \"pont\" e \"reta\" a son anvert\u00ec antra 'd lor.\n\u00cbl prinsipi \u00ebd doalit\u00e0 a l'\u00e9 n'element te\u00f2rich sentral ant \u00ebl travaj \u00ebd Poncelet, ch'a smon la prima tratassion sistem\u00e0tica \u00ebd costa neuva forma \u00ebd geometr\u00eca projetiva.\nCarater\u00ecstiche \u00ebd la neuva geometr\u00eca a son, p\u00ebr esempi, la propriet\u00e0 che doe rete d\u00ebl pian as ancontro sempe, ant un pont al fin\u00ec o a l'infin\u00ec (pont forav\u00eca); l'antrodussion \u00ebd pont imaginari p\u00ebr pod\u00e8j av\u00e8j sempe n'ant\u00ebrsession nen veuida antra na reta e na sirconferensa; l'esistensa, p\u00ebr minca cobia \u00ebd sirconferense distinte d\u00ebl pian, \u00ebd doi pont d'ant\u00ebrsession.\nA parte daj travaj \u00ebd Poncelet, la geometr\u00eca projetiva a l'ha av\u00f9, ant \u00ebl cors dl'Eut-sent, un d\u00ebsvlup fiamengh, an \u00ebdventand l'ambient p\u00ec natural p\u00ebr feje dla geometr\u00eca alg\u00e9brica.\nD'\u00e0utra part, Poncelet a considerava s\u00f2 travaj tanme un d\u00ebsvlup particolar \u00ebd la geometr\u00eca sint\u00e9tica, visad\u00ec l\u00eb studi dle propriet\u00e0 dle figure indipendent da l'aplicassion dl'\u00e0lgebra, l\u00f2n che al contrari a l'era t\u00ecpich dla geometr\u00eca anal\u00ectica.\nAs tratava \u00ebd doe metodolog\u00ece diferente, grop\u00e0 \u00ebdc\u00f2 a doe vision diferente d\u00ebl pens\u00e9 geom\u00e9trich, e dantorn a lor a l'\u00e9 d\u00ebsvlupasse un deb\u00e0 s-ciass.\nLe geometr\u00ece nen euclid\u00e9e.\n\u00cbl quint postul\u00e0 d'Euclid, col dle paralele, a l'ha tir\u00e0 l'atension \u00ebd v\u00e0ire matem\u00e0tich, ch'a l'han studi\u00e0 s'as pod\u00e8issa deriv\u00e9 da j'\u00e0otri quatr o s'as pod\u00eca fene sensa.\nCosta cr\u00ectica a l'\u00e9 s-ciod\u00f9a dzortut antra la fin d\u00ebl Set-sent e l'ancamin dl'Eut-sent.\nComa arzult\u00e0 a son nass\u00f9e \u00ebd neuve geometr\u00ece (el\u00ectica e iperb\u00f2lica) ch'a arfudo cost postul\u00e0.\nCoste a son conoss\u00f9e coma geometr\u00ece nen euclid\u00e9e e a mostro la possibilit\u00e0 \u00ebd sistema assiom\u00e0tich diferent da col euclid\u00e9o.\nTra ij matem\u00e0tich ch'a l'han contribu\u00ec al d\u00ebsvlup dle geometr\u00ece nen uclid\u00e9e a-i son N.I. Lobatchevski, J. Bolyai, C.F. Gauss, E. Beltrami.\nL'impossibilit\u00e0 d'arcore a na ver\u00ecfica emp\u00ecrica dle proposission geom\u00e9triche a l'\u00e9 a l'adoss dl'arzistensa \u00ebd v\u00e0ire matem\u00e0tich ant ij confront dle geometr\u00ece nen euclid\u00e9e.\nCosta arzistensa e contrariet\u00e0 a l'\u00e9 smortasse con l'anvension d'un model ant\u00ebrpretativ euclid\u00e9o dj'enonsi\u00e0 dla geometr\u00eca iperb\u00f2lica, l\u00f2n ch'a smon\u00eca na dimostrassion \u00ebd coerensa relativa, arportand la coerensa dla neuva geometr\u00eca a cola dla geometr\u00eca euclid\u00e9a.\nLe geometr\u00ece nen euclid\u00e9e a l'han \u00ebdco trov\u00e0 s\u00f2 p\u00f2st ant j'aplicassion: conforma a Albert Einstein, l'univers a sar\u00eca fin\u00ec e soa geometr\u00eca el\u00ectica.\nLa geometr\u00eca moderna.\nDnans al d\u00ebsvlup \u00ebstrasordinari dle teor\u00ece e a soe multiplicassion, a l'\u00e9 spantiasse l'anv\u00eca d'artrov\u00e9 na sistemassion unitaria ch'a pod\u00e8issa giustifich\u00e9 le v\u00e0ire teor\u00ece e ij s\u00f2 fondament.\nD'\u00e0utra part, la tendensa a l'astrassion a l'ha ciss\u00e0 \u00ebl d\u00ebsvlup \u00ebd la geometr\u00eca alg\u00e9brica, la geometr\u00eca riemannian-a, la topolog\u00eca.\nD\u00f2p Gauss a-i son \u00ebstaje doe diression \u00ebd d\u00ebsvlup dla geometr\u00eca.\nLa prima a l'\u00e9 coleg\u00e0 al travaj \u00ebd B. Riemann ch'a l'ha concep\u00ec na manera \u00ebd generalis\u00e9 la teor\u00eca dle surfasse \u00ebd Gauss an dimension p\u00ec grande che 2.\nIj neuv og\u00e8t a son ciam\u00e0 variet\u00e0 riemannian-e: soe propriet\u00e0 geom\u00e9triche a peulo esse esprim\u00f9e sensa av\u00e8j da manca d'arcore a la geometr\u00eca 'd n\u00eb spassi ambient.\nDa s\u00f2n a s-ci\u00f2d la geometr\u00eca diferensial.\nN'\u00e0otra diression a l'\u00e9 st\u00e0ita d\u00ebsvlup\u00e0 da F. Klein an dovrand \u00ebl conc\u00e8t d\u00eb strop \u00ebd trasformassion.\nConforma a Klein (1872), l'og\u00e8t d\u00eb studi dla geometr\u00eca a son le propriet\u00e0 dle figure geom\u00e9triche ch'a son invariante sota l'assion d'un ch\u00e8ich \u00ebstrop \u00ebd trasformassion.\nDonca, an considerand diferent \u00ebstrop \u00ebd trasformassion as treuvo geometr\u00ece diferente, tanme la geometr\u00eca euclid\u00e9a, la geometr\u00eca afin, la geometr\u00eca projetiva.\nP\u00ebr esempi, la geometr\u00eca euclid\u00e9a pian-a a l'\u00e9 l\u00eb studi dle propriet\u00e0 d\u00ebl pian ch'a resto invari\u00e0 sota l'assion dl\u00eb strop dij moviment r\u00e8id d\u00ebl pian (strop euclid\u00e9o); la geometr\u00eca projetiva a l'\u00e9 l\u00eb studi dle propriet\u00e0 invariante r\u00ebspet a l\u00eb strop dj'operassion \u00ebd projession e a conten tanme cas particolar la geometr\u00eca uclid\u00e9a, cole iperb\u00f2lica e cola el\u00ectica; la geometr\u00eca dl'anversion a l'ha tanme trasformassion fondamentaj j'ansidite anversion r\u00ebspet a 'n sercc (geometr\u00eca dl'anversion pian-a), o na sfera (geometr\u00eca dl'anversion ant l\u00eb spassi), o n'iper-\u00ebsfera (an n\u00eb spassi \u00ebd p\u00ec che tre dimension); l'an\u00e0lisi dij leu a cor\u00ebspond a l\u00eb strop dle trasformassion continue.\nAn cost proget Sophus Lie a l'ha but\u00e0 le fondamenta \u00ebd soa teor\u00eca dj\u00eb strop continuo.\nIj fondament dla geometr\u00eca.\nIj prim a mn\u00e9 n\u00eb studi minussios d'ansem d'assi\u00f2ma indipendent, coerent e complet p\u00ebr pod\u00e8j f\u00e9 le v\u00e0ire geometr\u00ece a son \u00ebst\u00e0it Giuseppe Peano (1880), Moritz Pasch (1882), Mario Pieri (1899).\nCosti studi a son and\u00e0it anans con David Hilbert, Henri Poincar\u00e9, Oswald Veblen.\nJ'aplicassion.\nJ'element \u00ebd geometr\u00eca a son aplic\u00e0 \u00ebd fasson costanta ant ij travaj t\u00e9cnich, par\u00e8j dl'edilissia, l'architetura, ij travaj dij minusi\u00e9, la mec\u00e0nica, l'eletricit\u00e0.\nLa geometr\u00eca a l'\u00e9 a fondament \u00ebd la f\u00ecsica e a forniss na base te\u00f2rica a la prospetiva, a la cartograf\u00eca, a la stereoch\u00ecmica, a l'astronom\u00eca e a v\u00e0ire camp \u00ebd la biolog\u00eca.\nUtiss geom\u00e9trich.\nUtiss geom\u00e9trich a l'ero comun gi\u00e0 daj temp antich.\nSquadr\u00ebtte, righej e c\u00e0liber a l'ero dovr\u00e0 daj grech ant \u00ebl VI s\u00e9col aGC, 'me testimoni\u00e0 da artrovament navaj.\nLa \"groma\", n'utiss ch'a gionz\u00eca le fonsion dla livela, dla squadra e d\u00ebl fil a piomb a l'\u00e9 d'or\u00ecgin etrusca.\nAl di d'ancheuj, p\u00ebr la costrussion \u00ebd figure geom\u00e9triche, as deuvro \u00ebdc\u00f2 d'utiss anform\u00e0tich.\nA-i na son d\u00eb st\u00e0tich ('me \"Poincar\u00e9\" e \"NonEuclid\") e \u00ebd din\u00e0mich ('me \"Cabri-g\u00e9om\u00e8tre\", miraco \u00ebl programa p\u00ec conoss\u00f9, e \"The geometer sketchpad\")."}
{"id": "4820", "revid": "9930", "url": "https://pms.wikipedia.org/wiki?curid=4820", "title": "Jules Verne", "text": "Scritor an lenga frans\u00e8isa.\nJules Verne a nass a Nantes l'8 \u00ebd f\u00ebrv\u00e9 d\u00ebl 1828, fieul dl'avocat Pierre e \u00ebd Sophie Allotte de la Fu\u00ffe; a l'ha 'n frel (Paul) e tre seur (Anna, Mathilde e Marie).\nApress \u00ebl liceo a Nantes a studia drit e as l\u00e0orea a Paris d\u00ebl 1850, ma gi\u00e0 ant j'agn dl'universit\u00e0 soe passion a son la literatura e \u00ebl teatro e, al prinsipi, p\u00ebr vive as buta a d\u00e9 'd lession priv\u00e0.\nTra l'\u00e0utr, anviron d\u00ebl 1848, an colaborassion con Michel Carr\u00e9 a l'av\u00eca scriv\u00f9 ij libr\u00e8t p\u00ebr doe oper\u00ebtte; d\u00ebl 1850 a l'\u00e9 st\u00e0ita arpresent\u00e0 con sucess soa comedia an vers \"Pailles rompues\", con na contribussion \u00ebdc\u00f2 d'Alexandre Dumas fieul.\nOtn\u00f9 un p\u00f2st da segretari al Th\u00e9\u00e2tre Lyrique, a l'ha scriv\u00f9 v\u00e0ire libr\u00e8t p\u00ebr \u00f2pere c\u00f2miche e oper\u00ebtte.\nCh\u00e8ich \u00ebstorie p\u00ebr viagiator public\u00e0 an s\u00ebl Mus\u00e9e des Familles a mostravo gi\u00e0 coj ch'a l'ero s\u00f2 talent e ij s\u00f2 tema.\nA l'\u00e9 vn\u00f9 arnom\u00e0 d\u00ebl 1863 con la publicassion, an s\u00ebl Magazin d'\u00e9ducation et de r\u00e9cr\u00e9ation dl'editor Hetzel, \u00ebd \"Cinq semaines en ballon\", n'euvra che, surt\u00eca an volum d\u00ebl midem ann, a l'ha anandi\u00e0 un neuv g\u00e9ner literari, col d\u00ebl romanz d'aventura anspir\u00e0 al progress sient\u00ecfich.\nAndrinta a cost model, viaman p\u00ebrfession\u00e0 durant quarant'agn, Verne a l'ha tir\u00e0 f\u00f2ra la serie dij \"Viage strasordinari a travers dij mond conoss\u00f9 e d\u00ebsconoss\u00f9\", p\u00ec che sessanta volum public\u00e0 a parte dal 1863.\nChit\u00e0 Paris d\u00ebl 1872, ant \u00ebl clima \u00ebd repression anti-comun-a, a l'\u00e9 stabilisse ant la provinsa, ma a l'ha f\u00e0it \u00ebdc\u00f2 dij viage longh an Anghilt\u00e8ra, an \u00cbscandinavia, ant la M\u00e9rica d\u00ebl n\u00f2rd, ansima a na barca ch'a l'av\u00eca cat\u00e0 con ij s\u00f2ld \u00ebd soe publicassion.\nP\u00ec tard, a l'ha av\u00f9 p\u00ec car d'isolesse, bele seghitand a scrive romanz, conte, euvre geogr\u00e0fiche, comedie.\nD\u00ebl 1886 a l'\u00e9 st\u00e0it fer\u00ec da 'n colp \u00ebd rivoltela tir\u00e0 da 'n s\u00f2 novod malavi \u00ebd testa; s\u00f2n a l'ha falo vn\u00ec ancor p\u00ec ombros, che gi\u00e0 a l'av\u00eca un brut car\u00e0ter e a l'era p\u00f2ch \u00ebd compagn\u00eca.\nVerne a meuir a Amiens \u00ebl 24 \u00ebd mars d\u00ebl 1905.\nSoa produssion literaria.\nAn tut, Verne a scriv otanta an tra romanz e conte longhe, v\u00e0ire euvre \u00ebd divulgassion e a fa arpresent\u00e9, da sol o an colaborassion, na quindzen-a \u00ebd travaj p\u00ebr \u00ebl teatro.\nIj s\u00f2 l\u00ecber a son destin\u00e0 dzortut a la gioventura, s\u00f2 stil a l'\u00e9 ci\u00e0ir e a l'\u00e9 bel f\u00e9 da cap\u00ec.\nLe st\u00f2rie a son anciarmante p\u00ebr le novit\u00e0 dle situassion e dij p\u00ebrsonage.\nTutun, \u00ebl sens e \u00ebl m\u00ebssage dij s\u00f2 scrit a l'\u00e9 motobin ancreus.\nL'ambient coltural.\nCand ch'a viv\u00eca a Paris, Verne a l'era bin ant\u00ebgr\u00e0 an s\u00f2 ambient coltural; a l'era amis dij doi Dumas, d\u00ebl fot\u00f2grafo Nadar e 'd tanti \u00e0utri anteletuaj \u00ebd s\u00f2 temp.\nA l'ha av\u00f9 \u00ebdc\u00f2 \u00ebd liure con \u00ebl mond pol\u00ectich sossialista e con part\u00ece d'an\u00e0rchich; a l'era dzortut sens\u00ecbil ai prinsipi saint-simonian dla conquista dla natura p\u00ebr mojen d\u00ebl travaj.\nP\u00ebr s\u00f2n a son intr\u00e0 an soa euvra dij contn\u00f9 libertari e progressista, ch'a resto bin ci\u00e0ir dzortut an dij romanz coma \"Mathias Sandorf\" e \"Les naufrag\u00e9s du \u00ab Johnatan \u00bb\".\nA l'era m\u00e8mber \u00ebd la Legion d'Onor.\nJ\u00eb spet\u00e0coj ispir\u00e0 a soe euvre.\nJ\u00eb scrit \u00ebd Verne a l'han f\u00f2rt ciss\u00e0 la fantas\u00eca dla gent e v\u00e0ire artista as son ispirasse a chiel.\nAn tra j\u00eb spet\u00e0coj ch'a l'han pij\u00e0 l'andi da soa euvra gi\u00e0 ai s\u00f2 temp, d\u00ebl 1873 a l'\u00e9 arpresent\u00e0 al Teatro 'd San Martinian a Turin \"\u00cbl viagi 'd Giandoja da la T\u00e8ra a la Lun-a\", dla compan\u00eca \u00ebd marion\u00ebtte Lupi."}
{"id": "4821", "revid": "9930", "url": "https://pms.wikipedia.org/wiki?curid=4821", "title": "Yuan Zhen", "text": "Scritor.\nNass\u00f9 d\u00ebl 779 e m\u00f2rt dl'831 a l'\u00e9 un dij p\u00ec grand \u00ebscritor e poeta dl'\u00e9poca Tang.\nDvent\u00e0 fonsionari dl'aministrassion amperial cin\u00e8isa dl'806 a fa na bela cariera p\u00f9blica e a oten na fiamenga riputassion literaria ch'a-j dan d'arconossiment e protession \u00ebdc\u00f2 a la cort amperial.\nSoa \"St\u00f2ria \u00ebd Ying Ying\" a l'\u00e9 un-a dle conte p\u00ec conoss\u00f9e dla literatura cin\u00e8isa e a l'ha av\u00f9 na gr\u00f2ssa anfluensa an sj\u00eb scritor ch'a-i son \u00ebvnuje d\u00f2p e ch'a l'han pija-ne l'ispirassion p\u00ebr \u00ebscrive poes\u00ece, romanz e spet\u00e0coj teatraj."}
{"id": "4822", "revid": "12434", "url": "https://pms.wikipedia.org/wiki?curid=4822", "title": "Giuseppe Piccio", "text": "Giuseppe Piccio a l'\u00e9 st\u00e0it un lengh\u00ecsta, autor d'euvre an sla lenga v\u00e9neta."}
{"id": "4824", "revid": "118", "url": "https://pms.wikipedia.org/wiki?curid=4824", "title": "Clavariadelphus ligula", "text": "Un pissacan: la Clavariadelphus ligula.\nDescrission.\nAnt\u00ebrmedi tra Clavariadelphus pistillaris e Clavariadelphus fistulosa.\nAmbient.\nA ch\u00ebrs sota a le con\u00ecfere, dzortut sota ij sapin.\nComestibilit\u00e0.\nSensa anteresse alimentar.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nClavariadelphus ligula (Schaeff. : Fr.) Donk"}
{"id": "4825", "revid": "118", "url": "https://pms.wikipedia.org/wiki?curid=4825", "title": "Clavulinopsis fusiformis", "text": "Un pissacan: la Clavulinopsis fusiformis.\nDescrission.\nGi\u00e0un viv.\nAmbient.\nA ch\u00ebrs a l'\u00f9mid.\nComestibilit\u00e0.\n&lt;br&gt;\nSensa anteresse alimentar.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nClavulinopsis fusiformis (Sow. : Fr.) Corner"}
{"id": "4826", "revid": "118", "url": "https://pms.wikipedia.org/wiki?curid=4826", "title": "Ramaria flava", "text": "Na man\u00ebtta: la Ramaria flava.\nDescrission.\nCiaira.\nAmbient.\nA ch\u00ebrs sia sota latifeuje che sota con\u00ecfere.\nComestibilit\u00e0.\n&lt;br&gt;\nA ven d\u00e0ita p\u00ebr comest\u00ecbil.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nRamaria flava (Schaeffer) Qu\u00e9let"}
{"id": "4827", "revid": "819862", "url": "https://pms.wikipedia.org/wiki?curid=4827", "title": "Ramaria sanguinea", "text": "Na man\u00ebtta: la Ramaria sanguinea.\nDescrission.\nFin a 15 cm.. Ramificassion motobin sp\u00ebsse, giaun ciair peui giaun viv, dzortut an \u00e0ut. Carn bianca. A anrossis (a f\u00ebrt\u00e9 e al taj).\nAmbient.\nA ch\u00ebrs dzortut sota ij f\u00f2.\nComestibilit\u00e0.\n&lt;br&gt;\nSensa ant\u00ebresse alimentar.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nRamaria sanguinea (Persoon) Qu\u00e9let"}
{"id": "4828", "revid": "118", "url": "https://pms.wikipedia.org/wiki?curid=4828", "title": "Ramaria bataillei", "text": "Na man\u00ebtta: la Ramaria bataillei.\nDescrission.\nCom Ramaria formosa, ma a l'\u00e9 p\u00ec d\u00ebstissa o brunastra vi\u00f2la.\nAmbient.\nA ch\u00ebrs sota con\u00ecfere.\nComestibilit\u00e0.\n&lt;br&gt;\nSensa ant\u00ebresse alimentar.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nRamaria bataillei (Maire) Corner"}
{"id": "4829", "revid": "57", "url": "https://pms.wikipedia.org/wiki?curid=4829", "title": "Ramaria ochraceovirens", "text": "Na man\u00ebtta: la Ramaria ochraceovirens.\nDescrission.\nFin a 7 centim. Ramificassion sp\u00ebsse, str\u00e8ite, da \u00f2cra monet a oliva, con la sima d\u00ebl midem color. A anverdiss a f\u00ebrt\u00e9, dzortut an vers \u00ebl bass.\nAmbient.\nA ch\u00ebrs sota con\u00ecfere.\nComestibilit\u00e0.\n&lt;br&gt;\nSensa ant\u00ebresse alimentar."}
{"id": "4830", "revid": "118", "url": "https://pms.wikipedia.org/wiki?curid=4830", "title": "Ramaria stricta", "text": "Na man\u00ebtta: la Ramaria stricta.\nDescrission.\nFin a 10 cm.. Ramificassion drite, \u00f2cra brunastr, brun ross a f\u00ebrteje, an sima giaune peui d\u00ebl midem color. \nAmbient.\nA ch\u00ebrs an dzora a b\u00f2sch mars.\nComestibilit\u00e0.\n&lt;br&gt;\nSensa ant\u00ebresse alimentar.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nRamaria stricta (Pers. : Fr.) Qu\u00e9let"}
{"id": "4831", "revid": "118", "url": "https://pms.wikipedia.org/wiki?curid=4831", "title": "Ramaria fumigata", "text": "Na man\u00ebtta: la Ramaria fumigata.\nDescrission.\nFin a 12 cm.. Ramificassion motobin slans\u00e0 e p\u00f2ch s-ciasse, \u00f2cra brunastr con arfless violet peui brnastr, an sima violet peui brun violet. P\u00e9 a siola, stir\u00e0, bianca o lila ciair. Carn bianca.\nAmbient.\nA ch\u00ebrs sota latifeuje, dzortut sota la rol.\nComestibilit\u00e0.\n&lt;br&gt;\nSensa ant\u00ebresse alimentar.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nRamaria fumigata (Peck) Corner"}
{"id": "4832", "revid": "118", "url": "https://pms.wikipedia.org/wiki?curid=4832", "title": "Ramaria formosa", "text": "Na man\u00ebtta: la Ramaria formosa.\nDescrission.\nFin a 20 cm.. Ramificassion s-ciasse, ros\u00e0, giaune an sima. P\u00e9 e carn bianca, brun rossa al taj, a s\u00eb s-ciapa con \u00ebl sech.\nAmbient.\nA ch\u00ebrs sota latifeuje.\nComestibilit\u00e0.\nVelenos.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nRamaria formosa (Pers. : Fr.) Qu\u00e9let"}
{"id": "4833", "revid": "19", "url": "https://pms.wikipedia.org/wiki?curid=4833", "title": "Pterula multifida", "text": "Un pissacan: la Pterula multifida.\nDescrission.\nA peul smijeje a na ramaria, ma le ramificassion a smijo a fij, motobin spess, e l'odor a l'\u00e9 d\u00ebspias\u00e8ivol.\nAmbient.\nA ch\u00ebrs dzortut sota con\u00ecfere.\nComestibilit\u00e0.\n&lt;br&gt;\nSensa anteresse alimentar.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nPterula multifida (Chevalier) Fries"}
{"id": "4834", "revid": "23296", "url": "https://pms.wikipedia.org/wiki?curid=4834", "title": "Lenga piemont\u00e8isa", "text": " \n\u00cbl Piemont\u00e8is a l'\u00e9 na lenga romanza, visad\u00ec deriv\u00e0 dal latin. \nA l'\u00e9 la lenga natural d\u00ebl Piemont e a l'era parl\u00e0 sensa distinsion da tute le categor\u00ece sossiaj. A l'\u00e9 ass\u00e8 sgnor 'd literatura, butand ant \u00ebl cont tuti ij g\u00e9ner literari: romanz, teatro, poes\u00eca, giornaj, pap\u00e9 ofissiaj e via f\u00f2rt. A l'\u00e9 arconoss\u00f9 dal Cons\u00e8j d'Eur\u00f2pa e da l'UNESCO e a l'\u00e9 sota la tua dle laj regionaj 26/1990 e 37/1997. \nS\u00f2 vocabolari a l'\u00e9 d'apopr\u00e9 40.000 par\u00f2le. A s\u00eb stima ch'a sio bon a parl\u00e9 \u00f2 a cap\u00ec \u00ebl piemont\u00e8is almanch 2,5 milion \u00ebd p\u00ebrson-e, mentre che almanch 500.000-600.000 a sar\u00eco bon \u00ebdc\u00f2 a leslo e a scrivlo.\nPais andoa ch'as parla piemont\u00e8is.\n\u00cbl piemont\u00e8is as parla, con le rispetive variante locaj: \nLa provincia d\u00ebl Verban-Cusi-\u00d2ssola e la p\u00ec part \u00ebd cola 'd Noara a deuvro 'd dial\u00e8t dla lenga lombarda, mentre che ant le comun-e dla provincia 'd Coni ch'a confin-o con la Liguria, com Auto, Cravaun-a, Orm\u00e9a e Garess, as parlo 'd dial\u00e8t ligurin. \u00cbd p\u00ec, ant le valade d\u00ebl Turin\u00e8is e d\u00ebl Con\u00e8is \u00ebl piemont\u00e8is a conviv con ij pato\u00e0 ossitan (a sud) e franch-provensaj (a n\u00f2rd), visad\u00ec che chi a parla pato\u00e0 a l'\u00e9 bon a parl\u00e9 'dc\u00f2 an piemont\u00e8is.\nTutun, a venta armarch\u00e9 che, dantorn ai confin d\u00ebl bass Piemont a l'\u00e9 soens mal f\u00e9 stabil\u00ec andoa a finiss la lenga piemont\u00e8isa e andoa a ancamin-o cole lombarda o l\u00ecgur.\nIj dial\u00e8t.\nBele ch'a s\u00eca na lenga unitaria, \u00ebl piemont\u00e8is a pija v\u00e0ire forme, o dial\u00e8t, a sconda dij p\u00f2st.\nLa forma consider\u00e0 d'arferiment a l'\u00e9 dita \"piemont\u00e8is comun\": \u00ebs \"piemont\u00e8is comun\" a pija p\u00ebr base \u00ebl dial\u00e8t \u00ebd Turin e dj'anviron; a l'\u00e9 'l p\u00ec dovr\u00e0 an literatura e a l'\u00e9 cap\u00ec e bin acet\u00e0 daj locutor \u00ebd tuti ij dial\u00e8t \u00ebd Piemont. Ant j'ani andarera, p\u00ebr esempi, un comerciant \u00ebd V\u00ebrs\u00e8j a parlava an dial\u00e8t v\u00ebrsl\u00e8is con ij client \u00ebd soa sit\u00e0, ma se a l'av\u00eca da f\u00e9 con \u00ebd gent \u00ebd Coni o d'Ast, a dovrava \u00ebl \"piemont\u00e8is comun\". Coms\u00ebss\u00eca, a l'\u00e9 opinion spanti\u00e0 che \u00ebl piemont\u00e8is p\u00ec \"bon\" e genit a sia apopr\u00e8 col dle bande antra Susa, Turin, Cher, Pinareul e Salusse (fasend atension che an sit\u00e0 ancheuj un p\u00ebrfond \u00ebd gent a deuvra un dial\u00e8t motobin contamin\u00e0 da l'italian).\nNa division grossera dij dial\u00e8t d\u00ebl piemont\u00e8is a l'\u00e9 l'arpartission an:\nParticolarit\u00e0 fon\u00e8tiche.\n\u00cbl piemont\u00e8is a l'ha na soa precisa p\u00ebrsonalit\u00e0 fon\u00e9tica, che so\u00e8ns peui a-j resta ai parlant nativ \u00ebdc\u00f2 quand a parlo an \u00e0utre lenghe.\nAmbivalensa antra M e N.\nSo\u00e8ns ant \u00ebl parl\u00e9 a l'\u00e9 motobin malf\u00e9 cap\u00ec che diferensa ch'a-i sia antra la M e la N, dzortut ant le sequense \u00ebd consonant, coma -NP/-MP. S\u00f2n a l'ha mn\u00e0 ant \u00ebl pass\u00e0 a graf\u00ece coma \"canpagnin\" e \"conpan\u00eca\", che da na mira fon\u00e9tica a son motobin giuste e descritive. Al d\u00ec d'ancheuj coms\u00ebss\u00eca as tend a prefer\u00ec na graf\u00eca p\u00ec bas\u00e0 ant sl'etimolog\u00eca, ch'a conserva le consonant latin-e originaj. \u00cbn lesend, per\u00f2, a venta sempe visesse che la M piemont\u00e8isa a l'\u00e9 nen parej \u00ebd cola italian-a.\nA t\u00f2nica velaris\u00e0.\nLa A t\u00f2nica velaris\u00e0 a la resta n'evolussion \u00ebd la pronunsia dla A t\u00f2nica, che gav\u00e0 ch\u00e8ich ecession a la fa vir\u00e9 \u00ebd son anvers a na \u00d2. St'evolussion-s\u00ec a l'\u00e9 nen sempe completa, an ch\u00e8ich p\u00f2st as trata \u00ebd na \u00d2 f\u00e0ita e fin\u00eca, an dj'\u00e0utri la diferensa antra na A velaris\u00e0 e na \u00d2 normal a la resta motobin ci\u00e0ira. An tute le manere a venta tn\u00ec present che le variassion locaj d'\u00ebs fen\u00f2meno-s\u00ec a peulo esse squasi anfin\u00ece.\nL m\u00f2la rotacis\u00e0.\nLa L m\u00f2la rotacis\u00e0 (ch'a a men-a \"s\u00e8ir\u0302a\" a f\u00e9 rima con \"st\u00e8il\u0302a\") a resta 'c\u00f2 chila comun-a tant al piemont\u00e8is meridional che a na part \u00ebd la lenga ligurin-a. Sta comunion \u00ebd comportament fon\u00e8tich a podr\u00eca esse d\u00e0ita da 'n ch\u00e8ich vej seuli \u00e9tnich, miraco bele che pre-roman, ma a-i \u00e9 gnun element \u00ebd preuva p\u00ebr podej di-lo an finitiva. \u00cbd sigura \u00ebs trata d'evolussion ch'a l'han na r\u00e8is motobin antica, com as \u00ebs-ci\u00e0ira pr'esempi ant l'etimolog\u00eca d\u00ebl top\u00f2nim Castel d\u00ebl Var\u0302on, an Ast.\nP\u00ebr marcheje an piemont\u00e8is, ste doe consonant as \u00ebscrivo coma L\u0302 e R\u0302 con n'acent circonfless ansima.\nLiteratura.\nIj prim document \u00ebscrit an piemont\u00e8is a son \u00ebd curte anscrission an cese \u00ebd Casal Monfr\u00e0 e V\u00ebrs\u00e8j.\nDantorn a la fin d\u00ebl s\u00e9col ch'a fa XII a son \u00ebscriv\u00f9 ij Sermon subalpin, n'arc\u00f2lta \u00ebd vintedoe pr\u00e9diche.\nDal 1300 ij test an piemont\u00e8is a coato tuti ij g\u00e9ner literari.\nIj prim l\u00ecber a stampa an piemont\u00e8is a son des farse an ast\u00ebsan \u00ebd Gioann Gi\u00f2rs Alion, public\u00e0 d\u00ebl 1521.\nAnt ij s\u00e9coj XVI e XVII \u00ebd test an piemont\u00e8is a-i n\u00eb seurto p\u00f2ch.\n\u00cbd comedie d\u00ebl Sinchsent con dle part an piemont\u00e8is ancheuj as son p\u00ebrdusse ij test.\nL'et\u00e0 cl\u00e0ssica dla literatura piemont\u00e8isa a ancamin-a a la fin d\u00ebl Ses-sent.\n\u00cbl march\u00e8is Gioann Batista Tana (1649-1713) a compon la comedia an vers \"\u00cbl cont Piolet\"; Fransesch Tariss a scriv \"L'arpa d\u00ebscord\u00e0\", poema \u00e9pich-\u00ebst\u00f2rich an sl'assedi 'd Turin d\u00ebl 1706.\nAs d\u00ebsvlupa \u00ebl g\u00e9ner literari d\u00ebl t\u00f2ni: poes\u00eca pol\u00ectica, sat\u00ecrica o didasc\u00e0lica, dont esponent \u00ebd prim pian a son Ignassi \u00ccsler (anviron 1702-1788), Ventura Cartiermetre (1733-1777).\nD\u00ebl 1783 a son ij prim gram\u00e0tica, dissionari e antolog\u00eca piemont\u00e8is, euvra d\u00ebl m\u00e9dich \u00ebd cort Morissi Pipin, scrit p\u00ebr mostreje la lenga a la futura argin-a, Mar\u00eca Adel\u00e0ide Clotilde Saveria 'd Fransa.\nCon l'ocupassion napole\u00f2nica d\u00ebl 1796 a s\u00eb s-ci\u00e0ira na rica produssion \u00ebd libr\u00e8t e \u00ebd poes\u00ece pol\u00ectiche dle doe part an l\u00f2ta.\n\u00cbl turin\u00e8is Edoard Ignassi Calv (1773-1804), giacobin, a scriv canson e poem\u00e8t vigoros, fin-a a che, d\u00ebsgust\u00e0 da j'ocupant, a scriv d\u00f3des f\u00e0ule moraj, poes\u00ece an tersa rima piemont\u00e8isa, contra coj ch'a s-ci\u00e0ira tanme traditor dj'ideaj dl'arvolussion.\nD\u00f2p dla restaorassion la literatura piemont\u00e8isa a l'ha torna un per\u00ecod \u00ebd produssion bondosa.\nDa la met\u00e0 d\u00ebl s\u00e9col ch'a fa XIX a-i fioriss \u00ebl teatro: na lista d\u00ebl 1887 a arc\u00f2rda p\u00ebr j'agn dal 1859 al 1887, ij n\u00f2m \u00ebd 60 scritor e ij t\u00ectoj \u00ebd p\u00ec che 300 comedie.\nLa ciadeuvra a resta \"Le miserie 'd mons\u00f9 Travet\" (1863) \u00ebd Vittorio Bersezio (1830-1900).\nA-i nasso ij prim giornaj an piemont\u00e8is e a son public\u00e0 v\u00e0ire romanz.\nAn costa \u00e9poca as peul armarch\u00e9 che la lenga dovr\u00e0 a l'\u00e9 soens ant\u00ebmn\u00e0 d'italianism, conseguensa dj\u00eb sf\u00f2rs d'italianisassion fors\u00e0 \u00ebd col temp.\nAl prinsipi d\u00ebl s\u00e9col ch'a fa XX ij soget a dvento pi leger e d'ocasion, fin-a ch'a-i riva Nino C\u00f2sta (1886-1945) ch'a-i fa torna f\u00e9 un s\u00e0ot \u00ebd qualit\u00e0 a la poes\u00eca.\nD\u00ebl 1927 a l'\u00e9 'l prim n\u00f9mer dl'arvista Ij Brand\u00e9 e, dantorn a Pinin Pac\u00f2t (1899-1964), a s\u00eb strenz la neuva generassion \u00ebd poeta ch'a formo la Compan\u00eca dij Brand\u00e9 e che ancora ancheuj a son un-a dj'ispirassion pi genite p\u00ebr la literatura piemont\u00e8isa.\nLe dontr\u00e9 dariere desen-e d'agn a l'han v\u00ebdd\u00f9 l'arn\u00e0ssita d\u00ebl giornalism e l\u00eb s-ci\u00f2de dla pr\u00f2sa sient\u00ecfica, dzortut ant la cr\u00ectica literaria, la lengh\u00ecstica e la storiograf\u00eca.\n\u00cbl Pare n\u00f2str an Piemont\u00e8is.\nPare n\u00f2str, ch'it ses ant ij Cej,\nch'a sia santific\u00e0 t\u00f2 n\u00f2m,\nch'a ven-a t\u00f2 regn,\nch'as fasa toa volont\u00e0,\ncoma 'n cel par\u00e8j an t\u00e8ra.\nDane ancheuj n\u00f2str pan cotidian,\ne p\u00ebrdon-ne ij n\u00f2stri d\u00e9bit,\ncoma noi i-j p\u00ebrdonoma ai n\u00f2stri debitor.\nE fane nen droche an tentassion, \nma liber-ne da la mal, amen.\nClass\u00ecfica.\nN\u00eb schema \u00ebd class\u00ecfica d\u00ebl piemont\u00e8is a peul esse:\nBibliograf\u00eca.\nP\u00ebr n'antrodussion al piemont\u00e8is, \"Il piemontese in tasca\", \u00ebd Francesco Rubat Borel, Mauro Tosco, Vera Bertolino, Assimil Italia, Civass 2006.\nStudi generaj \n\"Bibliografia ragionata della lingua regionale e dei dialetti del Piemonte e della Valle d\u2019Aosta, e della letteratura in piemontese\", soagn\u00e0 da Amedeo Clivio e Gianrenzo P. Clivio, Ca d\u00eb Studi Piemont\u00e8is, Turin 1971; Gianrenzo P. Clivio, \"Il Piemonte\", an Manlio Cortelazzo et al., \"I dialetti italiani\", UTET, Turin 2002, pp. 151-195; Il Piemonte linguistico, Museo Nazionale della Montagna, Turin 1995; \"Il patrimonio linguistico del Piemonte\", Cons\u00e8j Regional d\u00ebl Piemont, Turin 2001; \"Conoscere il piemontese\", Viglongo, Turin 1980; Enrico Allasino, Consuelo Ferirer, Sergio Scamuzzi, Tullio Telmon, \"Le lingue del Piemonte\", IRES Piemonte, 113, Turin 2007\nDissionari pi amportant piemont\u00e8is/italian\nVittorio di Sant\u2019Albino, \"Gran dizionario piemontese\", Unione Tipografico-Editrice, Turin 1859, edission anast\u00e0tica L\u2019Artistica, Savian 1993, a l'\u00e9 consider\u00e0 \u00ebl cl\u00e0ssich dij dissionari piemont\u00e8is; Michele Ponza, \"Vocabolario piemontese-italiano\", Stamperia Reale, Torino 1830-33, edission anast\u00e0tica L\u2019Artistica, Savian 1982 dla quinta edission, Lobetti-Bodoni, Pinareul 1859; Camillo Brero, \"Vocabolario piemontese-italiano e italiano-piemontese\", Il Punto, Turin 2002, ristampa ant un volum \u00f9nich dla prima edission \u00ebd Piemonte in Bancarella, Turin 1976-1982, con ansema la gram\u00e0tica \u00ebd Brero; Gianfranco Gribaudo, \"\u00cbl neuv Grib\u00e0ud. Dissionari piemont\u00e8is\", Daniela Piazza, Turin 1996, 3 edission motobin slarg\u00e0 \u00ebd Gianfranco Gribaudo, Pinin e Sergio Seglie, \"Dissionari piemont\u00e8is\", Ij Brand\u00e9-Editip, 1973\nDissionari piemont\u00e8is/\u00e0utre lenghe gav\u00e0 l'italian frans\u00e8is: Louis Capello di Sanfranco, Dictionnaire portatif Pi\u00e9montais-Fran\u00e7ais, Turin 1814; Casimiro Zalli, Dissionari piemont\u00e8is, italian, latin e frans\u00e8is, Carmagn\u00f2la 1815 (sconda edission d\u00ebl 1830); spagneul: Luis Rebuffo, Diccionario Castellano-Piamont\u00e9s y Piamont\u00e9s-Castellano, Asociaci\u00f3n Familia Piamontesa, Rosario 1966 e Manual para apr\u00e9nder Piamont\u00e9s, 1971.\nGram\u00e0tiche moderne Camillo Brero, \"Gram\u00e0tica piemont\u00e8isa\", Musicalbrand\u00e9, Turin 1967 Camillo Brero, Remo Bertodatti, \"Grammatica della lingua piemontese\", Piemont-Eur\u00f2pa, Turin 1988 Camillo Brero, \"Sintassi dla lenga piemont\u00e8isa\", Piemont-Eur\u00f2pa, Turin 1994 (2 ed.) Guido Griva, \"Grammatica della lingua piemontese\", Viglongo, Turin 1980; Bruno Villata, \"La lenga piemont\u00e8isa\", L\u00f2sna &amp; Tron, Montr\u00e9al 1995; Michela Grosso, \"Grammatica della lingua piemontese\", N\u00f2ste R\u00e8is-Libreria Piemontese, Turin 2002\nDial\u00e8t piemont\u00e8is Alba, Langhe e Ro\u00e9: Primo Culasso, Silvio Viberti, Rastl\u00e8i\u0159e\". Vocabolari d\u2019A\u0159ba, Langa e Ro\u00e9\", Gribaudo, Savian 2003; Lissandria: Sergi Garuss, \"Vocabolari e gram\u00e0tica do Lissandren\", ULALP, Lissandria 2003; Ast: Giancarlo Musso, \"Gram\u00e1tica ast\u00ebsan-a\", Gioventura Piemont\u00e8isa, Ast 2004; Biel\u00e8is: \"Piemont\u00e8is \u00ebd Biela. Abecedare, gram\u00e0tica e sintassi, literatura, glossare\", \u00cbl Sol \u00ebd j\u2019Alp, Borian-a 2000; Canav\u00e8is ossidental: Lotte Z\u00f6rner, \"I dialetti canavesani di Cuorgn\u00e9, Forno e dintorni\", CORSAC, Corgn\u00e8 1998; V\u00ebrs\u00e8j: Dino Serazzi, Nino Carlone, \"Vocabolario vercellese\", V\u00ebrs\u00e8j 1997\nStudi sient\u00ecfich Gianrenzo P. Clivio, \"Storia linguistica e dialettologia piemontese\", Ca d\u00eb Studi Piemont\u00e8is, Turin 1976; \"R\u00ebscontr anternassional d\u00eb studi an sla lenga e la literatura piemont\u00e8isa\", tnusse an Alba, Quinsn\u00e8, Turin e Ivr\u00e8ja, public\u00e0 j'at dal III a col ch'a fa VIII (1986-1991) e da col ch'a fa X a col ch'a fa XV (1993-1998); \"Convegno internazionale sulla lingua e la letteratura del Piemonte\", tn\u00f9 a V\u00ebrs\u00e8j d\u00ebl 1997 e 2000, at public\u00e0 da VercelliViva, V\u00ebrs\u00e8j; Gaetano Berruto, \"Piemonte e Valle d\u2019Aosta\", an Manlio Cortellazzo (soagn\u00e0 da), \"Profilo dei dialetti italiani\", 1, Pacini, Pisa 1974\nAtlant lengh\u00ecstich \"Atlante linguistico ed etnografico dell\u2019Italia e della Svizzera meridionale\" (AIS); \"Atlante Linguistico Italiano\" (ALI); Atlante \"Linguistico ed Etnografico del Piemonte Occidentale\" (ALEPO)\nLiteratura an piemont\u00e8is Gianrenzo P. Clivio, \"Profilo di storia della letteratura in piemontese\", Ca d\u00eb Studi Piemont\u00e8is, Turin 2002; Giuliano Gasca Queirazza, Gianrenzo P. Clivio, Dario Pasero, \"La letteratura in piemontese. Dalle origini al Settecento\", Ca d\u00eb Studi Piemont\u00e8is, Turin 2003; Gianrenzo P. Clivio, Dario Pasero, \"La letteratura in piemontese. Dalla stagione giacobina alla fine dell\u2019Ottocento\", Ca d\u00eb Studi Piemont\u00e8is, Turin 2004; Renzo Gandolfo, Camillo Brero, Giuseppe Pacotto, \"La letteratura in piemontese dalle origini al Risorgimento\", Casanova, Turin 1967; Renzo Gandolfo, Camillo Brero, \"La letteratura in piemontese dal Risorgimento ai giorni nostri\", Ca d\u00eb Studi Piemont\u00e8is, Turin 1972; Camillo Brero, \"Storia della letteratura piemontese\", 3 volum, Piemonte in bancarella, Turin 1981-1983; Giovanni Tesio, Albina Malerba, \"Poeti in piemontese del Novecento\", Ca d\u00eb Studi Piemont\u00e8is, Turin 1990.\nCanson popolar Costantino Nigra, \"Canti popolari del Piemonte\", Einaudi, Turin 1974 (Loescher, Turin 1888); Roberto Leydi (soagn\u00e0 da), \"Canzoni popolari del Piemonte. La raccolta inedita di Leone Sinigaglia\", Diakronia, Vig\u00e9van 1998\nLa preservassion dle lenghe.\nVard\u00e9 s\u00ec n'art\u00eccol dla Wikipedia piemont\u00e8isa an sla preservassion dle lenghe.\nLa Bibia piemont\u00e8isa.\nNa tradussion dla Bibia cristian-a an lenga piemont\u00e8isa as la peul lege ambeless\u00ec. Vard\u00e9 j'introdussion ch'a conten na presentassion e soe carater\u00ecstiche.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\n&lt;Br&gt;"}
{"id": "4838", "revid": "9523", "url": "https://pms.wikipedia.org/wiki?curid=4838", "title": "Maransan-a", "text": "Maransan-a (\"Maranzana\" an italian) a l\u2019\u00e9 un comun \u00ebd 325 abitant dla provincia d'Ast.\nAministrassion.\n\u00cbl s\u00ecndich a l'\u00e9 Marco Lorenzo Patetta (dal 14/06/2004 -second mand\u00e0: 2009-)."}
{"id": "4839", "revid": "9523", "url": "https://pms.wikipedia.org/wiki?curid=4839", "title": "Frinch", "text": "Frinch (\"Frinco\" \u00ebn italian) a l\u2019\u00e9 un comun \u00ebd 756 abitant dla provincia d'Ast.&lt;br&gt;\nA fa part dla Comun-a Colinar \u00ebd Val Ril\u00e0.\nAministrassion.\n\u00cbl s\u00ecndich a l'\u00e9 Carlo Conti (dal 14/06/2004 -second mand\u00e0: 2009-)."}
{"id": "4840", "revid": "9523", "url": "https://pms.wikipedia.org/wiki?curid=4840", "title": "Montij Monfr\u00e0", "text": "Montij Monfr\u00e0 (\"Montiglio Monferrato\" an italian) a l\u2019\u00e9 un comun \u00ebd 1.725 abitant dla provincia d'Ast.\nSt\u00f2ria.\nAn \u00e9poca roman-a, \u00ebl terit\u00f2ri d\u00ebl pais a restava sota al munissipi d'Industria (Mont\u00e9o da P\u00f2) .&lt;br&gt;\n\u00cbl comun \u00ebd Montij Monfr\u00e0 a l'\u00e9 st\u00e0it costitu\u00ec d\u00ebl 1998, butand ansema ij tre vej comun \u00ebd C\u00f2l Cavagn (\"Colcavagno\"), Montij e Scandlussa (\"Scandeluzza\").\nAministrassion.\n\u00cbl s\u00ecndich a l'\u00e9 Piercarlo Negro (dal 15/04/2008)."}
{"id": "4841", "revid": "9523", "url": "https://pms.wikipedia.org/wiki?curid=4841", "title": "Vila San Sgond", "text": "Vila San Sgond (\"Villa San Secondo\" an italian) a l\u2019\u00e9 na comun-a \u00ebd 411 abitant dla provincia d'Ast.&lt;br&gt;\nA fa part dla Comunit\u00e0 Colinar \u00ebd Val Ril\u00e0.\nAministrassion.\n\u00cbl s\u00ecndich a l'\u00e9 Roberto Mussano (da l' 8/06/2009)."}
{"id": "4842", "revid": "71", "url": "https://pms.wikipedia.org/wiki?curid=4842", "title": "Lett\u00f2nia", "text": ""}
{"id": "4843", "revid": "853519", "url": "https://pms.wikipedia.org/wiki?curid=4843", "title": "Luigi Pietracqua", "text": "Scritor an lenga piemont\u00e8isa e \u00ebdc\u00f2 an italian, conoss\u00f9 \u00ebdc\u00f2 con l\u00eb stran\u00f2m Fra Giocondo.\nBiograf\u00eca.\nLuigi Pietracqua (an piemont\u00e8is Luis Pietraqua) a nass a Voghera ij 23 'd gen\u00e9 d\u00ebl 1832; la famija a tramuda a Turin che chiel a l'era cit e ambelel\u00ec a meuir ij 28 d'ot\u00f3ber d\u00ebl 1901.\nA 14 agn a l'era gi\u00e0 al travaj coma pr\u00f2to al P\u00f2pol, peui colaborator al midem giornal, al Fischietto e al Birichin.\nA l'\u00e9 st\u00e0it neuv agn a la Gazzetta Piemontese, su prop\u00f2sta \u00ebd Casimiro Favale, fin-a al 1879. Anvers a la fin \u00ebd col ann-l\u00ec, \u00ebl senator Luigi Guala a l'ha smonuje d'and\u00e9 a V\u00ebrs\u00e8j, 'me diretor d\u00ebl giornal liberal progressista La Sesia. \u00cbs p\u00f2st Pietracqua a l'ha goernalo p\u00ebr ses agn, a ancamin\u00e9 dal 1881.\nSoa creatura peri\u00f2dica a l'\u00e9 st\u00e0ita la Gas\u00ebta d' Gianduja, ch'a l'\u00e9 surt\u00eca prima doe v\u00f2te a la sman-a e peui tre dal 1866 al 1868.\nA l'\u00e9 arnom\u00e0 p\u00ebr soe euvre teatraj e s\u00f2 romanz, ch'a scriv ant un piemont\u00e8is ch'a conten soens v\u00e0ire italianism.\nIj tema.\nPietracqua a l'\u00e9 'd sicur n\u00eb scritor che a fa nen part dla literatura granda, ma ch'a fa bin part \u00ebd na literatura an piemont\u00e8is ch'a l'\u00e9 nen - e nen meno sicurament - da p\u00f2ch. An piemont\u00e8is a l'era adatasse a scrive (an prinsipi squasi come 'n dov\u00e8j vers la gent d'estrassion p\u00ec popolar, p\u00ebr pod\u00e8j parle-je mej e p\u00ec d\u00ebsgen\u00e0) 'd comedie rapresent\u00e0 da Toselli e da soa compan\u00eca (\u00abLe sponde d\u00ebl Po\u00bb, \u00abSablin a bala\u00bb, \u00abGigin a bala nen\u00bb, \u00abUn p\u00f2ver parco\u00bb, \u00abLa famija d\u00ebl sold\u00e0\u00bb). A la stessa manera a l'ha scriv\u00f9 an piemont\u00e8is \u00ebd romanz \"en feuilletons\" che ant j'edission Viglongo a s\u00eb stampo 'ncora ancheuj (mach ch\u00e8ich t\u00ectoj: \u00abDon Pipeta l'Asil\u00e9\u00bb, \u00abLucio dla Vener\u00eca\u00bb, \u00abLa C\u00f2ca d\u00ebl Gamber\u00bb). E a l'ha 'dc\u00f2 scrit - sempe an piemont\u00e8is - \u00ebd bele canson popolar a la manera 'd Brofferio. Ant la Gas\u00ebta d' Gianduia Pietracqua a fa profession 'd patriotism, a l\u00e0uda Vit\u00f2rio Emanuel II e a sosten la gu\u00e8ra contra l'\u00c0ustria quand che d\u00ebl '66 as trata 'd giont\u00e9 a l'Italia ch\u00e8ich t\u00f2ch ch'a manco 'ncora. Moder\u00e0 e patri\u00f2tich, as mostra sabaudista, gradualista, progressista e - gnanca a dilo - anticlerical. Le soe euvre a l'han giut\u00e0 'l Risorgiment a riv\u00e9 al cheur e a la ment dla p\u00ec bassa gent, cola che magara a sav\u00eca nen lese, ma che ai s\u00f2 spetacoj (coma a conta 'dc\u00f2 Augusto Monti) a 'ndas\u00eca p\u00ebr trov\u00e9 'n p\u00f2 'd fiusa e 'd consolassion.\nEuvre prinsipaj.\nTeatro.\nJ'euvre teatraj ch'as son goernasse \u00ebd Luigi Pietracqua a son na sessanten-a, ma i soma da chiel-midem ch'a n'av\u00eca scrivune p\u00ec che sent; v\u00e0ire as son sp\u00ebrdusse p\u00ebrch\u00e8 dovr\u00e0 an sena an n'\u00f9nica c\u00f2pia.\nCh\u00e8ich t\u00ectoj:\nPr\u00f2sa.\n\u00cbdc\u00f2 ij romanz \u00ebd Luigi Pietracqua a son motobin numeros. Ch\u00e8ich t\u00ectoj:\nCh\u00e8iche righe dl'euvra: &lt;BR&gt;\n\"Ai temp 'd na v\u00f2lta a-i na suced\u00eca pro dle c\u00f2se dr\u00f2le tant e quant a peul sucedijne adess: la deferensa a st\u00e0 an s\u00f2n, che anlora a-i esist\u00eca gnun giornaj ch'a registr\u00e8isso di p\u00ebr di tuti ij fat p\u00ec rimarchevol, mentre adess a-i na esist fin-a tr\u00f2pi, con licensa parland.\"\nAnt j'apendis dla Sesia Pietracqua a l'ha public\u00e0 v\u00e0ire conte: \nPoes\u00eca.\nLuigi Pietracqua a l'av\u00eca \u00ebdc\u00f2 prov\u00e0 come poeta. Ij t\u00ectoj \u00ebd ch\u00e8iche soe poes\u00ece:\nCh\u00e8ich vers \u00ebd la poes\u00eca:&lt;br&gt;\n\"tut da lor son butasse an cadrega; &lt;BR&gt; \"\n\"e, ciamandse ij tutor dla famija, &lt;BR&gt;\"\n\" 'd costa Italia l'han f\u00e0it na botega ... &lt;BR&gt;\"\n\"Sapient\u00ecssim per\u00f2 p\u00ebr ... mang\u00e9 &lt;BR&gt;\"\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nGianrenzo P. Clivio - \"Profilo di storia della letteratura in piemontese\""}
{"id": "4844", "revid": "823573", "url": "https://pms.wikipedia.org/wiki?curid=4844", "title": "Mario Leoni", "text": "Biograf\u00eca.\nMario Leoni a l'\u00e9 l\u00eb stran\u00f2m literari \u00ebd Giacomo Albertini.\nA l'\u00e9 st\u00e0it poeta e scritor an lenga piemont\u00e8isa, dzortut \u00ebd drama e comedie che a arpresento na s\u00f2rt \u00ebd teatro sossial, ispir\u00e0 'd fasson direta a la vita \u00ebd tuti ij di dla p\u00f2vra gent.\nNass\u00f9 a Turin ij 2 d'ost d\u00ebl 1847 e m\u00f2rt ambelel\u00ec ij 2 \u00ebd maj d\u00ebl 1931, Leoni a vnis\u00eca da na famija p\u00f2vra. A l'av\u00eca ancamin\u00e0 a travaj\u00e9 coma comess ant un neg\u00f2ssi d\u00eb st\u00f2fe a P\u00f2rta Palass e a l'\u00e9 peui butasse p\u00ebr s\u00f2 cont coma comersant, padron d'un dij prinsipaj neg\u00f2ssi \u00ebd vestiari dla sit\u00e0.\nA l'\u00e9 st\u00e0it \u00ebdc\u00f2 consij\u00e9 e assessor comunal a l'anstrussion p\u00f9blica a Turin e diput\u00e0 liberal.\nEuvre prinsipaj.\nCheich bat\u00f9e dl'euvra : &lt;BR&gt;\n\"LASAGNA. A 'l l'ha l\u00ec an sla cadrega. A l'\u00e9 mach ancalor\u00e0.\"&lt;BR&gt;\n\"BARBAN\u00c8IRA. Epura a b\u00e8ivo gnanca!\"&lt;BR&gt;\n\"LASAGNA. A l'av\u00e8iss-lo nen b\u00e8iv\u00f9 gnanca prima!\"\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nGianrenzo P. Clivio - \"Profilo di storia della letteratura in piemontese\""}
{"id": "4845", "revid": "820178", "url": "https://pms.wikipedia.org/wiki?curid=4845", "title": "Hydnum albidum", "text": "N\u00eb spin\u00f2t: l'Hydnum albidum.\nDescrission.\nCom l'Hydnum repandum, ma a l'\u00e9 bianch.\nAmbient.\nA ch\u00ebrs ant ij b\u00f2sch \u00ebd con\u00ecfere, \u00ebdc\u00f2 m\u00ebs-ci\u00e0 a f\u00f2.\nComestibilit\u00e0.\n&lt;br&gt;\nComest\u00ecbil.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nHydnum albidum Peck"}
{"id": "4846", "revid": "118", "url": "https://pms.wikipedia.org/wiki?curid=4846", "title": "Tremella mesenterica", "text": "Un pissacan: la Tremella mesenterica.\nDescrission.\nFin a 5 cm, com na servela con j'orije motobin confond\u00f9e, groson p\u00ec o men viv. M\u00f2l e t\u00ebrmolant gelatinos.\nAmbient.\nA ch\u00ebrs \u00ebdzora al b\u00f2sch \u00ebd latifeuje.\nComestibilit\u00e0.\nSensa anteresse alimentar.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nTremella mesenterica Peck"}
{"id": "4847", "revid": "71", "url": "https://pms.wikipedia.org/wiki?curid=4847", "title": "Pseudohydnum gelatinosum", "text": "Un pissacan: l\u00eb Pseudohydnum gelatinosum.\nDescrission.\nA l'\u00e9 un bol\u00e8.\nAmbient.\nDa fin\u00ec.\nComestibilit\u00e0.\n\"Nota: a venta mai mang\u00e9 un bol\u00e9 trov\u00e0 se un a l'\u00e9 nen un bon conossidor dij bol\u00e9\"&lt;BR&gt;\nDa fin\u00ec."}
{"id": "4848", "revid": "9930", "url": "https://pms.wikipedia.org/wiki?curid=4848", "title": "Tremella foliacea", "text": "Un pissacan: la Tremella foliacea.\nDescrission.\nFin a 12 cm, con orije piate, com feuje, brun. M\u00f2l gelatinos.\nAmbient.\nA ch\u00ebrs \u00ebdzora al b\u00f2sch.\nComestibilit\u00e0.\nSensa anteresse alimentar.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nTremella foliacea (Pers. : Fr.) Persoon"}
{"id": "4849", "revid": "118", "url": "https://pms.wikipedia.org/wiki?curid=4849", "title": "Calocera cornea", "text": "Un pissacan: la Calocera cornea.\nDescrission.\nFin a 2 cm d'aut\u00ebssa, sempia, da r\u00e0ir un p\u00f2ch ramific\u00e0, gi\u00e0un groson, sensa gamba diferensi\u00e0, motobin m\u00f2l.\nAmbient.\nA ch\u00ebrs \u00ebdzora al b\u00f2sch m\u00f2rt, dzortut \u00ebd latifeuje.\nComestibilit\u00e0.\n&lt;br&gt;\nSensa anteresse alimentar.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nCalocera cornea (Batsch : Fr.) Fries"}
{"id": "4850", "revid": "19", "url": "https://pms.wikipedia.org/wiki?curid=4850", "title": "Geastrum pectinatum", "text": "Un pissacan: \u00ebl Geastrum pectinatum.\nDescrission.\nFonz \u00ebd di\u00e0metr fin a 70 mm, part da f\u00f2ra faita a steila, pa da drinta faita a bala. La bala a l'ha na gamba, a l'\u00e9 farinosa, globosa e 'dc\u00f2 un p\u00f2ch sgnac\u00e0, prima bes peui brunastra, \u00ebl p\u00ebrtus a la sima a l'\u00e9 c\u00f2nich e stri\u00e0. A patiss nen l'eva.\nLa carn a l'\u00e9 ciaira da giovo peui brunastra e povrosa.\nLa part da f\u00f2ra a l'\u00e9 faita a steila, con 5-8 ponte, che sovens a fan d'autre ponte, a son sir\u00e0 vers \u00ebl bass, a fan pont e a \u00e0usso tut \u00ebl fonz. A son grise da dzora, peui brun-rossastr.\nAmbient.\nA ch\u00ebrs ant ij b\u00f2sch \u00ebd con\u00ecfere, tut l'ann.\nComestibilit\u00e0.\n&lt;br&gt;\nSensa anteresse alimentar."}
{"id": "4851", "revid": "57", "url": "https://pms.wikipedia.org/wiki?curid=4851", "title": "Geastrum vulgatum", "text": "Un pissacan: \u00ebl Geastrum vulgatum.\nDescrission.\nCosto art\u00eccol a l'\u00e9 mach n\u00eb sb\u00f2ss. Da fin\u00ec.\nAmbient.\nA ch\u00ebrs ant ij b\u00f2sch.\nComestibilit\u00e0.\n&lt;br&gt;\nSensa anteresse alimentar."}
{"id": "4852", "revid": "57", "url": "https://pms.wikipedia.org/wiki?curid=4852", "title": "Geastrum quadrifidum", "text": "Un pissacan: \u00ebl Geastrum quadrifidum.\nDescrission.\n\u00cbl Geastrum quadrifidum a l'\u00e9 un pissacan.\nCosto art\u00eccol a l'\u00e9 mach n\u00eb sboss. Da fin\u00ec.\nAmbient.\nA ch\u00ebrs ant ij b\u00f2sch \u00ebd con\u00ecfere e \u00ebd latifeuje.\nComestibilit\u00e0.\n&lt;br&gt;\nSensa anteresse alimentar.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nGeastrum quadrifidum Persoon : Persoon"}
{"id": "4853", "revid": "118", "url": "https://pms.wikipedia.org/wiki?curid=4853", "title": "Myriostoma coliforme", "text": "Un pissacan: \u00ebl Myriostoma coliforme.\nDescrission.\nFin a 10 o 20 cm \u00ebd di\u00e0metr. Da f\u00f2ra brun o gris brun, s\u00f9til, duvert a st\u00e8ila (5-12 ponte nen istesse). Da drinta sf\u00e9rich, fin a 8 cm \u00ebd di\u00e0metr, a arp\u00f2sa dzora a v\u00e0ire cit p\u00e9 (da 3 a 5 mm \u00ebd longheur), for\u00e0 da v\u00e0ire p\u00ebrtus (fin a 50).\nAmbient.\nA ch\u00ebrs ant ij tajiss, ij b\u00f2sch ci\u00e0ir, ant ij teren sabios. Soens sota le gas\u00ece (Robinia pseudoacacia).\nComestibilit\u00e0.\n&lt;br&gt;\nSensa anteresse alimentar.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nMyriostoma coliforme (Dicks. : Pers.) Corda"}
{"id": "4854", "revid": "19", "url": "https://pms.wikipedia.org/wiki?curid=4854", "title": "Lycoperdon mammiforme", "text": "Un pet \u00ebd luv: \u00ebl Lycoperdon mammiforme.\nDescrission.\nAut fin a 10 cm. caf\u00e9 lait rosastr, coat\u00e0 d'uje fin-e, con un vel rot an fi\u00f2ch bianch ch'a dr\u00f2co. A moura an durvendse an sla sima. Glaba brun oliva. Sotgleba da brun oliva a brun vi\u00f2la, mancanta. \nAmbient.\nA ch\u00ebrs sota latifeuje.\nComestibilit\u00e0.\n&lt;br&gt;\nComest\u00ecbil.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nLycoperdon mammiforme Persoon : Persoon"}
{"id": "4855", "revid": "9523", "url": "https://pms.wikipedia.org/wiki?curid=4855", "title": "Vesme", "text": "Vesme (\"Vesime\" an italian) a l\u2019\u00e9 un comun \u00ebd 677 abitant dla provincia d'Ast.\nAministrassion.\nEl s\u00ecndich a l'\u00e9 Gianfranco Murialdi (dal 28/05/2007)."}
{"id": "4856", "revid": "9523", "url": "https://pms.wikipedia.org/wiki?curid=4856", "title": "Gran-a", "text": "Gran-a (\"Grana\" an italian) a l\u2019\u00e9 un comun \u00ebd 610 abitant dla provincia d'Ast.\nSt\u00f2ria.\nAn \u00e9poca roman-a, \u00ebl terit\u00f2ri d\u00ebl pais a restava sota al munissipi d'Industria (al di d'ancheuj Mont\u00e8u) .\nAministrassion.\n\u00cbl s\u00ecndich a l'\u00e9 Eviglio Guazzo (dal 14/06/2004 -second mand\u00e0: 2009-)."}
{"id": "4857", "revid": "9523", "url": "https://pms.wikipedia.org/wiki?curid=4857", "title": "Calamandran-a", "text": "Calamandran-a (an ast\u00ebsan Camendran-a, \"Calamandrana\" an italian) a l\u2019\u00e9 un comun \u00ebd 1.712 abitant dla provincia d'Ast.\nAministrassion.\n\u00cbl s\u00ecndich a l'\u00e9 Fabio Isnardi (da l' 8/06/2009)."}
{"id": "4858", "revid": "21878", "url": "https://pms.wikipedia.org/wiki?curid=4858", "title": "Union African-a", "text": "L'Union African-a a l'\u00e8 st\u00e0ita fond\u00e0 aj 9 \u00ebd luj d\u00ebl 2002, a Durban (Sud\u00e0frica), an sostitussion dl'Organisassion dl'Unit\u00e0 African-a (OUA).\nIj s\u00f2 obietiv a son la promossion dla democrass\u00eca, dij drit uman e dl'econom\u00eca ant l'\u00c0frica.\nLa sede dl'Union African-a a l'\u00e9 a Addis Abeba.\n\u00cbl Segretari General \u00ebd l'Union African-a a l'\u00e9 'l president dla RDC F\u00e9lix Tshisekedi (dal 2021).\nPais m\u00e8mber.\nL'Union African-a a l'ha 55 pais m\u00e8mber: tuti j\u00eb stat african, ma nen \u00ebl Mar\u00f2ch, ch'a l'\u00e9 gava-se p\u00ebr protest\u00e9 contra l'amission dla Rep\u00f9blica \u00c0raba Saharawi Democr\u00e0tica."}
{"id": "4859", "revid": "9930", "url": "https://pms.wikipedia.org/wiki?curid=4859", "title": "Lin", "text": "V\u00ebsco \u00ebd Roma dal 65 anviron a l\u00eb 76, sucessor \u00ebd P\u00e9.\nNass\u00f9 an Toscan-a, cheidun a dis a Volt\u00e8ra.\nS\u00f2 pare as ciamava Ercolan.&lt;br&gt;\n\u00cbd chiel a-i son p\u00f2che notissie sigure.\nLin a podr\u00eca esse \u00ebl p\u00ebrsonage massion\u00e0 ant ij salut dla sconda litra \u00ebd P\u00e0ol a Tim\u00f2teo, 4,21: \"At saluto Ubul, Pudent, Lin e Cl\u00e0odia\".\nP\u00f2ch precise a son le notissie ch'a lo v\u00ebddo predicator e v\u00ebsco an Fransa, mand\u00e0 da P\u00e9.&lt;br&gt;\nConforma al \"Liber pontificalis\" a l'av\u00eca d\u00e0it la prescrission a le fomne d'intr\u00e9 an cesa con la testa coat\u00e0.\nDa la midema sorgiss i vnoma a sav\u00e8j ch'a sar\u00eca m\u00f2rt m\u00e0rtir, ma gnanca \u00ebd son a-i \u00e9 la conferma.\nSoa festa a l'\u00e9 ai 23 d\u00eb st\u00e8mber e conforma ancor al \"Liber pontificalis\" a l'\u00e9 st\u00e0it sotr\u00e0 ai 24 dl'istess m\u00e8is.&lt;br&gt;\nA-j suc\u00e8d Cleto."}
{"id": "4860", "revid": "9930", "url": "https://pms.wikipedia.org/wiki?curid=4860", "title": "Giulio Romano Vercelli", "text": "Pitor.&lt;br&gt;\nGiulio Romano Vercelli a l'era nass\u00f9 d\u00ebl 1867 a Marcorengh (al d\u00ec d'ancheuj frassion \u00ebd Brusasch) e a l'\u00e9 m\u00f2rt a Turin d\u00ebl 1951.&lt;br&gt;\nDa giovo a frequenta l\u00eb studi \u00ebd Cavalleri e a va \u00ebdc\u00f2 a Paris, la capital dla pitura ampressionista.&lt;br&gt;\nS\u00f2 stil a l'\u00e9 anfluens\u00e0 da la sc\u00f2la piemont\u00e8isa dij paisage, cre\u00e0 da Antonio Fontanesi."}
{"id": "4861", "revid": "1665", "url": "https://pms.wikipedia.org/wiki?curid=4861", "title": "Leone Sinigaglia", "text": "M\u00f9sich e arsercator ant \u00ebl camp \u00ebd la canson popolar.&lt;br&gt;\nLeone Sinigaglia a l'era nass\u00f9 a Turin \u00ebl 14 d'agost d\u00ebl 1868 e a l'\u00e9 m\u00f2rt ambelel\u00ec \u00ebl 16 \u00ebd magg d\u00ebl 1944 p\u00ebr le p\u00ebrsecussion rassiste.\nAnlev d\u00eb Dvo\u0159\u00e1k, a travaja a l'arserca dle v\u00e8je canson popolar, an arcuperand-ne nen mach le par\u00f2le ma \u00ebdc\u00f2 le melod\u00ece e a completa le melod\u00ece con na part pian\u00ecstica.\nA j'arpresenta peui an v\u00e0ire conservat\u00f2ri europengh.\nMaravij\u00e0 da la rich\u00ebssa \u00ebd material ch'a treuva, a l\u00ecmita soe arserche a j'anviron \u00ebd Cavoret (andoa a l'av\u00eca soa vila).&lt;br&gt;\nAn vita a p\u00f9blica 36 canson, da l'editor Breitkopf, ma d'\u00e0otre 24 a son public\u00e0 d\u00f2p soa m\u00f2rt da Ricordi."}
{"id": "4862", "revid": "9930", "url": "https://pms.wikipedia.org/wiki?curid=4862", "title": "Salasch", "text": "Salasch (\"Salasco\" an italian) a l\u2019\u00e9 un comun \u00ebd 251 abitant dla provincia \u00ebd V\u00ebrs\u00e8j.\nAministrassion.\n\u00cbl s\u00ecndich a l'\u00e9 Doriano Bertolone (da l' 8/06/2009)."}
{"id": "4863", "revid": "9930", "url": "https://pms.wikipedia.org/wiki?curid=4863", "title": "F\u00f3rmole \u00ebd Cauchy-Riemann", "text": "Si formula_1 a l'\u00e9 na fonsion \u00ebd vari\u00e0bil complessa e formula_2 e formula_3 a son le fonsion reaj \u00ebd doe vari\u00e0bij reaj defin\u00ece da formula_4, antlora formula_1 a l'\u00e9 olom\u00f2rfa an formula_6 si e mach si formula_2 e formula_3 a son diferensi\u00e0bij an formula_9 e ant \u00ebs pont-s\u00ec a sodisfo le doe relassion formula_10 e formula_11, ch'a son ciam\u00e0 f\u00f3rmole \u00ebd Cauchy-Riemann o f\u00f3rmole \u00ebd monogenit\u00e0.\nAn efet, sota coste ip\u00f2tesi, P e Q a sodisfo j'equassion \u00ebd Laplace \u0394P=0 e \u0394Q=0; donca as peulo tratesse tanme un potensial ant l\u00eb spassi dle doe vari\u00e0bij x,y e as peulo aplichesse ij teorema dla teor\u00eca d\u00ebl potensial."}
{"id": "4864", "revid": "71", "url": "https://pms.wikipedia.org/wiki?curid=4864", "title": "Bai Xing Jian", "text": "Scritor cin\u00e8is.&lt;br&gt;\nBai Xing Jian, nass\u00f9 d\u00ebl 776 e m\u00f2rt dl'826, \u00ebd Taiyuan, a l'era \u00ebl frel p\u00ec giovo \u00ebd Bai Ju Yi (un dij p\u00ec grand poeta dl'\u00e9poca Tang).&lt;br&gt;\nSoa conta \"La st\u00f2ria \u00ebd Li Wa\", scrita d\u00ebl 795 a l'ha av\u00f9 na strasordinaria anfluensa ansima a j\u00eb scritor \u00ebd s\u00f2 temp e a coj ch'a-i son \u00ebvnu-je da press e a l'\u00e9 st\u00e0ita arpij\u00e0 e agrand\u00eca an dj\u00eb spet\u00e0coj teatraj e musicaj franch popolar fin-a a j'\u00e9poche Yuan (1271-1368) e Ming (1368-1644)."}
{"id": "4865", "revid": "71", "url": "https://pms.wikipedia.org/wiki?curid=4865", "title": "Jiang Fang", "text": "Scritor e poeta.\nNass\u00f9 anviron d\u00ebl 780 e m\u00f2rt anviron dl'830.\n\u00c0ot fonsionari dl'aministrassion amperial e poeta avos\u00e0 ant soa \u00e9poca, a \u00f2cupa un p\u00f2st amportant ant la literatura cin\u00e8isa dl'\u00e9p\u00f2ca Tang, p\u00ec che p\u00ebr soe poes\u00ece, mers\u00ec a la conta \"St\u00f2ria \u00ebd Cita Giada dla famija Hu\u00f2\"."}
{"id": "4866", "revid": "118", "url": "https://pms.wikipedia.org/wiki?curid=4866", "title": "Lycoperdon umbrinum", "text": "Un p\u00e8t \u00ebd luv: \u00ebl Lycoperdon umbrinum.\nDescrission.\nCon uje brun-e. Sp\u00f2re brun giaune.\nAmbient.\nA ch\u00ebrs sota ij sapin e le con\u00ecfere.\nComestibilit\u00e0.\n&lt;br&gt;\nComest\u00ecbil.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nLycoperdon umbrinum Persoon : Persoon"}
{"id": "4867", "revid": "118", "url": "https://pms.wikipedia.org/wiki?curid=4867", "title": "Langermannia gigantea", "text": "Un p\u00e8t \u00ebd luv: la Langermannia gigantea.\nDescrission.\nCosto art\u00eccol a l'\u00e9 mach n\u00eb sboss. Da fin\u00ec.\nAmbient.\nA ch\u00ebrs ant ij pra.\nComestibilit\u00e0.\n&lt;br&gt;\nComest\u00ecbil.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nLangermannia gigantea (Batsch : Pers.) Rostkovius"}
{"id": "4868", "revid": "20884", "url": "https://pms.wikipedia.org/wiki?curid=4868", "title": "Scleroderma verrucosum", "text": "Un p\u00e8t \u00ebd luv: l\u00eb Scleroderma verrucosum.\nDescrission.\nFin a 7 cm., un p\u00f2ch globos, con na s\u00f2rt \u00ebd gamba con reis\u00ebtte. Sc\u00f2rsa (fin a 1 mm.) da brun rossastr a brun giaunastr, seuli peui con scaje fin-e nen areol\u00e0. A s\u00eb s-cianca.. \nAmbient.\nA ch\u00ebrs ant ij b\u00f2sch, dzortut \u00ebd latifeuje.\nComestibilit\u00e0.\n&lt;br&gt;\nAs peul nen mangesse.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nScleroderma verrucosum (Bull. : Pers.) Persoon"}
{"id": "4869", "revid": "819997", "url": "https://pms.wikipedia.org/wiki?curid=4869", "title": "Pisolithus arhizus", "text": "Un p\u00e8t \u00ebd luv: \u00ebl Pisolithus arhizus.\nDescrission.\nCosto art\u00eccol a l'\u00e9 mach n\u00eb sboss. Da fin\u00ec.\nAmbient.\nA ch\u00ebrs ant ij teren sabios e solegi\u00e0, sota con\u00ecfere, ma 'dc\u00f2 sota latifeuje.\nComestibilit\u00e0.\n&lt;br&gt;\nAs peul nen mangesse.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nPisolithus arhizus (Persoon) Rauschert"}
{"id": "4870", "revid": "118", "url": "https://pms.wikipedia.org/wiki?curid=4870", "title": "Cyathus olla", "text": "Un pissacan: \u00ebl Cyathus olla.\nDescrission.\nFin a 1,5 cm \u00ebd di\u00e0metr, svas\u00e0, seuli e brilant, gris piomb da 'ndrinta, brunastr e feltr\u00e0 da f\u00f2ra. Ov\u00e8t motobin gr\u00f2ss, gris brun argent\u00e0. \nAmbient.\nA ch\u00ebrs \u00ebdzora a detr\u00ec vegetaj, an p\u00f2st solegi\u00e0.\nComestibilit\u00e0.\n&lt;br&gt;\nAs peul nen mangesse.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nCyathus olla (Batsch : Pers.) Persoon"}
{"id": "4871", "revid": "15091", "url": "https://pms.wikipedia.org/wiki?curid=4871", "title": "Crucibulum laeve", "text": "Un pissacan: \u00ebl Crucibulum laeve.\nDescrission.\nFin a 10 x 7 mm, un vaset p\u00ec \u00e0ut che largh, sar\u00e0 da un coercc gi\u00e0un groson peui bianch, a la fin duvert a copa contenent da 5 a 12 ovet \u00f2cra biancastr, a lent, tac\u00e0 con un p\u00e9 curt. Da f\u00f2ra gris brun giaunastr p\u00ec o men fibrilos. \nAmbient.\nA ch\u00ebrs \u00ebdzora a detr\u00ec vegetaj.\nComestibilit\u00e0.\n&lt;br&gt;\nAs peul nen mangesse.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nCrucibulum laeve (Bulliard) Kambly"}
{"id": "4872", "revid": "9930", "url": "https://pms.wikipedia.org/wiki?curid=4872", "title": "Phallus hadriani", "text": "Un pissacan: \u00ebl Phallus hadriani.\nDescrission.\nCom \u00ebl Phallus impudicus, ma l'euv a l'\u00e9 gelatinos reusa lila e l'odor d\u00e9bol. \nAmbient.\nA ch\u00ebrs ant le sabie arlongh \u00ebl mar.\nComestibilit\u00e0.\n&lt;br&gt;\nAs peul nen mangesse.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nPhallus hadriani Ventenat : Persoon"}
{"id": "4873", "revid": "57", "url": "https://pms.wikipedia.org/wiki?curid=4873", "title": "Mutinus caninus", "text": "Un pissacan: \u00ebl Mutinus caninus.\nDescrission.\nSlong\u00e0, \u00e0ut fin a 4 cm e largh fin a 2,5 cm, a m\u00e0ndola rossa. A madurid\u00e0, la testa a l'\u00e9 rossa e a p\u00f2rta na gleba brun oliva, \u00ebl p\u00e9 a l'\u00e9 d\u00e9bol, sil\u00ecndrich, fr\u00e0gil, soens curv\u00e0.\nAmbient.\nA ch\u00ebrs ant ij b\u00f2sch e ij parch.\nGaler\u00eca.\nComestibilit\u00e0.\n&lt;br&gt;\nAs peul nen mangesse.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nMutinus caninus (Huds. : Pers.) Fries"}
{"id": "4874", "revid": "118", "url": "https://pms.wikipedia.org/wiki?curid=4874", "title": "Mutinus elegans", "text": "Un pissacan: \u00ebl Mutinus elegans.\nDescrission.\nA l'ha la testa dr\u00f9a (\u00e0uta fin a 4 cm e larga fin a 2,5 cm) nen diferensi\u00e0 da la gamba (\u00e0uta fin a 16 cm e larga fin a 1,5 cm).\nAmbient.\nA ch\u00ebrs ant ij p\u00f2st \u00f9mid a la prima.\nComestibilit\u00e0.\n&lt;br&gt;\nAs peul nen mangesse.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nMutinus elegans (Montagne) Fischer"}
{"id": "4875", "revid": "118", "url": "https://pms.wikipedia.org/wiki?curid=4875", "title": "Anthurus archeri", "text": "Un pissacan: l'Anthurus archeri.\nDescrission.\nScasi sf\u00e9rich o ovoidal, 4 cm \u00ebd di\u00e0metr, biancastr. Carn ross viva, a forma d\u00eb st\u00e8ila con 5-8 ponte. Gleba brun-a oliva scura an sla facia anterna dle ponte. Odor cadav\u00e9rich.\nAmbient.\nA ch\u00ebrs \u00ebdzora a l'humus dij b\u00f2sch.\nComestibilit\u00e0.\n&lt;br&gt;\nAs peul nen mangesse."}
{"id": "4876", "revid": "9930", "url": "https://pms.wikipedia.org/wiki?curid=4876", "title": "Li Gongzuo", "text": "Scritor \u00ebd Lanzhou, nass\u00f9 d\u00ebl 770, m\u00f2rt dl'850.\nAmis \u00ebd Yuan Zhen, ch'a lo n\u00f2mina a la fin \u00ebd soa \"St\u00f2ria \u00ebd Ying Ying\".\nLi Gongzuo a l'\u00e9 st\u00e0it fonsionari dl'aministrassion amperial ant le region dla Cin-a meridional e ant la bassa comba dl\u00eb Yangze.\nScritor arnom\u00e0 a s\u00f2 temp, mers\u00ec a soa conta \"St\u00f2ria d\u00ebl governador dla provinsa d\u00ebl Branch Meridional\" a l'ha av\u00f9 na gran anfluensa an sj\u00eb scritor di s\u00e9coj apress.\n\u00cbd chiel a son rivane \u00ebdc\u00f2 \u00e0otre tre conte curte."}
{"id": "4877", "revid": "823603", "url": "https://pms.wikipedia.org/wiki?curid=4877", "title": "Du Guangting", "text": "Scritor cin\u00e8is.&lt;br&gt;\nDu Guangting a l'era nass\u00f9 dl' 850 e a l'\u00e9 m\u00f2rt d\u00ebl 933.&lt;br&gt;\nA l'era n'armita taoista; a smija ch'a l'av\u00e8issa prov\u00e0 v\u00e0ire vire a pass\u00e9 j'esam amperiaj, ma sensa sucess e par\u00e8j a l'era artirasse a medit\u00e9 an s\u00ebl mont Wutai, ant\u00e9 ch'a-i era un monast\u00e9 arnom\u00e0.&lt;br&gt;\nPeui, \u00ebdc\u00f2 p\u00ebrch\u00e8 d\u00ebl 907 a l'era drocaje la dinast\u00eca Tang e a l'era riva-ie un per\u00ecod \u00ebd dis\u00f3rdin e 'd division pol\u00ectiche, a l'\u00e9 artirasse p\u00ebr \u00ebl rest \u00ebd soa vita ant un monast\u00e9 d\u00ebl Sichuan.&lt;br&gt;\n\u00cbd chiel as con\u00f2ss la conta \"St\u00f2ria \u00ebd Barbarissa\"."}
{"id": "4878", "revid": "9930", "url": "https://pms.wikipedia.org/wiki?curid=4878", "title": "Umbert II, cont \u00ebd Sav\u00f2ja", "text": "Umbert II a l'\u00e9 st\u00e0it \u00ebl sest cont \u00ebd ca Sav\u00f2ja, fieul \u00ebd Medeo II e Gioana \u00ebd G\u00ebnevra; a l'era nass\u00f9 a San Gioann \u00ebd Morian-a.\nA l'\u00e9 st\u00e0it cont \u00ebd Morian-a-Sav\u00f2ja dal 1080 anviron al 1103, march\u00e8is \u00ebd Turin dal 1091 al 1103.\nA l'era dit \"\u00ebl Rinfors\u00e0\".\nP\u00f2ch apress la m\u00f2rt \u00ebd soa mare-granda Adel\u00e0ide, d\u00ebl 1091, Umbert an ardita \u00ebl t\u00ectol e a manten \u00ebl contr\u00f2l dla cont\u00e0 \u00ebd Sav\u00f2ja.\nA l'\u00e9 vn\u00f9 an Piemont p\u00ebr fort\u00ec ij s\u00f2 drit an sla region, ma a l'ha nen riussije dagi\u00e0 che a-i ero v\u00e0ire pretendent, parent \u00ebd branche lateraj, a la sucession marchional e a la spartission dle v\u00e0ire cont\u00e0 dla marca turin\u00e8isa.\nAn efet, la marca \u00ebd Turin a s\u00eb s-ciapa an v\u00e0ire t\u00f2ch 'me conseguensa dla pol\u00ectica dl'amperador Enrich IV, ch'a veul \u00ebstromp\u00e9 \u00ebl d\u00ebsvlup \u00ebd le grande famije feodaj.\nDla marca turin\u00e8isa a Umbert II a-j resto mach la comba dla D\u00f2ira e la comba d\u00ebl Monsnis,\nma a conferma soa dominassion an Tarantasia e an sl'\u00e0uta comba dl'Is\u00e8re e a manten dle comunicassion costante coj s\u00f2 possediment d\u00ebl Rh\u00f4ne e dla Val d'Osta.\nPasiasse la sitoassion, Umbert a s\u00eb stabiliss a Susa e as proclama cont (\u00ebd Sav\u00f2ja) e march\u00e8is (\u00ebd Turin) ma, p\u00ebr prudensa, da Turin as ten leugn.\nCand Urban II a ancamin-a a sosten-e la crosi\u00e0, Umbert a l'\u00e9 tra ij protagonista dl'adunansa \u00ebd Clermont, ant\u00e9 ch'as decid la partensa p\u00ebr la T\u00e8ra Santa (ma chiel a-i andr\u00e0 p\u00e0).\nMnass\u00e0 dal cont d'Albon e dal march\u00e8is \u00ebd Savon-a - nen content che Umbert a fussa torn\u00e0 a but\u00e9 s\u00f2 nas ant j'af\u00e9 \u00ebd Piemont - d\u00ebl 1098 a strenz n'aliansa, ass\u00e8 gravosa, con la comun-a d'Ast e s\u00f2n a basta a pasi\u00e9 ij doi.\nA l'\u00e9 \u00ebdc\u00f2 st\u00e0it bon a strenze dle liure con v\u00e0ire feodatari piemont\u00e8is.\nMari\u00e0 con Gisela \u00ebd Borg\u00f2gna (fija \u00ebd Gulielm II), Umbert a l'ha av\u00f9 set masn\u00e0: Medeo (ch'a-j suced); Guliem v\u00ebsco \u00ebd Li\u00e8ge; Rin\u00e0od prev\u00f2st \u00ebd San Morissi d'Ag\u00e0on; Umbert; Adel\u00e0ide (m\u00f2rta d\u00ebl 1154) ch'a maria an prime n\u00f2sse Luis VI \u00ebl Gr\u00f2ss re 'd Fransa e, mortie chiel-s\u00ec, Mat\u00e9 \u00ebd Montmorency; Goid ab\u00e0 \u00ebd Namur e Agn\u00e8s (m\u00f2rta d\u00ebl 1127), ch'a maria Arcibald VI, duca \u00ebd Borg\u00f2gna.\nUmbert a tnis\u00eca \u00ebdc\u00f2 na cor\u00ebspondensa con Anselm d'Osta, dont a l'era amparent\u00e0.\nA l'ha fond\u00e0 l'abass\u00eca \u00ebd Riv\u00e0uta e v\u00e0ire d'\u00e0utri monast\u00e9.\nA l'\u00e9 m\u00f2rt a Mo\u00fbtiers, an Tarantasia, ai 19 d'ot\u00f3ber d\u00ebl 1103."}
{"id": "4879", "revid": "21676", "url": "https://pms.wikipedia.org/wiki?curid=4879", "title": "Academia dle Siense \u00ebd Turin", "text": "D\u00ebl 1757 \u00ebl matem\u00e0tich Joseph-Louis Lagrange, \u00ebl m\u00e9dich Giovanni Cigna e \u00ebl ch\u00ecmich Giusep Salusse march\u00e8is \u00ebd Monesij as artreuvo p\u00ebr d\u00e9 vita a la Sossiet\u00e0 Priv\u00e0 Turin\u00e8isa, na sossiet\u00e0 sient\u00ecfica ch'a archeuj dlongh l'adesion d'\u00e0utri savant e dal 1759 a ancamin-a \u00ebdc\u00f2 a f\u00e9 seurte na soa publicassion sient\u00ecfica, Miscellanea Taurinensia, dont Lagrange a l'\u00e9 'l prinsipal animator.\nIj 25 \u00ebd luj d\u00ebl 1783 la sossiet\u00e0 a l'\u00e9 arconoss\u00f9a tanme anstitussion p\u00f9blica con na patent \u00ebd Vit\u00f2rio Medeo III e a-i nass an manera ofissial la Real Academia dle Siense \u00ebd Turin, che da col moment a pija quart\u00e9 ant \u00ebl midem palass che al di d'ancheuj a acheuj \u00ebdc\u00f2 \u00ebl Mus\u00e9 Egissi e la Galar\u00eca Sab\u00e0oda.\nLa sede, ch'a goerna un grandios patrim\u00f2ni librari, a l'ha a s\u00f2 cheur \u00ebl fiamengh \"Salon dij mapamond\".\nL'Academia a l'\u00e9 arpart\u00eca ant la class \u00ebd siense matem\u00e0tiche e naturaj e an cola \u00ebd siense st\u00f2riche e filol\u00f2giche.\nDal 2000 l'Academia a l'ha un neuv \u00ebstat\u00f9 ch'a j'arcon\u00f2ss na pi gran aotonom\u00eca d'assion, con \u00ebl but \u00ebd diminu\u00ec j'ost\u00e0coj burocr\u00e0tich ch'a l'av\u00eco ralentane l'assion organisativa e la gestion dj'arsorse."}
{"id": "4882", "revid": "118", "url": "https://pms.wikipedia.org/wiki?curid=4882", "title": "Clathrus ruber", "text": "Un pissacan: \u00ebl Clathrus ruber.\nDescrission.\nScasi sf\u00e9rich o ovoidal, bianch. Gabia fin a 10 x 6 cm, scasi sf\u00e9rica, an forma \u00ebd grija ross viv. Gleba da verd oliva a neirastr, anterna, a spussa.\nAmbient.\nA ch\u00ebrs ant ij giardin e ij parch.\nComestibilit\u00e0.\nAs peul nen mangesse.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nClathrus ruber Mich. ex Pers. : Pers."}
{"id": "4883", "revid": "118", "url": "https://pms.wikipedia.org/wiki?curid=4883", "title": "Battarraea phalloides", "text": "Un pissacan: la Battarraea phalloides.\nDescrission.\nPissacan scasi con gamba e testa a madurid\u00e0. Capel fin a 3 cm, scasi sf\u00e9rich peui dist\u00e8is, biancastr peui brun, povros. Gamba \u00e0uta fin a 20 cm e larga fin a 1 cm, slans\u00e0, brun rusnent, fibrilos-scajos. Euv al p\u00e9 prima gelatinos da 'ndrinta peui sech. \nAmbient.\nA ch\u00ebrs ant ij p\u00f2st sech ant ij teren sabios.\nComestibilit\u00e0.\nAs peul nen mangesse.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nBattarraea phalloides (Dicks. : Pers.) Persoon"}
{"id": "4884", "revid": "19", "url": "https://pms.wikipedia.org/wiki?curid=4884", "title": "Tulostoma brumale", "text": "Un pissacan: \u00ebl Tulostoma brumale.\nDescrission.\nPissacan con gamba. Testa fin a 1 cm \u00ebd di\u00e0metr, da biancastr a brunastr ci\u00e0ir, sf\u00e9rica con un p\u00ebrtus da 1 a 1,5 mm, serci\u00e0 \u00ebd baross. Gamba \u00e0uta fin a 5 cm e larga fin a 0,5 cm, soens motobin anter\u00e0, da bianca a brunastra, seulia o fineman fibrilosa-scajosa, con \u00ebl p\u00e9 a siola.\nAmbient.\nA ch\u00ebrs ant ij pra sech, an sle dun-e.\nComestibilit\u00e0.\n&lt;br&gt;\nAs peul nen mangesse."}
{"id": "4885", "revid": "57", "url": "https://pms.wikipedia.org/wiki?curid=4885", "title": "Morchella conica var. costata", "text": "Na pong\u00f2la: la Morchella conica var. costata.\nDescrission.\nCom la Morchella conica, ma a l'ha dle c\u00f2ste paralele e an-neirente e na tonalit\u00e0 ros\u00e0 an sla gamba.\nAmbient.\nCom la Morchella conica.\nComestibilit\u00e0.\n&lt;BR&gt;\nCom la Morchella conica.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nMorchella conica Persoon var. costata Ventenat"}
{"id": "4886", "revid": "118", "url": "https://pms.wikipedia.org/wiki?curid=4886", "title": "Morchella elata", "text": "Na pong\u00f2la: la Morchella elata.\nDescrission.\nCost art\u00eccol a l'\u00e9 mach n\u00eb sb\u00f2ss. da fin\u00ec.\nAmbient.\nA ch\u00ebrs sota con\u00ecfere.\nComestibilit\u00e0.\n&lt;br&gt;\nComest\u00ecbil, cheuita.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nMorchella elata Fries"}
{"id": "4887", "revid": "57", "url": "https://pms.wikipedia.org/wiki?curid=4887", "title": "Morchella tridentina", "text": "Na pong\u00f2la: la Morchella tridentina.\nDescrission.\nCosto art\u00eccol a l'\u00e9 mach n\u00eb sboss. Da fin\u00ec.\nAmbient.\nA ch\u00ebrs ant j'\u00f2rt e ij pra, a la prima.\nComestibilit\u00e0.\n&lt;br&gt;\nComest\u00ecbil, cheuita."}
{"id": "4888", "revid": "118", "url": "https://pms.wikipedia.org/wiki?curid=4888", "title": "Morchella esculenta var. vulgaris", "text": "Na pong\u00f2la: la Morchella esculenta var. vulgaris.\nDescrission.\nC\u00f2m la Morchella esculenta, ma a l'ha le c\u00f2ste biancastre che a contrasto con \u00ebl fond brun ciair.\nAmbient.\nC\u00f2m la Morchella esculenta.\nComestibilit\u00e0.\n&lt;br&gt;\nC\u00f2m la Morchella esculenta.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nMorchella esculenta (L.) Persoon var. vulgaris Persoon"}
{"id": "4889", "revid": "118", "url": "https://pms.wikipedia.org/wiki?curid=4889", "title": "Verpa conica", "text": "Na pong\u00f2la: la Verpa conica.\nDescrission.\nFin a 13 cm.. Gaba motobin longa, da bianca a \u00f2cra, rig\u00e0 p\u00ebr travers. Capel da 2 a 3 cm., com un dial, da \u00f2cra amel a brun rossastr, da seuli a rugos nen regolar.\nAmbient.\nA ch\u00ebrs ant j'indrit fresch e \u00f9mid.\nComestibilit\u00e0.\n&lt;br&gt;\nA l'\u00e9 mej nen mangela.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nVerpa conica (M\u00fcll. : Fr.) Swartz"}
{"id": "4890", "revid": "118", "url": "https://pms.wikipedia.org/wiki?curid=4890", "title": "Verpa bohemica", "text": "Na pong\u00f2la: la Verpa bohemica.\nDescrission.\nA smija a la Verpa conica, ma \u00ebl capel a l'\u00e9 p\u00ec scur e dzortut a l'\u00e9 un p\u00f2ch alveol\u00e0.\nAmbient.\nA ch\u00ebrs ant ij b\u00f2sch fresch.\nComestibilit\u00e0.\n&lt;br&gt;\nA l'\u00e9 mej nen mangela."}
{"id": "4891", "revid": "118", "url": "https://pms.wikipedia.org/wiki?curid=4891", "title": "Gyromitra infula", "text": "Un capel da preive: la Gyromitra infula.\nDescrission.\nCosto art\u00eccol a l'\u00e9 mach n\u00eb sboss. Da fin\u00ec.\nAmbient.\nA ch\u00ebrs sota con\u00ecfere e b\u00f2sch m\u00ebs-ci\u00e0.\nComestibilit\u00e0.\n&lt;br&gt;\nA peul esse velenos.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nGyromitra infula (Schaeff. : Fr.) Qu\u00e9let"}
{"id": "4892", "revid": "840040", "url": "https://pms.wikipedia.org/wiki?curid=4892", "title": "V\u00ebrnant", "text": "V\u00ebrnant (\"Vernante\" an italian; \"Vernant\" an ossitan) a l\u2019\u00e9 un comun \u00ebd 1.287 abitant dla provincia \u00ebd Coni.\nAministrassion.\n\u00cbl s\u00ecndich a l'\u00e9 Fulvio Dalmasso (dal 27/05/2013)."}
{"id": "4894", "revid": "7338", "url": "https://pms.wikipedia.org/wiki?curid=4894", "title": "Sitadela \u00ebd Turin", "text": "D\u00ebl 1561 Emanuel Filibert a pija la decision \u00ebd tramud\u00e9 la capital da Chamb\u00e9ry a Turin, pr'\u00ebd rason pol\u00ectiche e militar: Turin as peul difend-se mej che Chamb\u00e9ry.\nTurin a l'\u00e9 protegi\u00f9 a \u00f2vest da j'Alp, a est da P\u00f2, a n\u00f2rd da D\u00f2ira, Stura e Sangon.\nA restava mach da difende la banda a sud.&lt;br&gt;\nA l'\u00e9 p\u00ebr l\u00f2n che Emanuel Filibert a comanda \u00ebd costru\u00ec al canton sud-\u00f2vest dij murajon roman, ant \u00ebl pont p\u00ec \u00e0ut dj'anviron, la prima sitadela d'Eur\u00f2pa, fabric\u00e0 conforma a le p\u00ec moderne t\u00e9cniche \u00ebd fortificassion.\n\u00cbl proget a l'\u00e9 'd Francesco Paciotto, ch'a mod\u00ecfica n\u00eb studi precedent \u00ebd Francesco Orologi, urbanista ai temp dl'ocupassion frans\u00e8isa.&lt;br&gt;\nLa piassaf\u00f2rt, a pianta pentagonal, a l'\u00e9 realis\u00e0 an quatr agn \u00ebd travaj, dal 1564 (la prima pera a l'\u00e9 pos\u00e0 ai 2 d\u00eb st\u00e8mber) al 1568.\nP\u00ebr fela ampressa par\u00e8j, as deuvro tuti j'ovri\u00e9 dl'edilissia dla sit\u00e0 e as ant\u00ebrdiss quals\u00ebss\u00eca \u00e0otra costrussion fin-a a la realisassion dl'euvra.&lt;br&gt;\nFin\u00ece le costrussion \u00ebd surfassa, d\u00ebl 1572 as taco cole sot-t\u00e8ra: un sistema complic\u00e0 \u00ebd galar\u00ece 'd contramin-a pr'amped\u00ec a j'artifissi\u00e9 nemis \u00ebd riv\u00e9 ai bastion e feje saut\u00e9.&lt;br&gt;\nA la fin, la sitadela as presentava con na strutura dobia an mon cheuit, ampin\u00eca 'd giairon e caussin-a, con base e ranf\u00f2rs (coma j\u00eb spron) an pera.\nP\u00ebr le provision d'eva a l'av\u00eca un sisternon, valad\u00ec un grand poss che a garant\u00eca n'arserva d'eva motobin granda.\nLa sitadela a l'era na ciadeuvra d'angigner\u00eca militar.\nNapoleon, che durant soa ocupassion d\u00ebl Piemont a l'av\u00eca ordin\u00e0 \u00ebd d\u00ebsbl\u00e9 le fortificassion sab\u00e0ude, a la risparmia.\nMa la sitadela a dzorviv nen al d\u00ebsvlup urban\u00ecstich \u00ebd Turin ch'a-i ven d\u00f2p.\nA l'\u00e9 d\u00ebsbl\u00e0 d\u00ebl 1857 pr'agrand\u00ec la sit\u00e0.&lt;br&gt;\nAl di d'ancheuj a-i n\u00eb resta mach p\u00ec 'l dongion, restaur\u00e0 d\u00ebl 1893 da Riccardo Brayda, ch'a \u00f2spita \u00ebl Museo d'Artiliar\u00eca."}
{"id": "4895", "revid": "5688", "url": "https://pms.wikipedia.org/wiki?curid=4895", "title": "Yang (amperator Sui)", "text": "Yang, nass\u00f9 d\u00ebl 569 e m\u00f2rt l'11 Mars d\u00ebl 618, a l'\u00e9 st\u00e0it imperator dla Cin-a dal 605 al 618, dari\u00e9 imperator dla dinast\u00eca Sui.\nAn col'\u00e9poca la cort a stas\u00eca a Chang'an (al di d'ancheuj Xian); a l'imperator a-j pias\u00eca f\u00ebrmesse p\u00ebr \u00ebd longh per\u00ecod a Jiangdu (al di d'ancheuj Yangzhou), an sla riva n\u00f2rd dl\u00eb Yangze, dont a vor\u00eca fene na sconda capital dl'imperi.\nSa costuma dl'imperator a d\u00e0 l'andi a la conta \"St\u00f2ria \u00ebd Barbarissa\" \u00ebd Du Guangting."}
{"id": "4897", "revid": "19", "url": "https://pms.wikipedia.org/wiki?curid=4897", "title": "Piemont\u00e8is oriental", "text": "\u00cbl piemont\u00e8is oriental (o bass piemont\u00e8is) a l'\u00e9 n'ansem \u00ebd dial\u00e8t d\u00ebl piemont\u00e8is ch'a comprend valsesian, biel\u00e8is, v\u00ebrsl\u00e8is, monfrin, ast\u00ebsan, lissandrin, langh\u00e8t, monregal\u00e8is.\nTra j'aotor ch'a l'han \u00ebscriv\u00f9 an costi dial\u00e8t a-i son Gioann Gi\u00f2rs Alion (ast\u00ebsan), Dumini Badalin e Vincenzo Buronzo (monfrin), Oreste Galin-a (langh\u00e8t), Pin\u00e8t Turlo (valsesian).\nMorfolog\u00eca.\nCosti dial\u00e8t a l'han v\u00e0ire aspet carater\u00ecstich:\nDial\u00e8t sud-orientaj.\nCh'a resto langh\u00e8t, ast\u00ebsan, monfrin e lissandrin."}
{"id": "4898", "revid": "9930", "url": "https://pms.wikipedia.org/wiki?curid=4898", "title": "Canavzan", "text": "\u00cbl canavzan a l'\u00e9 n'ansem \u00ebd dial\u00e8t d\u00ebl piemont\u00e8is, ch'a l'han carater\u00ecstiche sia d\u00ebl piemont\u00e8is ossidental che d\u00ebl piemont\u00e8is oriental.\nTra j'aspet \u00ebd costi dial\u00e8t a-i \u00e9:\nAn tra j'aotor ch'a l'han \u00ebscriv\u00f9 ant ij dial\u00e8t canavzan as peul arcordesse P\u00e9der Corzat Vign\u00f2t."}
{"id": "4899", "revid": "9930", "url": "https://pms.wikipedia.org/wiki?curid=4899", "title": "Feng Meng Long", "text": "Scritor dl'\u00e9poca Ming.\nNass\u00f9 d\u00ebl 1574 e m\u00f2rt d\u00ebl 1646.\nA l'\u00e9 aotor d'un-a dj'arc\u00f2lte \u00ebd conte popolar p\u00ec conoss\u00f9e dl'\u00e9poca: ij \"San Yan\" (\"Tre d\u00ebscors\").\nAs trata \u00ebd sentevint conte \u00ebd g\u00e9ner e argoment diferent: conte \u00ebd sivali\u00e9, superstission popolar, gieugh an vers e via f\u00f2rt.\nA son rispart\u00ece an tre part: \"D\u00ebscors p\u00ebr anstru\u00ec la gent\", \"D\u00ebscors p\u00ebr but\u00e9 an vardia la gent\", \"D\u00ebscors p\u00ebr d\u00ebsvij\u00e9 la gent\"."}
{"id": "4904", "revid": "71", "url": "https://pms.wikipedia.org/wiki?curid=4904", "title": "Cai Yan Bei", "text": "Arnom\u00e0 poet\u00ebssa d\u00ebl prinsipi d\u00ebl III s\u00e9col, a l'\u00e9 aotris \u00ebd \"Disdeut cant an sla ciamp\u00f2rgna\".\nArlev\u00e0 da un cap unn a l'\u00e9 rest\u00e0 p\u00ebrzonera p\u00ebr d\u00f3des agn e a l'ha av\u00f9 doe masn\u00e0.\nCand a l'han p\u00ebrmetuje \u00ebd rintr\u00e9 an Cin-a a l'ha dov\u00f9 lass\u00e9 ij fieuj al pare.\nA l'ha scriv\u00f9 \u00ebd vers tocant ansima a soa vita trames a j'unn e \u00ebl dolor d'esse st\u00e0ita oblig\u00e0 a chit\u00e9 soe masn\u00e0."}
{"id": "4906", "revid": "820011", "url": "https://pms.wikipedia.org/wiki?curid=4906", "title": "P\u00f2rta Palatin-a", "text": "La P\u00f2rta Palatin-a \u00ebd Turin as treuva an piassa C\u00e9sar August.\nA l'era la p\u00f2rta d'intrada (\"porta principalis dextera\") al \"castrum\" roman; a armonta al I s\u00e9col e a l'\u00e9 la sola ch'a-i resta al duvert dle quatr intrade prinsipaj ch'as trovavo an sle quatr bande dla sinta muraria dla sit\u00e0 (l\u00f2n ch'a-i resta \u00ebd n'\u00e0utra p\u00f2rta a l'\u00e9 al di d'ancheuj anglob\u00e0 an Palass Madama).&lt;br&gt;\nA l'\u00e9 form\u00e0 da doe tor a s\u00ebddes bande \u00e0ote tranta m\u00e9ter, con quatr arcade: le doe p\u00ec gr\u00f2sse p\u00ebr ij cher e ij trasp\u00f2rt, le p\u00ec cite p\u00ebr ij pedon.\nLa fassada a l'\u00e9 a doi pian an corispondensa dl'edifissi p\u00ebr le vardie e dla z\u00f2na p\u00ebr manovr\u00e9 j'angign p\u00ebr sar\u00e9 le p\u00f2rte.&lt;br&gt;\nAnt ij s\u00e9coj a l'ha cambi\u00e0 n\u00f2m, conforma a soa destinassion: d\u00f2p che \"P\u00f2rta Roman-a\", a ven ciam\u00e0 \"Porta Ducalis\" (daj duca longobard), \"Porta Comitalis\" (daj cont franch), \"P\u00f2rta dle Tor\".\nDal 1124 s\u00f2 n\u00f2m as alterna tra \"P\u00f2rta Palass\" e \"P\u00f2rta Doranea\".\nMnass\u00e0 \u00ebd demolission al temp \u00ebd Vit\u00f2rio Medeo II, a l'\u00e9 salv\u00e0 da l'antervent dl'architet Antonio Bertola, ch'a n\u00eb spiega al prinsi s\u00f2 valor archeol\u00f2gich.\nD\u00ebl 1727 a dventa la p\u00ebrzon d\u00ebl vicari\u00e0 (d'andoa \u00ebl n\u00f2m \u00ebd \"Tor d\u00ebl Vicari\u00e0\") e ant \u00ebl s\u00e9col ch'a fa XIX a l'\u00e9 st\u00e0ita \u00ebdc\u00f2 dovr\u00e0 coma p\u00ebrzon p\u00ebr fomne.\n\u00d2spit arnom\u00e0.\nAnt j'edifissi ch'as trovavo tac\u00e0 a la p\u00f2rta, a son passaje v\u00e0ire p\u00ebrsonage arnom\u00e0: Carl Magn ant \u00ebl 773, d\u00ebl 947 Lotari, e Federich Barbarossa.\nA smijo anvece \u00ebd legende le notissie ch'a-i sio passaie Ovidi e Pilat.\nParch Archeol\u00f2gich.\nD\u00ebl 2006 la Comun-a 'd Turin a l'ha decid\u00f9 \u00ebd f\u00e9 un parch archeol\u00f2gich p\u00ebr rende l'\u00e0rea dantorn pedonal. Tuta piassa C\u00e9sar August a l'\u00e9 dvent\u00e0 un giardin e a l'\u00e9 poss\u00ecbil marc\u00e9 a travers dla P\u00f2rta Palatin-a."}
{"id": "4907", "revid": "5688", "url": "https://pms.wikipedia.org/wiki?curid=4907", "title": "St\u00f2ria \u00ebd Paris", "text": "La sit\u00e0 a l'\u00e9 st\u00e0ita fond\u00e0 ansima n'\u00ecsola \u00ebd la Sen-a dai Paris, popolassion preroman-a gal-s\u00e8ltica \u00ebd p\u00ebscador e marin, vers \u00ebl 300 aGC.\nAnt \u00ebl 52 aGC l'\u00ecsola a l'\u00e9 ocup\u00e0 dai Roman che a la ciamo \"Lutetia Parisiorum\".\nD\u00ebl 360 ij sold\u00e0 roman a l'han proclamaje imperator Giulian l'ap\u00f2stata.\nD\u00ebl 508 Clodov\u00e9o a tramuda la capital d\u00ebl regn dij Franch a Paris.\nLa sit\u00e0 a l'ha na neuva fioridura dantorn a l'ann 1000, cand a l'\u00e9 proclam\u00e0 capital \u00ebd Fransa.\nD\u00ebl 1190 a l'\u00e9 dot\u00e0 'd na neuva sint\u00e0 fortific\u00e0.\nDurant la gu\u00e8ra dij sent agn (1337-1453), Paris a l'\u00e9 v\u00e0ire vire ocup\u00e0 da j'angl\u00e8is.\nD\u00ebl 1430 Enrich IV d'Anghilt\u00e8ra a l'\u00e9 st\u00e0it ancoron\u00e0 re 'd Fransa a Notre-Dame, ma d\u00ebl 1437 l'ocupassion angl\u00e8isa a finiss.\nAnt la sconda mit\u00e0 d\u00ebl s\u00e9col ch'a fa XVI a j\u00eb s-ci\u00f2po le gu\u00e8re \u00ebd religion antra potestant e cat\u00f2lich, ch'a son riv\u00e0 a s\u00f2 moment p\u00ec a\u00f9ss ant la neuit \u00ebd San Bartrom\u00e9 antra ij 23 e ij 24 d'ost 1572.\nD\u00ebl 1594 Enrich IV \u00ebd Navara, na vira a la testa dj'ugon\u00f2t protestant, vn\u00f9 cat\u00f2lich a intra an sit\u00e0 e as propon \u00ebd port\u00e9 la pas ant \u00ebl pais.\nCon Luis XIV la sit\u00e0 as fa p\u00ec granda e p\u00ec bela, con la costrussion d\u00ebl Palass \u00ebd Versailles e dij doi arch \u00ebd trionf \u00ebd P\u00f2rta Saint-Denis e P\u00f2rta Saint-Martin, la creassion dij giardin dle Tuileries, la costrussion \u00ebd Les Invalides.\nIj s\u00f2 urbanista a l'han proget\u00e0 e realis\u00e0 piassa dle Vit\u00f2rie e piassa Vend\u00f4me.\nA l'ha \u00ebdc\u00f2 anstitu\u00ec la compan\u00eca dla Com\u00e9die fran\u00e7aise e a l'ha f\u00e0it na prima division \u00ebd Paris an quart\u00e9 (\"arrondissements\").\nL\u00eb scontent \u00ebd la popolassion a l'\u00e9 ch\u00ebrs\u00f9 durant \u00ebl regn dij s\u00f2 sucessor.\nAi 14 \u00ebd luj 1789 a l'\u00e9 s-ciop\u00e0 la Rivolussion frans\u00e8isa e ij Parisin a van a l'ass\u00e0ot dla fort\u00ebssa-p\u00ebrzon dla Bastija. Ant \u00ebl 1792 a nass la Rep\u00f9blica Frans\u00e8isa e con costa \u00ebl Teror ch'a finiss peui mach doi ani d\u00f2p.\nAi 21 \u00ebd gen\u00e9 1793 Luis XVI a l'\u00e9 decapit\u00e0.\nPass\u00e0 la Rivolussion, d\u00ebl 1799 a ciapa \u00ebl pod\u00e8j Napoleon Bon-a-part con un colp d\u00eb stat.\nAi 2 d\u00eb dz\u00e8mber 1804 a l'\u00e9 proclamasse imperator ant la catedral \u00ebd Notre-Dame.\nNapoleon a costruiss l'Arch \u00ebd Trionf.\nAnt \u00ebl mars d\u00ebl 1814, prussian e russi a l'han ocup\u00e0 Paris.\nAi 2 d\u00eb dz\u00e8mber 1852 Luis Bon-a-part, novod \u00ebd Napoleon, a f\u00e0 un colp d\u00eb stat e as d\u00e0 \u00ebl t\u00ectol \u00ebd Napoleon III, imperator dij frans\u00e8is.\nCon l'agiut d\u00ebl Baron Haussman a cambia ancora la sit\u00e0 con l'edificassion d\u00ebl Teatro \u00ebd l'\u00d2pera, dij Champs \u00c9lys\u00e9es e via f\u00f2rt.\n\u00cbd maj 1871 la comun-a \u00ebd Paris a l'\u00e9 cras\u00e0 con violensa.\nAnt \u00ebl 1900 a-i nass \u00ebl Metr\u00f2 giust an temp per l'Esposission universal.\nDurant la sconda gu\u00e8ra mondial, j'alman a \u00f2cupo Paris da giugn 1940 a ost 1944.\nDurant l'ocupassion la capital a l'\u00e9 spost\u00e0 a Vichy ant \u00ebl sud dla Fransa.\nAnt \u00ebl 1968 Paris l'\u00e9 sfond dla Rivolussion dj\u00eb student, pass\u00e0 a la st\u00f2ria coma \u00ebl Magg frans\u00e8is."}
{"id": "4909", "revid": "71", "url": "https://pms.wikipedia.org/wiki?curid=4909", "title": "Zhu Shu Zhen", "text": "Poet\u00ebssa viv\u00f9a ant \u00ebl s\u00e9col ch'a fa XII.\n\u00cbd soa vita as sa p\u00f2ch.\nA l'av\u00eca mari\u00e0 un mercant e a l'ha scriv\u00f9 dij vers \u00ebstrassiant an s\u00ebl maleur \u00ebd s\u00f2 mariage."}
{"id": "4910", "revid": "57", "url": "https://pms.wikipedia.org/wiki?curid=4910", "title": "Dem\u00f2crit", "text": "Fil\u00f2sof, siensi\u00e0 e matem\u00e0tich, nass\u00f9 a Abdera, an Tracia, e ativ ant la sconda mit\u00e0 d\u00ebl V s\u00e9col aGC.\nLa chestion dle d\u00e0ite.\nAn sla cronolog\u00eca \u00ebd Dem\u00f2crit a-i ero ant l'antichit\u00e0 doe tradission diferente.\nDapress un-a, a sar\u00eca nass\u00f9 vers \u00ebl 500 aGC e m\u00f2rt d\u00ebl 404 anviron e a sar\u00eca st\u00e0it mag\u00ecster d\u00ebl sofista Prot\u00e0gora; conforma a l'\u00e0utra, a sar\u00eca viv\u00f9 antra ij s\u00e9coj V e IV aGC (miraco nass\u00f9 anviron d\u00ebl 460 aGC e m\u00f2rt anviron d\u00ebl 361 aGC), contemporani \u00ebd S\u00f2crate e p\u00ec giovo \u00ebd Prot\u00e0gora d'almanch na generassion.\nCosta sconda tradission a l'\u00e9 cola che al di d'ancheuj a l'\u00e9 la p\u00ec acet\u00e0.\nTutun, bele che ant \u00ebs cas-s\u00ec Dem\u00f2crit a l'ha dzorviv\u00f9 a S\u00f2crate d'un pess, la storiograf\u00eca tradissional a l'ha classificalo antra ij pre-socr\u00e0tich.\nLa chestion dla cronolog\u00eca a resta amportanta p\u00ebr pod\u00e8j cap\u00ec j'anfluense ress\u00ecproche antra l'atomism democrit\u00e9o e j'\u00e0utre corent \u00ebd pens\u00e9 sient\u00ecfich d\u00ebl V s\u00e9col aGC.\nA l'\u00e9 tutun sigur che Leucip a l'\u00e9 st\u00e0it s\u00f2 mag\u00ecster.\nSoa vita e s\u00f2 pens\u00e9.\nDem\u00f2crit a l'av\u00eca ardit\u00e0 na bon-a fortun-a, ch'a l'ha p\u00ebrmetuje \u00ebd viag\u00e9 motobin: i lo trovoma a Atene, an Egit (ant\u00e9 ch'a l'\u00e9 st\u00e0it p\u00ebr set agn e a l'ha studi\u00e0 ij sistema matem\u00e0tich e f\u00ecsich dle sc\u00f2le antiche) e p\u00ec tard an Mesopotamia, peul desse ch'a sia pass\u00e0 \u00ebdc\u00f2 an India e an Eti\u00f2pia.\nA l'\u00e9 rintr\u00e0 dai s\u00f2 viage ch'a l'era vn\u00f9 p\u00f2ver.\nA l'ha port\u00e0 l'arserca natural\u00ecstica a n'\u00e0ut livel \u00ebd rigor sient\u00ecfich.\nS\u00f2 pens\u00e9 a l'era rest\u00e0 bandon\u00e0 p\u00ebr v\u00e0ire agn, p\u00ebr peui esse torna pij\u00e0 an considerassion da Arist\u00f2til.\nLa teor\u00eca atomista.\nA l'\u00e9 avos\u00e0 dzortut p\u00ebr soa teor\u00eca an sla materia, che chiel a considerava coma form\u00e0 da part nen divis\u00ecbij e ch'a ciamava \u00e0tom.\nCosta teor\u00eca a l'era gi\u00e0 st\u00e0ita smon\u00f9a da Leucip.\nConforma a Posid\u00f2ni, la teor\u00eca atomista a l'av\u00eca \u00ebd sorgiss motobin antiche: a armontava andar\u00e9 fin-a ai fenis dl\u00eb scond milegn aGC; p\u00ebr d'\u00e0utri, Dem\u00f2crit a l'av\u00eca amprend\u00f9 le dutrin-e dij mago persian e dj\u00eb str\u00f2logo cald\u00e9o a Abdera o p\u00ec tard an Egit.\nLe dutrin-e \u00ebd Dem\u00f2crit a tratavo \u00ebd fasson direta \u00ebl problema sporz\u00f9 daj fil\u00f2sof pre-socr\u00e0tich d\u00eb smon-e na spiegassion ch'a st\u00e8issa an p\u00e9 dl'univers f\u00ecsich, e a vor\u00eco r\u00ebsponde a le dutrin-e dj'eleat.\nParm\u00e9nid, fondador dla sc\u00f2la ele\u00e0tica, a l'av\u00eca fort\u00ec che gnente a peul nasse da l\u00f2n ch'a l'\u00e9 p\u00e0, e che tut l\u00f2n ch'a l'\u00e9 a peul nen sub\u00ec d'alterassion o \u00ebd modificassion, p\u00ebrch\u00e8 d\u00ebsn\u00f2 a dventr\u00eca l\u00f2n ch'a l'\u00e9 p\u00e0.\nDonca, quals\u00ebss\u00eca tentativ d\u00eb spiegh\u00e9 l'univers f\u00ecsich tanme deriv\u00e0 da un-a o p\u00ec sostanse originarie a l'era condan\u00e0 al faliment, dagi\u00e0 che a comportava dij cambiament ant le sostanse originarie.\nL'atomism \u00ebd Dem\u00f2crit a s\u00ebrcava d\u00eb schivi\u00e9 st'arten, gavandje a j'element costitutiv originari scasi tute le qualit\u00e0 ch'as manifesto ant j'oget deriv\u00e0 da lor: \u00ebl pien e \u00ebl veuid, visad\u00ec l'esse e l'esse p\u00e0 (conforma a na problem\u00e0tica giumaj pij\u00e0 an manera definit\u00ecva dal pens\u00e9 parmenid\u00e9o), a dventavo la base dla spiegassion democrit\u00e9a dl'univers.\nL'esse a son j'\u00e0tom, dari\u00e9 costituent \u00ebd l'univers, indivis\u00ecbij, an quantit\u00e0 sensa fin, dot\u00e0 d'un moviment natural.\n\u00cbl veuid a resta necessari p\u00ebr l'agregassion e la separassion \u00ebd j'\u00e0tom: sensa \u00ebd chiel a-i sar\u00eca p\u00e0 \u00ebd moviment e a sar\u00eca imposs\u00ecbil \u00ebspiegh\u00e9 la formassion dij mond.\nA l'ip\u00f2tesi dl'\u00e0tom tanme dari\u00e9 e p\u00ec ancreus costituent \u00ebd l'univers, Dem\u00f2crit a l'era rivaje an arfletend an sla problem\u00e0tica dla divisibilit\u00e0 a l'infin\u00ec, smon\u00f9a da Zenon.\nA fa na distinsion antra 'l camp matem\u00e0tich, ant\u00e9 che na division par\u00e8j a resta poss\u00ecbil, e \u00ebl camp f\u00ecsich, andoa, a l'op\u00f2st, s\u00f2n a peul p\u00e0 ancapit\u00e9, d\u00ebsn\u00f2 as rivr\u00eca a anul\u00e9 l'istess mond f\u00ecsich.\nSoa spiegassion a l'era che, a l'adoss, a travers l\u00eb spassi veuid infin\u00ec a-i ero sbardl\u00e0 na caterva d'\u00e0tom corporin s\u00f2lid, \u00ebd forme e dimension diferente.\nCosti \u00e0tom a l'ero tant cit da nen pod\u00e8isse s-ciair\u00e9.\nA l'ero f\u00e0it \u00ebd sostansa omogenia, a conten\u00eco p\u00e0 \u00ebd veuid n\u00ec filure, e a bogiavo an continuassion \u00ebd fasson uniforma an tute le diression trames al veuid.\nAl moment che na part\u00eca d'\u00e0tom a l'\u00e9 isolasse, a l'\u00e9 vnusse a form\u00e9 un gorgh che a l'ha f\u00e0it s\u00ec che \u00e0tom s\u00ecmij a fusso tir\u00e0 vers d'\u00e0utri \u00e0tom par\u00e8j \u00ebd lor: da cost moviment a l'\u00e9 formasse na strutura sf\u00e9rica ch'a contn\u00eca la t\u00e8ra, \u00ebl cel e ij c\u00f2rp celest, visad\u00ec n'univers \u00ebsf\u00e9rich.\nDagi\u00e0 che la quantit\u00e0 d'\u00e0tom e l'estension d\u00ebl veuid a l'av\u00eco p\u00e0 fin, as son formasse v\u00e0ire sistema c\u00f2smich, dont cheidun as d\u00ebsblo an andasend a sbate contra d'\u00e0utri, e cheidun a s\u00e9ghita a esiste (p\u00ebr esempi \u00ebl n\u00f2str).\nP\u00ebr Dem\u00f2crit, minca moviment e minca cambiament a l'era provoc\u00e0 da la necessit\u00e0, ma costa a vnis\u00eca da na c\u00e0usa a l'anterior, p\u00e0 da n'agent operant da f\u00f2ra: a l'era l'arzult\u00e0 necessari d\u00ebl moviment natural \u00ebd j'\u00e0tom.\nJ'\u00e0tom, scond chiel, a l'av\u00eco grand\u00ebssa e forma e j'agreg\u00e0 d'\u00e0tom a l'ero diferent e a la sorgiss \u00ebd c\u00f2se diferente pr\u00f2pe p\u00ebr soa forma geom\u00e9trica e grand\u00ebssa diferente e p\u00ebr la posission che j'\u00e0tom a vnis\u00eco a pij\u00e9 an gionzendse.\nA diferensa da l\u00f2n ch'a far\u00e0 Epicur, Dem\u00f2crit a negava che l'\u00e0tom a l'\u00e8issa un p\u00e8is: soss\u00ec a l'era determin\u00e0 dal moviment, da l'andi diferent cre\u00e0 andrinta un gorgh; donca \u00ebl p\u00e8is a restava nen la c\u00e0usa d\u00ebl moviment.\nL'ordinament d\u00ebl mond propon\u00f9 da Dem\u00f2crit a lassava f\u00f2ra quals\u00ebss\u00eca finalism.\nLa teor\u00eca dla conossensa.\nSoa teor\u00eca dla conossensa a ven drit da la concession atomista.\nA travers dij d\u00e0it fenom\u00e9nich, as ven-o a con\u00f2sse le c\u00f2se invis\u00ecbij, la composission at\u00f2mica dla materia; le passion a manifesto la teor\u00eca dla conossensa \u00ebd l\u00f2n ch'a s\u00eb smija, che Dem\u00f2crit a l'ha pij\u00e0 da Emp\u00e9docle.\nConforma a la vision materialista, Dem\u00f2crit a fort\u00eca che la sensassion, p\u00ebr mojen dla qual i cujoma ij d\u00e0it sens\u00ecbij, a riva p\u00ebr contat diret: dij fluss d'\u00e0tom a parto da j'oget e a toco ij n\u00f2stri sens, determinand j'image dle c\u00f2se.\nLe diferense \u00ebd qualit\u00e0 dj'oget conoss\u00f9e a travers dij sens a dipendo da la natura e da la disposission dj'\u00e0tom e d\u00ebl veuid; dal rancontr con ij n\u00f2stri sens a nasso j'ansidite \"qualit\u00e0 secondarie\", visad\u00ec ij color, ij savor e via f\u00f2rt.\nCoste a son conseguensa \u00ebd v\u00e0ire disposission dj'\u00e0tom, a son presente an quals\u00ebss\u00eca oget ch'a l'ha la giusta configurassion at\u00f2mica e a cangio o a d\u00ebsparisso con \u00ebl cang\u00e9 dla configurassion.\nLe sensassion a son bas\u00e0 an s\u00ebl toch e a son dov\u00f9e a image ch'a intro ant j'\u00f2rgo sensoriaj da f\u00f2ra e a pr\u00f2voco d'alterassion ant \u00ebl soget.\nLe qualit\u00e0 a son donca na modificassion \u00ebd la sensassion, p\u00e0 na propriet\u00e0 dl'\u00e0tom, ch'a l'ha mach forma e grand\u00ebssa (j'ansidite \"qualit\u00e0 primarie\").\nCosta distinsion antra qualit\u00e0 primarie e secondarie a ant\u00ecssipa cola \u00ebd Locke.\nDem\u00f2crit a l'\u00e9 \u00ebl prim ant\u00e9 ch'i trovoma un tentativ serios d\u00eb spiegh\u00e9 ij color: a considerava n\u00e8ir, ross, bianch e verd tanme primari; j'\u00e0utri color, e a-i na i-\u00e9 infin\u00ec, a arzulto da na m\u00ebs-cia \u00ebd costi quatr.\n\u00cbdc\u00f2 l'\u00e0nima, conforma a Dem\u00f2crit, a l'era compon\u00f9a d'\u00e0tom che, coma coj d\u00ebl feu, a l'av\u00eco forma sf\u00e9rica; \u00ebl pens\u00e9 coma \u00ebdc\u00f2 la sensassion, a l'era l'arzult\u00e0 dl'anterassion antra j'\u00e0tom \u00ebd l'\u00e0nima e le configurassion at\u00f2miche ch'a vnis\u00eco da f\u00f2ra.\nLa matem\u00e0tica.\nDem\u00f2crit a l'ha scriv\u00f9 v\u00e0ire euvre \u00ebd matem\u00e0tica, an sla geometr\u00eca, ij n\u00f9mer e j'irassionaj, tute p\u00ebrd\u00f9e.\nSoa concession atomista dla materia a l'ha mnalo a consider\u00e9 un s\u00f2lid tanme form\u00e0 da na quantit\u00e0 motobin granda \u00ebd seuj paralej, e a smija che s\u00f2n a l'abia p\u00ebrmetuje \u00ebd dimostr\u00e9 che \u00ebl volum \u00ebd na pir\u00e0mida a l'\u00e9 la tersa part d\u00ebl volum d'un prisma con l'istessa base e l'istessa aut\u00ebssa.\nCosta fasson \u00ebd f\u00e9 ij cont d'\u00e0ree e volum a sar\u00e0 critic\u00e0 da Archimede.\nLe siense sossiaj.\nDem\u00f2crit a l'ha smon\u00f9 \u00ebdc\u00f2 d'ip\u00f2tesi an sl'or\u00ecgin dle prime sossiet\u00e0 uman-e e d\u00ebl lengage.\nP\u00ebr chiel j'\u00f2m, a l'ancamin nen bon a dovr\u00e9 l'esperiensa e la t\u00e9cnica, a l'ero cras\u00e0 confront\u00e0 a le dificolt\u00e0 \u00ebd l'ambient natural (la fam, la fr\u00e8id e via f\u00f2rt).\nP\u00ec tard as son gropasse antra 'd lor p\u00ebr protegg-se l'un l'\u00e0utr e a l'han amprend\u00f9 a comunich\u00e9 anventand dle par\u00f2le ch'a designo j'oget conforma a 'n prinsipi tut af\u00e0it convensional.\nSbaruv\u00e0 da le calamit\u00e0 naturaj, dont a son nen bon a trov\u00e9 na spiegassion, a j'atribuisso \u00ebd car\u00e0ter \u00ebd la divinit\u00e0.\nPar\u00e8j na sossiet\u00e0 a ch\u00ebrs e as d\u00ebsvlupa fin-a a che, p\u00ebr tr\u00f2pa rich\u00ebssa, a men-a a l'ingiustissia e a la disugualiansa e a l'\u00e9 c\u00e0usa par\u00e8j \u00ebd soa pr\u00f2pia d\u00ebstrussion.\nDa costa vision d\u00ebl mond, ordin\u00e0 conforma a necessit\u00e0, con soe laj che \u00ebl pens\u00e9 uman a peul cap\u00ec, Dem\u00f2crit a fas\u00eca ven-e n'ant\u00ebrpretassion seren-a dla vita \u00ebd minca \u00f2m e n'arflession pasia an s\u00ebl valor \u00ebd la vita assossi\u00e0.\nAn efet, Dem\u00f2crit a l'\u00e9 arpresent\u00e0 da la tradission tanme \"\u00ebl fil\u00f2sof ch'a rij\".\nLa moral.\nAn soe dite moraj, dont an resto v\u00e0ire frament, Dem\u00f2crit a sb\u00f2ssa la figura d\u00ebl savi che pasi a gi\u00f9dica le c\u00f2se e a d\u00e0 a la rason la possibilit\u00e0 \u00ebd mostresse l\u00ecbera d\u00ebdnans a j'aveniment.\nCoste sentense a son \u00ebst\u00e0ite so\u00e8ns ant\u00ebrpret\u00e0 tanme incoerente con soa vision mecanicista e material\u00ecstica dl'univers.\nMa an efet, an Dem\u00f2crit a-i seurt f\u00f2ra, bele che sensa \u00ebl rigor che p\u00ec tard a sar\u00e0 dj\u00eb st\u00f2ich e dj'epicur\u00e9o, l'ideal \u00ebd la rassionalit\u00e0 mn\u00e0 a cossiensa \u00ebd vita \u00e9tica.\nLa sapiensa a consist a pens\u00e9 bin, parl\u00e9 bin e f\u00e9 bin.\nS\u00f2n as peul fesse pr\u00f2pe p\u00ebrch\u00e8 un a con\u00f2ss \u00ebl mond 'me ch'a l'\u00e9 e a l'ha cap\u00ec la necessit\u00e0 \u00ebd s\u00f2 \u00f3rdin.\nDem\u00f2crit a sbefia coj che a giust\u00ecfico soe assion sensa sust an dasend la colpa a l'asar: l'asar a esist pa, a l'\u00e9 mach na scusa p\u00ebr deghis\u00e9 pr\u00f2pia ignoransa.\nDagi\u00e0 che mincadun a peul riv\u00e9 a la conossensa, a l'\u00e9 colp\u00e8ivol chi ch'a va dapress a j'aparense, arfudandse \u00ebd dovr\u00e9 la rason.\nPar\u00e8j, la vita d\u00ebl savi a l'\u00e9 carateris\u00e0 da la tranquilit\u00e0 d'\u00e0nim, ch'a p\u00ebrmet \u00ebd giudich\u00e9, conforma a la rason e a la conossensa dij pias\u00ec e dle passion, le c\u00f2se amportante dla vita.\nP\u00ebr Dem\u00f2crit, la tranquilit\u00e0 dla vita andividual a ven prima che \u00ebl travaj e l'angagg ant la comunit\u00e0 pol\u00ectica e sossial.\nS\u00f2 ideal \u00ebd savi\u00ebssa a l'\u00e9 leugn da l'angagg socr\u00e0tich e plat\u00f2nich, an ch\u00e8ich manera a ant\u00ecssipa la figura d\u00ebl savi epicur\u00e9o e a arpresenta bin, ant l'Atene torment\u00e0 \u00ebd coj agn, la decision \u00ebd coj ch'a l'han ambrass\u00e0 l'arserca filos\u00f2fica d\u00ebsgrop\u00e0 daj problema pol\u00ectich concret.\nCost-s\u00ec \u00ebd Dem\u00f2crit a l'\u00e9 n'andividualism d'adoss sient\u00ecfich, ch'a l'\u00e9 l'\u00e0utra facia dl'andividualism pol\u00ectich che ch\u00e8ich sofista a mostravo an coj agn.\n\u00c0utre contribussion.\nIj talent \u00ebd Dem\u00f2crit as son esprimusse an tuti ij setor.\nAnt ij s\u00f2 travaj as treuvo d'antissipassion dl'idrost\u00e0tica archimedien-a e d\u00ebl prinsipi d'inersia.\nA l'\u00e9 \u00ebdc\u00f2 autor \u00ebd travaj an sla poes\u00eca e l'astrolog\u00eca.\nIj s\u00f2 scrit.\nAs con\u00f2sso ij t\u00ectoj \u00ebd p\u00ec che sessanta scrit \u00ebd Dem\u00f2crit, ma dle soe euvre a son rivane mach ch\u00e8ich senten-e \u00ebd sitassion, dont v\u00e0ire a l'\u00e9 bel f\u00e9 ch'a sio gnanca soe.\nP\u00ebr con\u00f2sse j'id\u00e8je \u00ebd Dem\u00f2crit a ven-o p\u00ec a taj j'esposission \u00ebsmon\u00f9e da Arist\u00f2til (ch'a l'av\u00eca scriv\u00f9 un l\u00ecber, ancheuj p\u00ebrd\u00f9, \"Su Dem\u00f2crit\"), Teofrast e j'\u00e0utri comentator p\u00ec tard.\nIj s\u00f2 scrit a l'ero st\u00e0it ordin\u00e0 da Trasil d\u00ebl I s\u00e9col dGC an tetralog\u00ece, visad\u00ec an part\u00ece \u00ebd quatr."}
{"id": "4911", "revid": "9930", "url": "https://pms.wikipedia.org/wiki?curid=4911", "title": "Kur\u00f3w", "text": "Kur\u00f3w a l'\u00e9 'n borgh dla Pol\u00f2nia.\nA conta 2.804 abitant (2007).\nGeograf\u00eca.\nKur\u00f3w a resta a 31 chil\u00f2meter a n\u00f2rd-\u00f2vest \u00ebd Lublin e a 16 chil\u00f2meter a est \u00ebd Pu\u0142awi, arlongh la stra antra ste doe sit\u00e0."}
{"id": "4912", "revid": "118", "url": "https://pms.wikipedia.org/wiki?curid=4912", "title": "Helvella macropus", "text": "Un capel da pr\u00e8ive: la Helvella macropus.\nDescrission.\nAut fin a 7 cm.. Gamba sil\u00ecndrica, slong\u00e0, grisa, feltr\u00e0. capel a cupola, fin a 3 cm., gris, biancastr da f\u00f2ra.\nAmbient.\nA ch\u00ebrs ant ij b\u00f2sch, soens isol\u00e0.\nComestibilit\u00e0.\n&lt;br&gt;\nSensa ant\u00ebresse alimentar."}
{"id": "4913", "revid": "118", "url": "https://pms.wikipedia.org/wiki?curid=4913", "title": "Helvella spadicea", "text": "Un capel da pr\u00e8ive: la Helvella spadicea.\nDescrission.\nCosto art\u00eccol a l'\u00e9 mach n\u00eb sboss. Da fin\u00ec.\nAmbient.\nA ch\u00ebrs ant ij teren sabios, a la prima.\nComestibilit\u00e0.\n&lt;br&gt;\nComest\u00ecbil."}
{"id": "4914", "revid": "118", "url": "https://pms.wikipedia.org/wiki?curid=4914", "title": "Choiromyces maeandriformis", "text": "Un pissacan: \u00ebl Choiromyces maeandriformis.\nDescrission.\nCosto art\u00eccol a l'\u00e9 mach n\u00eb sboss. Da fin\u00ec.\nAmbient.\nA ch\u00ebrs mes anter\u00e0, ant ij b\u00f2sch m\u00ebs-ci\u00e0.\nComestibilit\u00e0.\nAs peul nen mangesse."}
{"id": "4915", "revid": "118", "url": "https://pms.wikipedia.org/wiki?curid=4915", "title": "Peziza vesiculosa", "text": "Un pissacan: la Peziza vesciculosa.\nDescrission.\nFin a 10 cm. \u00ebd di\u00e0metr. Copa globolosa peui disteisa nen regolar, con \u00ebl b\u00f2rd ch'a resta dent\u00e0, biancastr. An drinta brun giaun, da f\u00f2ra con v\u00f2rva p\u00ec ciaira. Carn fr\u00e0gila, ciaira.\nAmbient.\nA ch\u00ebrs an sij teren brus\u00e0 e an sj'escrement.\nComestibilit\u00e0.\n&lt;br&gt;\nAs peul nen mangesse.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nPeziza vesciculosa Bull. : Fr."}
{"id": "4916", "revid": "71", "url": "https://pms.wikipedia.org/wiki?curid=4916", "title": "Peziza berthetiana", "text": "Un capel da pr\u00e8ive: la Peziza berthetiana.\nDescrission.\nCosto art\u00eccol a l'\u00e9 mach n\u00eb sboss. Da fin\u00ec.\nAmbient.\nA ch\u00ebrs an ambient mediterani, sota la rol, ij pin e ij Laurus.\nComestibilit\u00e0.\n&lt;br&gt;\nSensa anteresse alimentar.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nPeziza berthetiana Donadini"}
{"id": "4917", "revid": "118", "url": "https://pms.wikipedia.org/wiki?curid=4917", "title": "Peziza flavida", "text": "Un capel da pr\u00e8ive: la Peziza flavida.\nDescrission.\nCosto art\u00eccol a l'\u00e9 mach n\u00eb sboss. Da fin\u00ec.\nAmbient.\nA ch\u00ebrs an dzora a b\u00f2sch sensa sc\u00f2rsa \u00ebd latifeuje, a l'otonn.\nComestibilit\u00e0.\n&lt;br&gt;\nSensa ant\u00ebresse alimentar.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nPeziza flavida Phillips"}
{"id": "4918", "revid": "118", "url": "https://pms.wikipedia.org/wiki?curid=4918", "title": "Otidea auricula", "text": "Un capel da pr\u00e8ive: l'Otidea auricula.\nDescrission.\nCosto art\u00eccol a l'\u00e9 mach n\u00eb sboss. Da fin\u00ec.\nAmbient.\nA ch\u00ebrs sota ij sapin, soens arlongh a l'eva.\nComestibilit\u00e0.\n&lt;br&gt;\nSensa anteresse alimentar.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nOtidea auricula (Schaeffer) Cooke"}
{"id": "4919", "revid": "71", "url": "https://pms.wikipedia.org/wiki?curid=4919", "title": "Sowerbyella radiculata", "text": "Un pissacan: la Sowerbyella radiculata.\nDescrission.\nCosto art\u00eccol a l'\u00e9 mach n\u00eb sboss. Da fin\u00ec.\nAmbient.\nA ch\u00ebrs a l'otonn sota j'arsipress.\nComestibilit\u00e0.\n&lt;br&gt;\nSensa anteresse alimentar.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nSowerbyella radiculata (Sow. : Fr.) Nannfelt"}
{"id": "4920", "revid": "57", "url": "https://pms.wikipedia.org/wiki?curid=4920", "title": "Geopora sumneriana", "text": "Un pissacan: la Geopora sumneriana.\nDescrission.\nFin a 7 cm \u00ebd di\u00e0metr, copa anter\u00e0 peui as deurb a st\u00e8ila an surfassa. Imen\u00f2for gris \u00f2cra ci\u00e0ir. B\u00f2rd con longh p\u00e8il brun. \nAmbient.\nA ch\u00ebrs a la prima sota Cedrus atlantica, Cedrus deodara, Cedrus libani e via f\u00f2rt.\nComestibilit\u00e0.\n&lt;br&gt;\nSensa anteresse alimentar."}
{"id": "4921", "revid": "118", "url": "https://pms.wikipedia.org/wiki?curid=4921", "title": "Geopora arenosa", "text": "Un pissacan: la Geopora arenosa.\nDescrission.\nFin a 2 cm \u00ebd di\u00e0metr, copa mesa anter\u00e0 peui com na copa steil\u00e0 an surfassa. Imen\u00f2for da gris bleu a crema. B\u00f2rd con p\u00e8il brun curt, con sabia tac\u00e0. \nAmbient.\nA ch\u00ebrs ant ij teren sabios, an sle dun-e.\nComestibilit\u00e0.\n&lt;br&gt;\nSensa anteresse alimentar."}
{"id": "4922", "revid": "9930", "url": "https://pms.wikipedia.org/wiki?curid=4922", "title": "Di\u00f2gene \u00ebd Sin\u00f2pe", "text": "Fil\u00f2sof c\u00ecnich.\nDi\u00f2gene a l'era nass\u00f9 a Sin\u00f2pe, al di d'ancheuj an Turch\u00eca, d\u00ebl 413 aGC.\nCand s\u00f2 pare a l'\u00e9 st\u00e0it esili\u00e0, Di\u00f2gene a l'ha av\u00f9 l'istessa s\u00f2rt e a l'ha tramud\u00e0 a Atene.\nAn viage vers Egin-a, dij pirata a l'han pijalo p\u00ebrzon\u00e9 e vend\u00f9 'me s-ciav a Creta a 'n corint ciam\u00e0 Xeniade.\n'Me tuor dle doe masn\u00e0 d\u00eb Xeniade, Di\u00f2gene a l'ha viv\u00f9 a Corint p\u00ebr \u00ebl rest \u00ebd soa vita, tuta dedic\u00e0 a predich\u00e9 le dutrin-e dl'auto-contr\u00f2l.\nA l'\u00e9 m\u00f2rt anviron d\u00ebl 323 aGC a Corint.\nDiss\u00ecpol d'Antistene, \u00ebl fondador \u00ebd la sc\u00f2la c\u00ecnica, Di\u00f2gene a l'era vn\u00f9 arnom\u00e0 p\u00ebr soe costume dr\u00f2le e soa sfaci\u00e0 indipendensa da j'anstitussion e ij potent.\nA butava la felicit\u00e0 dl'\u00f2m ant la sopression dij desideri e la povert\u00e0 volontaria: antra ij detaj \u00ebd soa biograf\u00eca a s\u00e0uta a j'euj soa arnonsia a tut ben material.\nAn vivend ant un botal, vest\u00ec mach \u00ebd na mantlin-a e mach padron \u00ebd soa bisaca, apress av\u00e8j s-ciair\u00e0 na masn\u00e0 b\u00e8ive con la man a l'\u00e9 privasse \u00ebdc\u00f2 \u00ebd soa tassa p\u00ebr b\u00e8ive.\nDar\u00e9 'd soa stravagansa voajanta, la filosof\u00eca \u00ebd Di\u00f2gene a consist an na nos dutrinal gor\u00ebgna, ch'as arflet ant un rigorism moral estrem \u00ebd soa cond\u00f2ta e ch'a l'\u00e9 smon\u00f9 \u00ebdc\u00f2 an v\u00e0ire euvre al di d'ancheuj p\u00ebrd\u00f9e.\nAn lassand perde la problem\u00e0tica l\u00f2gica e sient\u00ecfica, Di\u00f2gene a fonda s\u00f2 sistema an sla primass\u00eca dla virt\u00f9: costa a l'\u00e9 \u00ebl but \u00ebd l'\u00f2m e soa conquista - da fesse nen ant la sfera dla coltura, ma dl'ag\u00ec concret - as realisa con l'esaltassion dj'energ\u00ece spirituaj e f\u00ecsiche p\u00ebrsonaj, p\u00ebr mojen \u00ebd n'esercissi rigoros.\nLa virt\u00f9, p\u00ebr chiel, a consist\u00eca ant l'evit\u00e9 tut pias\u00ec f\u00ecsich, e \u00ebl dolor e la fam a j'ero d'agiut ant l'arserca dla bin.\nS\u00ecmbol \u00ebd soa concession ativ\u00ecstica a resta Eracle, dont \u00ebl c\u00ecnich as anspira an soa l\u00f2ta contra j'aptit materiaj.\nLa bin p\u00ec granda a l'\u00e9 identific\u00e0 con l'artorn a l\u00eb stat \u00ebd natura e un a-i riva a travers dla liberassion da tut \u00ebbz\u00f2gn andividual (\"autarch\u00eca\"), concep\u00eca pa mach ant la dimension d\u00ebl s\u00ecngol, ma d\u00ebdl\u00e0 dij confin sivij e stataj, an na prospetiva slarg\u00e0 a l'univers uman (\"cosmopolitism\").\nDa na mira sossial, Di\u00f2gene a pr\u00e9dica un comunism estrem, ch'a riva a la compropriet\u00e0 dle fomne e dij fieuj.\nS\u00f2 m\u00ebssage arvolussionari, ch'a ant\u00ecssipa la moral \u00ebst\u00f2ica (e p\u00ebr ch\u00e8ich aspet cola cristian-a) a l'\u00e9 la contraposission viv\u00f9a \u00ebd valor neuv r\u00ebspet a j'ideaj corent cristalis\u00e0 da le convension e da l'egoism."}
{"id": "4923", "revid": "9930", "url": "https://pms.wikipedia.org/wiki?curid=4923", "title": "Matem\u00e0tica", "text": "La matem\u00e0tica a l'\u00e9 na siensa, nen emp\u00ecrica ma rassional.\nA l'\u00e9 un-a dj'ativit\u00e0 colturaj fondamentaj e un patrim\u00f2ni dla sivilt\u00e0 uman-a e n'utiss p\u00ebr la conossensa dla realt\u00e0.\nSoa carater\u00ecstica fondamental a l'\u00e9 \u00ebl concet \u00ebd dimostrassion, ch'a consist ant \u00ebl deriv\u00e9 dle conclusion rigorose an partend da n'ansem d'assunsion e an dovrand dle r\u00e9gole l\u00f2giche.\n\u00cbl but a l'\u00e9 col \u00ebd dimostr\u00e9 \u00ebd teorema ch'a fortisso dle propiet\u00e0 d\u00eb schema e \u00ebd forme.\nElement fondamentaj \u00ebd la matem\u00e0tica a son la l\u00f2gica e l'antuission; l'an\u00e0lisi e la costrussion; la generalit\u00e0 e \u00ebl detaj: a l'\u00e9 la creativit\u00e0 ch'a s-ci\u00f2d da la s\u00ecntesi \u00ebd costi concet op\u00f2st ch'a na cissa \u00ebl d\u00ebsvlup.\nA-i \u00e9 'dc\u00f2 chi a l'ha armarc\u00e0 che l'element predominant ant la creativit\u00e0 matem\u00e0tica a l'\u00e9 l'arserca est\u00e9tica.\nAnt \u00ebl cors dla st\u00f2ria la matem\u00e0tica a l'ha f\u00e0it na caterva \u00ebd progress e a l'\u00e9 so\u00e8ns d\u00ebsvlupasse an diression nen \u00ebspet\u00e0, ma a l'ha sempe mantn\u00f9 un car\u00e0ter unitari.\nA l'\u00e9 tutun poss\u00ecbil arcon\u00f2ss-ne v\u00e0ire setor, dont ij termo a son nen precis e che a l'han \u00ebd f\u00f2rte anterassion an tra 'd lor.\nAl di d'ancheuj le branche prinsipaj dla matem\u00e0tica a son la l\u00f2gica matem\u00e0tica, l'\u00e0lgebra, la geometr\u00eca, l'an\u00e0lisi, la probabilit\u00e0, la f\u00ecsica matem\u00e0tica.\nL\u00f2n ch'a l'\u00e9.\nA l'\u00e9 malf\u00e9 d\u00e9 dla matem\u00e0tica na definission precisa.\nConforma a na veja definission, a sar\u00eca l\u00eb studi dij n\u00f9mer (aritm\u00e9tica) e dle forme (geometr\u00eca).\nNa descrission p\u00ec comprensiva a la definiss tanme la siensa dla dimostrassion rigorosa, visad\u00ec un m\u00e9tod sient\u00ecfich ch'as anteressa a la dedussion l\u00f2gica \u00ebd conseguense an ancaminand da 'd prem\u00ebsse generaj.\nTutun, p\u00ebr d\u00ebsmenti\u00e9 pa gnente d\u00ebl camp d'assion \u00ebd la matem\u00e0tica, a l'han fin-a propon\u00f9 \u00ebd definila tanme \"l\u00f2n ch'a fan ij matem\u00e0tich\".\nAn efet, la comunit\u00e0 sient\u00ecfica matem\u00e0tica a l'\u00e9 form\u00e0 da:\nAnterassion con j'\u00e0utre dissiplin-e.\nFin daj temp p\u00ec antich, ij problema matem\u00e0tich a l'han anteress\u00e0 ij fil\u00f2sof.\nUn-a dle rason a l'\u00e9 che p\u00ebr descrive la plancia f\u00ecsica d\u00ebl mond as deuvro d'utiss matem\u00e0tich.\nAnt la f\u00ecsica, ma \u00ebdc\u00f2 ant j'\u00e0utre siense naturaj tanme la ch\u00ecmica o la medzin-a, as deuvro viaman \u00ebd p\u00ec utiss e m\u00e9tod dla matem\u00e0tica.\nAnt \u00ebl camp \u00ebd la biolog\u00eca as treuva d'aplicassion amportante dij m\u00e9tod anal\u00ectich e stat\u00ecstich.\nA venta tutun armarch\u00e9 che l'aplicassion d\u00ebl m\u00e9tod matem\u00e0tich a dle siense tanme la biolog\u00eca a ciama so\u00e8ns \u00ebd f\u00e9 dle simplificassion ant j'ip\u00f2tesi ch'a peulo \u00ebdc\u00f2 mn\u00e9 a d'arzult\u00e0 nen acet\u00e0bij.\nLa branca p\u00ec veja dle siense f\u00ecsiche a l'\u00e9 l'astronom\u00eca e a l'ancamin dl'era moderna a l'\u00e9 st\u00e0ita pr\u00f2pe chila a av\u00e8j p\u00ec da manca d'utiss matem\u00e0tich.\nD\u00ebl Sinch-sent, p\u00ebr dj\u00eb bz\u00f2gn astron\u00f2mich a l'\u00e9 fabric\u00e0 la trigonometr\u00eca.\nL'achit dla f\u00ecsica bas\u00e0 conforma a id\u00e8je e concet modern as dev a Galilei, ch'a fort\u00eca che \"\u00ebl l\u00ecber dl'univers a l'\u00e9 scriv\u00f9 an car\u00e0ter matem\u00e0tich\".\nAl di d'ancheuj la matem\u00e0tica a l'\u00e9 an camin a pij\u00e9 un r\u00f2l viaman p\u00ec amportant ant la siensa, la tecnolog\u00eca e la sossiet\u00e0 midema, e la conom\u00eca a l'\u00e9, antra le siense sossiaj, la p\u00ec avans\u00e0 ant l'utilisassion \u00ebd t\u00e9cniche matem\u00e0tiche.\nLa siensa dj'ordinator, ch'a l'\u00e9 pa na branca dla matem\u00e0tica, a deuvra la matem\u00e0tica an manera ancreusa.\nD'\u00e0utra part, le siense aplic\u00e0 a l'han \u00ebsmon\u00f9 l'ocasion d\u00eb studi\u00e9 dij problema anal\u00ectich motobin amportant, an determinand par\u00e8j \u00ebl progress \u00ebd la matem\u00e0tica pura.\nSt\u00f2ria.\nLe r\u00e8is \u00ebst\u00f2riche dla matem\u00e0tica a fongo ant ij temp p\u00ec antich; a l'\u00e9 franch bel f\u00e9 che al prinsipi a l'\u00e8issa tanme but mach d'arz\u00f2lve \u00ebl problema \u00ebd f\u00e9 \u00ebd cont.\nTestimonianse \u00ebd cont a son \u00ebst\u00e0ite trov\u00e0 ch'a armonto a l'\u00f2m \u00ebd Neanderthal, apopr\u00e9 d\u00ebl 50.000 aGC.\n\u00cbd l'\u00f2m \u00ebd Cro-Magnon (apopr\u00e9 25.000 aGC) a son rivane dij diss\u00e8gn geom\u00e9trich.\n\u00cbl d\u00ebsvlup dla capassit\u00e0 \u00ebd f\u00e9 \u00ebd cont a armonta al Paleol\u00ectich: an col che al di d'ancheuj a l'\u00e9 \u00ebl L\u00ecban a son \u00ebst\u00e0it trov\u00e0 dj'\u00f2ss d'animaj, dat\u00e0 antra 'l 15.000 e \u00ebl 12.000 aGC, con dle serie d'anch\u00ebrne argrop\u00e0 an part\u00ece dl'istessa cardinalit\u00e0.\nL'arpresentassion dij cont a l'\u00e9 donca vn\u00f9ita motobin prima dl'anvension dla scritura, che d'\u00e0utra part a smija esse nass\u00f9a pr\u00f2pe da l'evolussion d'un sistema \u00ebd memorisassion dla contabilit\u00e0.\nLe prime sivilisassion.\nLe matem\u00e0tiche pre-el\u00e9niche a coato anviron tre milegn, prima d\u00ebl 600 aGC.\nAn ancaminand con ij s\u00f2 prim progress amportant, euvra dle sivilt\u00e0 mesopot\u00e0miche e egissia, \u00ebl but dla matem\u00e0tica a resta nen confin\u00e0 mach a l'arzolussion \u00ebd problema pr\u00e0tich, ma a l'\u00e9 \u00ebdc\u00f2, miraco dzortut, adress\u00e0 al d\u00ebsvlup d\u00eb schema generaj p\u00ebr l'elaborassion dla conossensa.\nJ\u00eb sgav archeol\u00f2gich a l'han trov\u00e0 v\u00e0ire senten-e 'd taul\u00ebtte \u00ebd cr\u00e8ja babilon\u00e8ise, scrite an graf\u00eca cuniforma: scasi t\u00ebrzent a r\u00ebsguardo la matem\u00e0tica e a d\u00e0ito o bin dl'\u00e9poca dla prima dinast\u00eca babilon\u00e8isa (an tra 'l 1800 e \u00ebl 1500 aGC), marc\u00e0 dal regn d'Hamurabi, o bin d\u00ebl per\u00ecod elen\u00ecstich (an tra 'l 600 aGC e 'l 300 dGC), da la dinast\u00eca cald\u00e8ja a l'amper sel\u00e9ucid.\nLe taul\u00ebtte a smon-o dle serie 'd n\u00f9mer, dle relassion geom\u00e9triche e \u00ebd problema.\nIj Cald\u00e9o a l'av\u00eco dle conossense aritm\u00e9tiche spanti\u00e0, ch'a l'han lassane sot-forma \u00ebd t\u00e0ule: t\u00e0ule \u00ebd multiplicassion, t\u00e0ule dij quadr\u00e0 dij prim sessanta n\u00f9mer, t\u00e0ule dij cubo dij prim s\u00ebddes n\u00f9mer.\nLe conossense matem\u00e0tiche babilon\u00e8ise, che al di d'ancheuj as fan rintr\u00e9 ant l'\u00e0lgebra elementar, a son aplic\u00e0 p\u00ebr la p\u00ec part a problema \u00ebd natura econ\u00f2mica: cambi 'd moneje e marcandisa, problema d'anteresse sempi e comp\u00f2st, cont dj'amp\u00f2ste.\nLa sorgiss d'anformassion prinsipal an sla matem\u00e0tica egissia a son ij papir.\nIj p\u00ec avos\u00e0 a son \u00ebl \"Papir Rhind\", d\u00ebl British Museum, s\u00f2rta \u00ebd manual p\u00ebr profan form\u00e0 da otantessinch problema, scriv\u00f9 da l\u00eb scriba Ahmes apopr\u00e9 d\u00ebl 1650 aGC (ma c\u00f2pia \u00ebd n'original \u00ebd dosent agn p\u00ec vej), \u00ebl \"Papir \u00ebd Mosca\" (1850 aGC), ch'a j\u00eb smija motobin, e \u00ebl \"Rol\u00f2 \u00ebd coram dla matem\u00e0tica egissia\" ch'a n'anforma an sle conossense aritm\u00e9tiche.\nAn dzorp\u00ec che ij n\u00f9mer naturaj, j'Egissi a conoss\u00eco mach le frassion unitarie e, an p\u00ec, un s\u00ecmbol a l'era assign\u00e0 a la frassion formula_1.\nL'aritm\u00e9tica as organisa dantorn dontr\u00e9 r\u00e9gole:\nJ\u00eb scriba a j'ero bon a manipol\u00e9 \u00ebs sistema complic\u00e0 \u00ebd frassion unitarie.\nA l'av\u00eco an efet l'ufissi d\u00eb dzorantende a la contabilit\u00e0 dla produssion e dl'arpartission dj'arsorse.\nJ\u00eb scrit egissian a conten-o d'anstrussion pr'arz\u00f2lve ij problema, ma a-i \u00e9 mai la giustificassion dle r\u00e9gole smon\u00f9e: la validit\u00e0 dle solussion a l'av\u00eca tanme fondament mach l'esperiensa e la tradission.\nCoste conossense, ch'i podr\u00eco ciam\u00e9 \"pre-matem\u00e0tica\", a j'ero na part, omogenia al rest da na mira metodol\u00f2gica e tramand\u00e0 ant l'istessa manera, \u00ebd col grand patrim\u00f2ni \u00ebd conossense emp\u00ecriche ch'a perm\u00ebt\u00eca a j'egissi soe avos\u00e0 realisassion tecnol\u00f2giche.\nLa Cin-a.\nLa Cin-a a l'\u00e9 st\u00e0ita sede d'un-a antra le p\u00ec antiche sivilt\u00e0 sient\u00ecfiche e matem\u00e0tiche: gi\u00e0 d\u00ebl s\u00e9col ch'a fa XII aGC la matem\u00e0tica cin\u00e8isa a l'av\u00eca argionz\u00f9 un bon livel.\nIj Grech.\nLa matem\u00e0tica a dventa na dissiplin-a organis\u00e0 e indipendenta con ij Grech d\u00ebl per\u00ecod cl\u00e0ssich, an tra 'l 600 e \u00ebl 300 aGC.\nBele che la matem\u00e0tica greca a s-ci\u00f2d da cole ch'a-i ero prima, as agiss \u00ebd na costrussion carater\u00ecstica \u00ebd l\u00eb sp\u00ecrit grech.\nLa st\u00f2ria dla coltura greca, an particolar cola dla matem\u00e0tica, as peul \u00ebspartisse an quatr per\u00ecod \u00ebd tre s\u00e9coj mincadun, dal 600 aGC al 600 dGC:\n\u00cbl pont antra la pre-matem\u00e0tica babilon\u00e8isa e egissia e la rafin\u00e0 siensa matem\u00e0tica elen\u00ecstica a l'\u00e9 arpresent\u00e0 da la matem\u00e0tica el\u00e9nica.\nAs agiss d'apopr\u00e9 doi s\u00e9coj e mes ant\u00e9 che la coltura greca a anteriorisa j'arzult\u00e0 egissian e mesopot\u00e0mich e a-i sot-pon a na cr\u00ectica rassional pistin-a, an relassion \u00ebs-ciassa con l'anvestigassion filos\u00f2fica.\nLa tradission greca a fas\u00eca armont\u00e9 se arserche a Talete che a l'ancamin d\u00ebl VI s\u00e9col aGC a l'avr\u00eca ancamin\u00e0 a f\u00e9 progred\u00ec la geometr\u00eca ch'a l'av\u00eca amprend\u00f9 an Egit, e a Pit\u00e0gora che dla sconda mit\u00e0 d\u00ebl s\u00e9col a l'ha fond\u00e0 soa avos\u00e0 assossiassion pol\u00ectich-religiosa.\nAn particolar, ij pitag\u00f2rich a l'han arconoss\u00f9 l'amportansa d\u00ebl concet \u00ebd n\u00f9mer (antregh) p\u00ebr la descrission dij process f\u00ecsich, an rivand a fort\u00ec che \"tut a l'\u00e9 n\u00f9mer\".\nCon la sc\u00f2la \u00ebd Pit\u00e0gora a ancamin-a la concession \u00ebd la matem\u00e0tica tanme na dissiplin-a astrata, camp d'armon\u00ece andoa \u00ebl pens\u00e9 uman a treuva 'd pias\u00ec, stra pr'avzinesse al mond dj'id\u00e8je.\nCosta concession a vnir\u00e0 dominanta ant \u00ebl pens\u00e9 \u00ebd Platon.\n\u00cbl per\u00ecod el\u00e9nich a peul esse consider\u00e0 p\u00ebr la pi part tanme na longa gestassion dla siensa matem\u00e0tica, ant\u00e9 ch'a s'\u00e9 ambaronasse d'utiss l\u00f2gich viaman p\u00ec rafin\u00e0, ma la matem\u00e0tica a l'era ancor nen riv\u00e0 a l\u00eb stat \u00ebd siensa ant \u00ebl sens ch'i-j doma a la par\u00f2la al di d'ancheuj, p\u00ebrch\u00e8 a-i era nen un c\u00f2rp \u00ebd conossense un\u00ec e coerent da na mira l\u00f2gica.\n\u00cbl problema dl'infin\u00ec.\nAntra ij problema ch'a j'ero gi\u00e0 presentasse ant la matem\u00e0tica greca a-i \u00e9 col dl'infin\u00ec.\nP\u00ebr esempi, a l'era s-ciairasse che l'ugualiansa \u00ebd doe surfasse as pod\u00eca mach da r\u00e0ir but\u00e9 an evidensa con na d\u00ebscomposission dle figure ant un n\u00f9mer fin\u00ec \u00ebd part fin\u00ece.\nA l'era presentasse par\u00e8j la necessit\u00e0 d'arcore a d\u00ebscomposission dle grand\u00ebsse an na quantit\u00e0 infinitaman granda \u00ebd part infinitaman cite, visad\u00ec ij prim tentativ \u00ebd dovr\u00e9 dij procediment \u00ebd tipo infinitesimal.\nTutun, cost usage a l'era pa esent da abus e parad\u00f2ss, p\u00ebr esempi \u00ebl rasonament d\u00ebl sofista Antifont ch'a deduv\u00eca la quadrabilit\u00e0 d\u00ebl sercc da cola d\u00ebl pol\u00ecgon, basandse an sl'afermassion che un pol\u00ecgon regolar d'un n\u00f9mer ch\u00ebrsent \u00ebd bande a finiss p\u00ebr confondse con na sirconferensa.\nA l'\u00e9 donca nassuje an manera natural l'anv\u00eca d\u00eb s-ciair\u00ec coste chestion, p\u00ebr liberesse da la possibilit\u00e0 d'eror paradossaj ant l'usage dl'infin\u00ec.\nLa cr\u00ectica a l'\u00e9 antlora ocupasse dij procediment infinitesimaj, con \u00ebl but \u00ebd buteje a p\u00f2st e feje vn\u00ec rigoros.\nNa sistemassion a l'\u00e9 st\u00e0ita cola d'Eud\u00f2ss \u00ebd Cnido, con na neuva teor\u00eca general dle proporsion e con l'usage sistem\u00e0tich d\u00ebl m\u00e9tod d'esauriment (p\u00ebr \u00ebl confront d'\u00e0ree e volum) ch'a schiviava la considerassion dl'infin\u00ec.\nL'antrodussion sistem\u00e0tica \u00ebd procediment infinitesimaj a l'\u00e9 dov\u00f9a a Archimede.\n\u00cbl prinsipi \u00ebd natura infinitesimal a la base \u00ebd s\u00f2 m\u00e9tod a consist ant \u00ebl consider\u00e9 j'\u00e0ree tanme adission \u00ebd tanti segment (o cite bande) otn\u00f9 an sessionand coste \u00e0ree arlongh na ch\u00e8ica diression; e ij s\u00f2lid tanme adission dle surfasse (o cite f\u00ebtte) otn\u00f9e sessionand arlongh na d\u00ebst\u00e8isa.\nQuant coste cite bande o f\u00ebttin-e a venta ch'a sio sutile a resta nen precis\u00e0, ma a devo esse motobin fin-e.\nCost concet a l'\u00e9 donca pit\u00f2st empir\u00ecstich e material e ij rigoros matem\u00e0tich \u00ebd l'\u00e9poca a pod\u00eco pa acetelo tanme m\u00e9tod \u00ebd dimostrassion.\nTutun Archimede a lo deuvra p\u00ebr pij\u00e9 familiarit\u00e0 con j'oget ch'a studia e fesse n'id\u00e8ja dle propriet\u00e0, p\u00ebr peui s\u00ebrchene na dimostrassion rigorosa.\n\u00cbl pens\u00e9 plat\u00f2nich.\nPlaton a butava la matem\u00e0tica a l\u00eb scond p\u00f2st \u00ebd la conossensa sient\u00ecfica: al prim a-i vnis\u00eca la dial\u00e9tica, ch'as d\u00ebsvlupa sensa av\u00e8j da manca \u00ebd postul\u00e0.\nAn efet, Platon a s-ci\u00e0ira la vera natura dla matem\u00e0tica, but\u00e0 an pien-a lus mach v\u00e0ire s\u00e9coj p\u00ec tard: carater\u00ecstica dla matem\u00e0tica a l'\u00e9 cola \u00ebd dov\u00e8j parte da 'd postul\u00e0 inissiaj nen giustific\u00e0bij.\nAnt \u00ebl \"Filebo\" \u00ebl n\u00f9mer a intra a f\u00e9 part \u00ebd la concession filos\u00f2fica, an essend \u00ebl mojen d'union antra l'unit\u00e0 dj'id\u00e8je e la multiplissit\u00e0 infin\u00eca dle c\u00f2se.\nPlaton a l'\u00e9 st\u00e0it \u00ebl ver fondador dl'ansegnament matem\u00e0tich, dagi\u00e0 che p\u00ebr prim a l'ha s-ciairane \u00ebl valor formativ.\nLe figure geom\u00e9triche ant la teor\u00eca plat\u00f2nica \"a son\".\nAs na dissegno d'inm\u00e0gin p\u00ebrch\u00e8 coste a \"son\"; a l'\u00e9 nen che coste \"a son\" p\u00ebrch\u00e8 noj\u00e0utri i-i dissegnoma.\n\u00cbl m\u00e9tod dedutiv.\nLa matem\u00e0tica greca a riva a s\u00f2 c\u00f2 p\u00ec fiamengh vers la fin d\u00ebl per\u00ecod el\u00e9nich e l'ancamin \u00ebd col elen\u00ecstich a Atene, Lissandria, Siracusa, con j'euvre \u00ebd Teetet, Eud\u00f2ss, Euclid, Archimede, Apol\u00f2ni.\nAs agiss d'un-a dle p\u00ec bele creassion \u00ebd l\u00eb sp\u00ecrit el\u00e9nich.\nAnt la matem\u00e0tica el\u00e9nica a l'era armarcasse che ch\u00e8iche afermassion a l'aparensa ci\u00e0ire an sle figure geom\u00e9triche a l'av\u00eco \u00ebd conseguense l\u00f2giche motobin men evidente.\nA l'\u00e9 donca vn\u00f9ita ci\u00e0ira l'amportansa d\u00ebl m\u00e9tod dimostrativ.\nCost m\u00e9tod ipot\u00e9tich-dedutiv a l'ha av\u00f9 soa adoss al temp d'Eud\u00f2ss e a l'ha arseiv\u00f9 n'espression definitiva ant j\"'Element\" d'Euclid (n'euvra \u00ebdc\u00f2 anfluens\u00e0 dal pens\u00e9 \u00ebd Platon).\nP\u00ebr ij Grech d\u00ebl per\u00ecod cl\u00e0ssich, la matem\u00e0tica a l'era n'utiss amportant \u00ebd conossensa.\nAs conta che a 'n mons\u00f9 ch'a l'av\u00eca ciamaje a l\u00f2n ch'a serv\u00eca la matem\u00e0tica, Euclid a l'abia dit a 'n s\u00f2 s-ciav \u00ebd deje dontr\u00e9 monede d'\u00f2r, an disend-je: \u00abChiel-l\u00ec a studia mach p\u00ebr \u00ebl tornacont!\u00bb\nMach a l'\u00e9poca d'Archimede ij matem\u00e0tich grech a son riv\u00e0 a n'ategiament positiv ant ij confront dj'aplicassion.\nA l'\u00e9 bel f\u00e9 ch'a sia st\u00e0ita la d\u00ebscuverta dle dificolt\u00e0 grop\u00e0 a j'incomensur\u00e0bij a d\u00ebstorn\u00e9 ij grech da d\u00ebsvlup\u00e9 \u00ebl c\u00e0lcol num\u00e9rich, ant\u00e9 ch'a-i ero rivaje prima an orient, e a posseje anvece a duvertesse la stra a f\u00f2rsa ant l'angavign dla geometr\u00eca assiom\u00e0tica.\nD'\u00e0utra part, p\u00ebr \u00ebl d\u00ebsvlup \u00ebd l'aritm\u00e9tica a-j mancavo d'utiss potent, tanme la numerassion decimal e \u00ebl c\u00e0lcol alg\u00e9brich.\nP\u00ebr apopr\u00e9 doimila agn, \u00ebl p\u00e8is dla tradission geom\u00e9trica greca a l'ha artard\u00e0 l'evolussion d\u00ebl concet \u00ebd n\u00f9mer e dij cont alg\u00e9brich.\n\u00cbl declin.\nApress \u00ebl III s\u00e9col aGC la matem\u00e0tica greca a produv ancor d'euvre motobin amportante dov\u00f9e a 'd siensi\u00e0 so\u00e8ns \u00ebd grand valor, ma p\u00ec gnente \u00ebd paragon\u00e0bil a j'euvre fiamenghe d\u00ebl pass\u00e0.\nAnt \u00ebl camp \u00ebd la geometr\u00eca sf\u00e9rica e dl'astronom\u00eca as peulo arcordesse Menelao, Iparch, Tolom\u00e9.\nCon Diofant (dantorn al 250 dGC), a j\u00eb sponta \u00ebdc\u00f2 na s\u00f2rt d'\u00e0lgebra simb\u00f2lica, contut che diferenta da cola moderna: Diofant a bandon-a so\u00e8ns l'arpresentassion geom\u00e9trica, p\u00ebr consider\u00e9 d'operassion bas\u00e0 sij n\u00f9mer midem.\nSoa euvra a sar\u00e0 continu\u00e0 da j'\u00c0rabo, anspirand-se a d'arzult\u00e0 ch'a vnis\u00eco da l'India.\nApress costi grand matem\u00e0tich, la matem\u00e0tica antica as d\u00ebstissa, bele che con d'\u00e0ut e bass.\nA la fin dl'et\u00e0 antica l'originalit\u00e0 a s\u00eb sm\u00f2rta.\nIj Roman.\nIj Roman a son pa d'autut \u00ebst\u00e0it un p\u00f2pol matem\u00e0tich.\nA j'ero nen anteress\u00e0 a la matem\u00e0tica te\u00f2rica e a val la pen-a d'armarcheje mach p\u00ebr la part pr\u00e0tica dla mzura dij teren.\nAnt la bassa latinit\u00e0 as treuvo ch\u00e8ich abres\u00e9 matem\u00e0tich che a arpresento tut l\u00f2n che ij Roman a l'han tramand\u00e0 dla matem\u00e0tica a l'Et\u00e0 \u00ebd mes.\nL'India.\nA la mit\u00e0 d\u00ebl I milegn, \u00ebdc\u00f2 l'India a l'av\u00eca d\u00ebsvlup\u00e0 na comunit\u00e0 matem\u00e0tica, peul desse mers\u00ec a l\u00eb spantiament an India dla conossensa sient\u00ecfica dla Grecia, riv\u00e0 p\u00ebr la prima vira con le conquiste \u00ebd Liss\u00e0nder Magn ant \u00ebl IV s\u00e9col aGC.\nL'Et\u00e0 \u00ebd mes.\nAnt l'\u00e0uta Et\u00e0 \u00ebd mes la decadensa a va anans an Ossident e as d\u00ebsmentio \u00ebdc\u00f2 dj'arzult\u00e0 dla matem\u00e0tica antica, dont \u00ebl contat a l'\u00e9 mantn\u00f9 a travers d'abres\u00e9.\nAntratant, j'\u00c0rabo a fan un grand travaj \u00ebd tradussion e rielaborassion dj'euvre greche cl\u00e0ssiche d'Euclid, Archimede, Apol\u00f2ni.\nA fondo j'element \u00ebd coste teor\u00ece (compr\u00e8ise cole \u00ebd Diofant) con d'\u00e0utri ch'a rivavo da l'aritm\u00e9tica dj'Indian e d\u00ebsvlupo \u00ebd fasson aut\u00f2noma ch\u00e8iche part \u00ebd l'\u00e0lgebra.\nAn dzorp\u00ec, j'\u00c0rabo a l'han pij\u00e0 da j'Indian col sistema \u00ebd notassion posissional dij n\u00f9mer ch'a l'\u00e9 peui dvent\u00e0 d'usage comun.\nL'Ossident cristian a con\u00f2ss torna la matem\u00e0tica antica a travers dj'\u00c0rabo.\nIj contat antra le doe sivilt\u00e0 a j'ero mantnusse: gi\u00e0 da l'ancamin d\u00ebl s\u00e9col ch'a fa IX a j'ero st\u00e0ite but\u00e0 an p\u00e9 dle relassion pol\u00ectiche antra Carl Magn e \u00ebl calif \u00ebd Bagdad.\n\u00cbl contat a l'era peui vn\u00f9 p\u00ec s-ciass con le crosi\u00e0, e le sit\u00e0 marinare a l'av\u00eco favor\u00ec un tr\u00e0fich mar\u00ectim f\u00f2rt con l'Orient.\nFibonacci.\nUn moment motobin amportant p\u00ebr la conossensa matem\u00e0tica europenga a l'\u00e9 rivaje con Leonardo Pisan, stranom\u00e0 Fibonacci (visad\u00ec fieul \u00ebd Bonaccio).\nS\u00f2 pare a l'era ampieg\u00e0 dla rep\u00f9blica \u00ebd Pisa a la dogan-a \u00ebd Bugia, an Alger\u00eca.\nDa l\u00e0, a l'ha f\u00e0it ven-e s\u00f2 fieul, p\u00ebrch\u00e8 a studi\u00e8issa ij procediment aritm\u00e9tich dovr\u00e0 da j'\u00c0rabo e ch'a vnis\u00eco motobin a taj ant \u00ebl comersi.\n\u00cbl giovo tutun a l'\u00e9 nen limitasse mach a la part comersal, ma a l'ha poss\u00e0 ij s\u00f2 studi matem\u00e0tich motobin anans, con \u00ebd but te\u00f2rich, an riussend a vn\u00ec padron \u00ebd la matem\u00e0tica cl\u00e0ssica sia a travers dle rielaborassion \u00e0rabe che a contat diret con le sorgiss antiche.\nSoa granda euvra \"Liber abbaci\" a l'\u00e9 d\u00ebl 1202 (sconda edission d\u00ebl 1228); l'\u00e0utra soa euvra fondamental \"Practica geometriae\" a l'\u00e9 d\u00ebl 1223.\nAnt \u00ebl \"Liber abbaci\" a l'\u00e9 smon\u00f9 \u00ebl neuv sistema posissional d\u00eb scritura dij n\u00f9mer, con \u00ebl n\u00f9mer zero (par\u00f2la ch'a veul d\u00ec \"veuid\").\nL'euvra \u00ebd Fibonacci a l'\u00e9 st\u00e0ita conoss\u00f9a dal mond matem\u00e0tich mers\u00ec a n'edission dij s\u00f2 scrit an doi gr\u00f2ss volum dov\u00f9a al prinsi Baldassarre Boncompagni.\nAi temp \u00ebd Fibonacci \u00ebl simbolism a-i era ancor pa e soa \u00e0lgebra a restava ancor a l\u00eb stadi dl'ansidita \u00e0lgebra ret\u00f2rica, ant\u00e9 che le r\u00e9gole a j'ero smon\u00f9e a par\u00f2le.\nIj m\u00e8istr \u00ebd la prospetiva.\nD\u00ebl Quat-sent, a Firense, a j\u00eb s-ci\u00f2d \u00ebd tendense neuve ant la pitura.\nAs d\u00ebsvlupa, dzortut p\u00ebr l'euvra \u00ebd Leon Battista Alberti, Pero dla Fransesca e Leonard da Vinci, l\u00eb studi dla prospetiva, visad\u00ec dle r\u00e9gole ch'a perm\u00ebtto, d\u00e0it n'oget ant l\u00eb spassi, \u00ebd fabrich\u00e9 soa projession an s'un qu\u00e0der da 'n pont ch'as cons\u00ecdera esse l'euj dl'artista.\nN'\u00e0utr artista che an col'\u00e9poca a l'ha aprofond\u00ec ij problema dla prospetiva an soa euvra a l'\u00e9 st\u00e0it Albrecht D\u00fcrer.\nS\u00eb studi a l'\u00e9 anteressant \u00ebdc\u00f2 da na mira matem\u00e0tica e a l'\u00e9 la smens d'ant\u00e9 ch'as d\u00ebsvlupo ch\u00e8ich branche dla geometr\u00eca moderna.\nAn efet, la prospetiva a visa a arpresent\u00e9 dle figure spassiaj an s'un pian e donca a precor l'ansidita geometr\u00eca descritiva; d'\u00e0utra part a forniss \u00ebd projession d'un pont \u00ebd l\u00eb spassi (euj dl'osservator) e par\u00e8j a dar\u00e0 anspirassion, a s\u00f2 temp, al d\u00ebsvlup \u00ebd la geometr\u00eca projetiva.\nLa matem\u00e0tica moderna.\nLa matem\u00e0tica d\u00ebl d\u00ec d'ancheuj, ant ij s\u00f2 v\u00e0ire setor, a peul esse pens\u00e0 tanme la matem\u00e0tica cl\u00e0ssica riv\u00e0 a soa madurid\u00e0 e dvent\u00e0 \u00e0uto-cossienta e \u00e0uto-cr\u00ectica.\nUn-a \u00ebd soe carater\u00ecstiche prinsipaj a l'\u00e9 l'arserca, p\u00ec che poss\u00ecbil, dla generalisassion.\nL'\u00e0lgebra.\nLa d\u00e0ita d'achit \u00ebd la matem\u00e0tica moderna a peul esse, an manera convensional, fiss\u00e0 al prinsipi d\u00ebl s\u00e9col ch'a fa XVI, cand l'euvra dj'algebrista a sorpassa cola dij matem\u00e0tich antich e a duv\u00e8rta la stra a le conquiste dij s\u00e9coj apress.\nL'usage dij s\u00ecmboj literaj ant l'\u00e0lgebra, antrodussion \u00ebd Fran\u00e7ois Vi\u00e8te (1540-1603), a l'\u00e9 st\u00e0ita na constribussion d\u00ebsmisur\u00e0 a la matem\u00e0tica.\nN'\u00e0utr progress f\u00e0it an cost'\u00e9poca a l'\u00e9 l'antrodussion dij n\u00f9mer compless, mers\u00ec a Rafael Bombelli ch'a l'\u00e9 rivaje p\u00ebr mojen \u00ebd considerassion ansima a j'equassion \u00ebd ters gr\u00e9.\nLa creassion \u00ebd la teor\u00eca dj\u00eb strop a l'\u00e9 euvra \u00ebd Galois vers \u00ebl 1830; la teor\u00eca a l'\u00e9 peui st\u00e0ita d\u00ebsvlup\u00e0 dzortut da Jordan che an s\u00f2 avos\u00e0 \"Trait\u00e9 des substitutions et des \u00e9quations alg\u00e9briques\" a l'ha smonune na presentassion rigorosa, an sot-lignand-ne \u00ebdc\u00f2 d'aplicassion amportante, dzortut a la geometr\u00eca.\nA l'\u00e9 st\u00e0it mers\u00ec a la teor\u00eca dj\u00eb strop ch'a l'\u00e9 rivasse a na classificassion \u00ebd le v\u00e0ire geometr\u00ece.\nFin vers al 1890 l\u00eb studi dj\u00eb strop a l'era concentr\u00e0 p\u00ec che \u00e0utr an sj\u00eb strop \u00ebd p\u00ebrmutassion; ma a parte da antlora l'atension a l'\u00e9 spantiasse a j'ansidit \"strop astrat\", studi ch'a l'ha mn\u00e0 a l'\u00e0lgebra moderna.\n\u00cbl d\u00ebsvlup dla matem\u00e0tica dal s\u00e9col ch'a fa XVII.\nAnt ij s\u00e9coj XVII e XVIII a-i \u00e9 staje dij d\u00ebsvlup \u00ebstrasordinari dla matematica, ciss\u00e0 da l\u00eb bz\u00f2gn d'av\u00e8j d'utiss \u00ebspeculativ bon a comprende ij prinsipi fondamentaj dla f\u00ecsica che, an col istess per\u00ecod, a dventava na dissiplin-a sient\u00ecfica ant \u00ebl sens modern.\nD\u00ebl Ses-sent, Desargue e Pascal a buto le base p\u00ebr la geometr\u00eca projetiva, d\u00ebsvlup\u00e0 an particolar da Jean-Victor Poncelet (1788-1867).\nDescartes e Fermat cole dla geometr\u00eca anal\u00ectica (visad\u00ec l'aplicassion \u00ebd l'\u00e0lgebra ant l\u00eb studi \u00ebd problema geom\u00e9trich).\nTutun, a venta massion\u00e9 che gi\u00e0 d\u00ebl s\u00e9col ch'a fa XIV Nicole Oresme, an dovrand le coordin\u00e0 d'un pont d\u00ebl pian, a l'av\u00eca smon\u00f9 \u00ebl prinsipi dl'arpresentassion gr\u00e0fica d'un fen\u00f2meno e trov\u00e0 le condission p\u00ebr che tre pont a fusso alini\u00e0; apress s\u00f2n e ant \u00ebl midem \u00ebsp\u00ecrit a l'era ocupasse dle coordin\u00e0 ant l\u00eb spassi a tre dimension e a l'av\u00eca fin-a anmagin\u00e0 n\u00eb spassi a quatr.\nA soa vira, la geometr\u00eca anal\u00ectica a l'ha f\u00e0it d\u00ebsband\u00ec l\u00eb studi dij leu geom\u00e9trich.\nIj m\u00e9tod ansidit sint\u00e9tich a l'han torna fior\u00ec a la fin d\u00ebl Set-sent.\nAncor d\u00ebl s\u00e9col ch'a fa XVII a l'\u00e9 l\u00eb s-ci\u00f2de d\u00ebl c\u00e0lcol diferensial e ant\u00ebgral, che ansema a formo \u00ebl c\u00e0lcol infinitesimal (che na vira a l'era dit \"c\u00e0lcol fiamengh\").\nSoa anvension a l'\u00e9 euvra \u00ebd Newton e Leibniz.\nNewton a lo s-ciairava da na mira mec\u00e0nica, e an efet un dj'ars\u00f2rt ch'a l'han falo nasse a son \u00ebst\u00e0it ij problema f\u00ecsich (p\u00ebr esempi, la definission d'andi tanme l\u00ecmit d\u00ebl rap\u00f2rt antra spassi e temp), ma \u00ebdc\u00f2 \u00ebd problema d'adoss geom\u00e9trica a l'han contribu\u00ec, tanme \u00ebl problema dle tangente e col \u00ebd j'\u00e0ree.\nP\u00ebr l'atribussion \u00ebd la precedensa ant l'anvension, ij doi siensi\u00e0 e ij s\u00f2 anlev a son riv\u00e0 a rus\u00e9.\nAn efet Newton a l'\u00e9 rivaje prima, ma Leibniz a l'\u00e9 rivaje \u00ebd fasson indipendenta e da na mira diferenta.\nNewton a l'\u00e9 \u00ebdc\u00f2 a l'adoss \u00ebd l\u00eb studi dj'equassion diferensiaj, branca ch'a l'\u00e9 d\u00ebsvlupasse \u00ebd fasson \u00ebstrasordinaria ant \u00ebl Set-sent e ch'a l'\u00e9 grop\u00e0 a na caterva \u00ebd problema ant la f\u00ecsica, l'astronom\u00eca e via f\u00f2rt.\nA Leibniz, nomp\u00e0, a armonta l'achit \u00ebd la topolog\u00eca, ciam\u00e0 da chiel \"Analysis situ\", dont ij d\u00ebsvlup p\u00ec fiamengh a son riv\u00e0 ant ij s\u00e9coj XIX e XX e ch'a l'\u00e9 dvent\u00e0 un-a dle part p\u00ec amportante ant la matem\u00e0tica moderna.\nA ancamin\u00e9 da la fin d\u00ebl Set-sent a l'\u00e9 d\u00ebsvlupasse \u00ebdc\u00f2 la geometr\u00eca diferensial.\nA l'\u00e9 tutun mach dla prima mit\u00e0 dl'Eut-sent p\u00ebr euvra \u00ebd v\u00e0ire matem\u00e0tich, dzortut Cauchy, che \u00ebl c\u00e0lcol infinitesimal a l'\u00e9 st\u00e0it sistem\u00e0 su 'd base tut af\u00e0it rigorose.\nAn efet, d\u00ebl Set-sent a-i era pa na distinsion ci\u00e0ira antra matem\u00e0tica e f\u00ecsica: ij problema matem\u00e0tich a l'han soa adoss ant la f\u00ecsica e as fa nen la distinsion antra j'oget matem\u00e0tich e j'ent f\u00ecsich che costi-s\u00ec a arpresento.\nP\u00ebr esempi, ij matem\u00e0tich d\u00ebl Set-sent a l'han mai \u00ebl soss\u00ec dij problema \u00ebd convergensa cand a studio na serie: la soma 'd na serie a arpresenta na grand\u00ebssa f\u00ecsica e minca adend soe contribussion; a s'agiss mach \u00ebd trov\u00e9 na fasson d'adissioneje antra 'd lor an manera d'oten-e n'arzult\u00e0 ch'a l'abia 'd sust.\nD\u00ebl s\u00e9col ch'a fa XIX, con l'arcostrussion dl'an\u00e0lisi ansima a 'd base rigorose e con la cr\u00ectica dij fondament (dont la dimostrassion che \u00ebl quint postul\u00e0 d'Euclid a peul nen dimostresse da j'\u00e0utri quatr), la matem\u00e0tica a dventa na dissiplin-a tut af\u00e0it aut\u00f2noma che, sensa perde contat con le siense aplic\u00e0, a treuva andrinta a 'd chila midema le motivassion pr'ij s\u00f2 d\u00ebsvlup neuv.\nAn efet, le gran possibilit\u00e0 duvert\u00e0 dal c\u00e0lcol infinitesimal a l'han poss\u00e0 a l'ancamin ij matem\u00e0tich a sagrinesse pa tr\u00f2p d\u00ebl rigor l\u00f2gich \u00ebd la neuva costrussion anal\u00ectica e a travaj\u00e9 mach p\u00ebr s\u00f2 d\u00ebsvlup viaman p\u00ec gr\u00f2ss.\nMa p\u00ec tard a l'\u00e9 amponusse l'esigensa d'un rigor p\u00ec grand.\nPrecursor \u00ebd costa tendensa a l'\u00e9 st\u00e0it Bolzano, viv\u00f9 ant la prima mit\u00e0 d\u00ebl s\u00e9col ch'a fa XIX.\nDot\u00e0 \u00ebd n'ancreus \u00ebsp\u00ecrit filos\u00f2fich a l'ha s-ciair\u00e0 le mancanse ant ij fondament \u00ebd l'an\u00e0lisi e a l'\u00e9 angagiasse an n'euvra \u00ebd cr\u00ectica e d'arcostrussion.\nSoe euvre a son rest\u00e0 p\u00f2ch conoss\u00f9e e p\u00f2ch apressi\u00e0 a soa \u00e9poca; mach p\u00ec tard a l'han arconossuje soa amportansa e soa profondeur.\nP\u00ec arnom\u00e0 a l'\u00e9 st\u00e0ita l'euvra \u00ebd Cauchy, ch'a l'ha but\u00e0 \u00ebl concet \u00ebd l\u00ecmit a le fondamenta dl'an\u00e0lisi infinitesimal.\nSoa a resta \u00ebdc\u00f2 la definission d'ant\u00ebgral 'me ch'as deuvra al di d'ancheuj e a l'\u00e9 chiel ch'a l'ha but\u00e0 le base p\u00ebr v\u00e0ire teor\u00ece, dont cola dle fonsion \u00ebd vari\u00e0bil complessa (na teor\u00eca che a l'ha av\u00f9 \u00ebdc\u00f2 d'aplicassion pr\u00e0tiche a la cartograf\u00eca, l'idrodin\u00e0mica, l'aerodin\u00e0nica, la relativit\u00e0, la mec\u00e0nica dj'onde).\nLa n\u00e0ssita dla teor\u00eca dle fonsion el\u00ectiche a l'\u00e9, nomp\u00e0, dov\u00f9a a Abel e Jacobi.\nAncor d\u00ebl s\u00e9col ch'a fa XIX a l'\u00e9 \u00ebl d\u00ebsvlup \u00ebd teor\u00ece rigorose pr'ij n\u00f9mer reaj, bele che costi-s\u00ec a j'ero gi\u00e0 dovr\u00e0 da 'n p\u00ebrfond \u00ebd temp.\nD\u00ebl 1872, Klein, ant un discors \u00ebvn\u00f9 arnom\u00e0 'me \u00ebl programa d'Erlangen, a l'ha stabil\u00ec na classificassion \u00ebd le v\u00e0ire geometr\u00ece.\nLa probabilit\u00e0.\nLa teor\u00eca dla probabilit\u00e0 a l'ha ij s\u00f2 achit ant \u00ebl s\u00e9col ch'a fa XVII, fond\u00e0 da Pascal ch'a l'era st\u00e0it \u00ebmn\u00e0 a si studi da 'n problema proponuje da s\u00f2 amis \u00ebl sivali\u00e9 \u00ebd M\u00e9r\u00e9.\nLa l\u00f2gica matem\u00e0tica.\nLa prima speransa \u00ebd fond\u00e9 na l\u00f2gica matem\u00e0tica a armonta andar\u00e9 al 1275: a l'\u00e9 an cost'\u00e9poca che Raimond Lulle a l'era sdasse dla possibilit\u00e0 \u00ebd combin\u00e9 j'enonsi\u00e0 e \u00ebd trasformeje conforma a 'd r\u00e9gole alg\u00e9briche, p\u00ebr evit\u00e9 quals\u00ebss\u00eca eror e ambiguit\u00e0.\nLeibniz a l'av\u00eca peui a s\u00f2 temp sust\u00e0 sa possibilit\u00e0, dont la realisassion a l'\u00e9 rivaje mach un s\u00e9col apress, con j'arzult\u00e0 d'A. De Morgan e l'euvra capital \u00ebd George Boole.\nLa sistematisassion a riva con ij travaj \u00ebd G. Frege, Peano, David Hilbert, Bertrand Russell, Keynes, Rudolf Carnap, Ferdinand Gonseth, Jacques Reinhart e d'\u00e0utri.\nTut \u00ebs fosonament a l'ha mn\u00e0 a la possibilit\u00e0 \u00ebd fabrich\u00e9 \u00ebd m\u00e0chine p\u00ebr \u00ebl rasonament, dont la prima ideassion a armonta a William Stanley Jevons.\nFormalism e logicism.\nA la fin d\u00ebl s\u00e9col ch'a fa XIX e a l'ancamin \u00ebd col ch'a fa XX, a l'\u00e9 spantiasse la concession formal\u00ecstica dla matem\u00e0tica, dont \u00ebl p\u00ec grand esponent a l'\u00e9 st\u00e0it Hilbert.\nCosta concession a p\u00ebrmet so\u00e8ns \u00ebd trasport\u00e9 na teor\u00eca matem\u00e0tica a 'd camp motobin leugn da soa adoss.\nDacant a la tendensa formal\u00ecstica a-i \u00e9 cola logicista ch'a visa a f\u00e9 dla matem\u00e0tica un cap\u00ectol \u00ebd la l\u00f2gica.\nA costa ardussion dla matem\u00e0tica a la l\u00f2gica a l'ha travajaje p\u00ebr prim Frege.\nA son peui st\u00e0it Russell e Whitehead a realis\u00e9 \u00ebl travaj an s\u00f2 \"Principia mathematica\" (1910); p\u00ebr arpar\u00e9 ai parad\u00f2ss ch'a l'han rancontr\u00e0 a l'han anvent\u00e0 la teor\u00eca dij tipo.\n\u00cbl paradis \u00ebd Cantor.\nApress ij grech, \u00ebl problema dl'infin\u00ec a l'era st\u00e0it torna afront\u00e0 da Galilei, che per\u00f2 a l'av\u00eca nen aprofondilo.\nA son \u00ebst\u00e0it peui ij travaj \u00ebd Bolzano a duvert\u00e9 la stra a Dedekind e Cantor.\nChiel-s\u00ec a l'ha trov\u00e0 un mojen p\u00ebr compar\u00e9 infin\u00ec diferent an dovrand ij concet d'iniession e \u00ebd bijession.\nUtiss matem\u00e0tich.\nAnt la st\u00f2ria e findi al di d'ancheuj a son \u00ebst\u00e0it realis\u00e0 na caterva d'utiss matem\u00e0tich: m\u00e0chine calcolatris p\u00ebr f\u00e9 ij cont, conteur \u00ebd tuta s\u00f2rta, angign d\u00eb mzura e utiss astron\u00f2mich.\nLa p\u00ec part \u00ebd costi utiss a l'ha p\u00ebr but l'aplicassion \u00ebd la matem\u00e0tica a la vita \u00ebd tuti ij di.\nEsempi d'utiss matem\u00e0tich a son:"}
{"id": "4924", "revid": "3", "url": "https://pms.wikipedia.org/wiki?curid=4924", "title": "Quadril\u00e0ter roman", "text": "\u00cbl quadril\u00e0ter roman a l'\u00e9 la part \u00ebd Turin delimit\u00e0 da contr\u00e0 XX d\u00eb st\u00e8mber, cors Argin-a Margrita, cors Palestr, contr\u00e0 Garibaldi.\nAs ciama par\u00e8j p\u00ebrch\u00e8 a l'\u00e9 la z\u00f2na andoa a s\u00eb spantiava la sit\u00e0 roman-a d'Augusta Taurinorum.&lt;br&gt;\nA l'\u00e9 form\u00e0 da na rej \u00ebd vi\u00ebtte str\u00e8ite bord\u00e0 da v\u00e0ire ca dl'et\u00e0 \u00ebd mes e bar\u00f2che e fin-a a ch\u00e8ich agn fa a l'era un quarti\u00e9 bandon\u00e0 e degrad\u00e0.\nAnt j'agn recent a l'\u00e9 st\u00e0it soagn\u00e0 e riqualific\u00e0 e ancheuj a l'\u00e9 un pont d'arciam dle neuit turin\u00e8ise, dzortut d'ist\u00e0."}
{"id": "4925", "revid": "9523", "url": "https://pms.wikipedia.org/wiki?curid=4925", "title": "Stassion \u00ebd Turin P\u00f2rta Neuva", "text": "P\u00f2rta Neuva a l'\u00e9 la stassion feroviaria prinsipal \u00ebd Turin.\nA l'\u00e9 st\u00e0ita realis\u00e0 an tra 'l 1860 e 'l 1867, euvra dl'archit\u00e8t Alessandro Mazzucchetti, p\u00ebr colegh\u00e9 Turin con G\u00e9noa; na diramassion a Lissandria a mnava a Noara e al lagh Magior.\n\u00cbl proget a pijava ispirassion da la stassion londin\u00e8isa \u00ebd King's Cross e l'edifissi a l'era strutur\u00e0 conforma a la separassion tra l'\u00e0rea dle partense, da la part \u00ebd contr\u00e0 \u00ebd Nissa, e cola dj'ariv, vers contr\u00e0 Sacchi.\nLa z\u00f2na dle partense a l'era decor\u00e0 da col\u00f2ne, stuch e fresch, e a ospitava la bijeter\u00eca, le tre sale d'at\u00e8isa (un-a p\u00ebr mincadun-a dle classe dij bij\u00e8t), la Sala Real e \u00ebl ristorant; da la part dj'ariv a-i ero na sala d'at\u00e8isa, \u00ebl dep\u00f2sit dle valis, la p\u00f2sta e la galar\u00eca p\u00ebr ij vagon.&lt;br&gt;\nLa stassion a l'\u00e9 st\u00e0ita duvert\u00e0 al p\u00f9blich d\u00ebl 1864.\nLa costrussion originaria a l'\u00e9 st\u00e0ita peui modific\u00e0 v\u00e0ire vire ant \u00ebl cors d\u00ebl temp e la strutura d\u00ebl di d'ancheuj a l'\u00e9 motobin diferenta.\nL\u00f2n ch'a l'\u00e9 rest\u00e0 istess a l'\u00e9 la fassada, realis\u00e0 da l'architet Carlo Ceppi, ch'a d\u00e0 an sla piassa Carl Felis."}
{"id": "4927", "revid": "9930", "url": "https://pms.wikipedia.org/wiki?curid=4927", "title": "Victor Hugo", "text": "Dzortut avos\u00e0 tanme scritor e poeta an lenga frans\u00e8isa e \u00f2m pol\u00ectich an Fransa, Victor-Marie Hugo a l'\u00e9 st\u00e0it \u00ebdc\u00f2 dissegnator.\nA l'era nass\u00f9 a Besan\u00e7on \u00ebl 26 \u00ebd f\u00ebrv\u00e9 d\u00ebl 1802, tersa masn\u00e0 d\u00ebl capitani (peui general) Joseph L\u00e9opold Sigisbert Hugo e \u00ebd soa fomna Sophie.\nSoa biograf\u00eca a peul esse divid\u00f9a an set per\u00ecod.\nL'anfansia (1802-1815).\nL'anfansia d'Hugo a l'\u00e9 st\u00e0ita ass\u00e9 giojosa.\nCon so pare ant l'armada, da masn\u00e0 a viagiava so\u00e8ns.\nA sinch agn a l'\u00e9 and\u00e0it dapress a s\u00f2 pare a Roma, N\u00e0poli, an s\u00ebl Monsnis, a Avlin.\nD\u00ebl 1811 an \u00cbspagna, cand s\u00f2 pare a l'era cont dl'amper, goernador \u00ebd Madrid, consej\u00e9 d\u00ebl re Giusep, cont \u00ebd Cifuentes e march\u00e8is \u00ebd Siguenza.\nVictor e s\u00f2 frel Eug\u00e8ne a son \u00ebst\u00e0it mand\u00e0 al colege dij n\u00f2bij a Madrid, ant\u00e9 ch'as pensava ch'a l'avr\u00eco grop\u00e0 con l'aristocrass\u00eca spagneula; ma costi-s\u00ec a-i consideravo d'anvasor.\nDla prima d\u00ebl 1812 la situassion frans\u00e8isa a Madrid a l'era fasse dlic\u00e0 e \u00ebl general Hugo a l'ha pens\u00e0 bin \u00ebd f\u00e9 rintr\u00e9 soe fomna e le masn\u00e0 a Paris.\nAnt j'ant\u00ebrvaj antra costi viage, madamin Hugo a educava soe masn\u00e0 a Paris, ant\u00e9 ch'a viv\u00eco al n\u00f9mer 12 \u00ebd passage dle Feuillantines; antra ij s\u00f2 amis a-i era la cita Ad\u00e8le Foucher.\nA l'ancamin, a l'\u00e9 st\u00e0ita soa mare ch'a l'ha guid\u00e0 le s\u00e8rnie literarie \u00ebd Victor.\nAnsema a s\u00f2 pare, \u00ebl cit a l'\u00e9 st\u00e0it \u00ebdc\u00f2 an C\u00f2rsica.\nDroc\u00e0 Napoleon, la posission dla famija Hugo a l'\u00e9 d\u00ebsblasse a l'amprovista.\n\u00cbl general, ant\u00ebrn\u00e0 a Bloys, a l'\u00e9 trovasse n'\u00e0utra fomna e madamin Hugo a l'ha dov\u00f9 tramud\u00e9 ant un cit al\u00f2gg \u00ebd contr\u00e0 Bon-a-part.\nVictor a l'\u00e9 st\u00e0it mand\u00e0 a la pension Cordier, an contr\u00e0 Margu\u00e9rite, p\u00ebr prontesse p\u00ebr l'\u00c9cole Polytechnique.\n\u00cbl giovo portent (1815-1822).\nIj tre agn pass\u00e0 a la pension Cordier, le lession pij\u00e0 a Louis-le-Grand, a son \u00ebst\u00e0it amportant p\u00ebr chiel, dagi\u00e0 ch'a constituisso l'\u00f9nica educassion sistem\u00e0tica e antrega ch'a l'ha arseiv\u00f9.\nA l'era fiamengh an matem\u00e0tica, superfissial ant j\u00eb studi cl\u00e0ssich e a les\u00eca con passion.\nLa passion p\u00ebr la literatura a l'\u00e9 vnuje a quat\u00f2rdes agn e durant j'agn \u00ebd la sc\u00f2la a l'ha compon\u00f9 tuta s\u00f2rta \u00ebd vers, \u00f2de, s\u00e0tire, acr\u00f2stich, andvinaje, epopee e madrigaj.\nA l'ha scriv\u00f9 \u00ebdc\u00f2 na tragedia, \"Irtam\u00e8ne\", a la fasson \u00ebd Voltaire; na poes\u00eca longa; un melodrama antitl\u00e0 \"Inez de Castro\"; n'\u00f2pera c\u00f2mica e na serie \u00ebd tradussion dij cl\u00e0ssich.\nD\u00ebl 1817 a l'ha otn\u00f9 na mension d'onor da l'Academia Frans\u00e8isa p\u00ebr na poes\u00eca an s\u00ebl tema dla g\u00f2j ch'a-i ven da l\u00eb studi e da l'aplicassion; ancoragi\u00e0 da s\u00f2n a l'ha ancamin\u00e0 a travaj\u00e9 a s\u00f2 prim romanz \"Bug-Jargal\".\nD\u00ebl 1819 l'Academia dij gieugh floreaj a l'ha daje \u00ebl prim premi p\u00ebr na poes\u00eca an sla restaurassion \u00ebd la statua d'Enrich IV; as dis che a l'\u00e9 an costa ocasion che Chateaubriand a l'ha dilo \"\u00ebl giovo portent\".\nD'\u00e0utra part, Chateaubriand a l'era s\u00f2 model.\nAntratant, so frel p\u00ec vej Abel a l'av\u00eca ancamin\u00e0 a f\u00e9 seurte un giornal, dur\u00e0 p\u00f2ch, Le conservateur litt\u00e9raire.\nVictor Hugo a l'ha contribu\u00ec a 's giornal con s\u00f2 romanz \"Bug-Jargal\" e na gran quantit\u00e0 'd pr\u00f2se e 'd vers, ch'a val\u00eco franch p\u00f2ch.\nLa m\u00f2rt \u00ebd soa mare d\u00ebl giugn 1821 e s\u00f2 arfud d'acet\u00e9 'd s\u00f2ld da s\u00f2 pare a l'han portalo a dov\u00e8j f\u00e9 front a le dificolt\u00e0 econ\u00f2miche: p\u00ebr n'ann antregh a l'ha viv\u00f9 con 700 franch an na n\u00ecvola \u00ebd contr\u00e0 d\u00ebl Dragon, n'esperiensa ch'a l'ha peui sfrut\u00e0 ant \u00ebl p\u00ebrsonage \u00ebd Marius dij \"Mis\u00e9rables\".\nDurant costi m\u00e8is a l'ha seghit\u00e0 a scrive con costansa e con cola fiusa an chiel-midem ch'a l'ha compagnalo p\u00ebr tuta soa vita.\n\u00cbl per\u00ecod realista (1822-1827).\nD\u00ebl giugn 1822, Hugo a l'ha public\u00e0 s\u00f2 prim volum \u00ebd poes\u00ece, antitl\u00e0 \"Odes et po\u00e9sies diverses\".\nGav\u00e0 ch\u00e8ich vers sentimental adress\u00e0 a soa am\u00eca dl'anfansia Ad\u00e8le Foucher (\"Le vallon de Ch\u00e9rizy\", \"\u00c0 toi\", \"Le regret\"), j'euvre arcuj\u00ece ant \u00ebs volum a j'ero l\u00f2n ch'a-i andas\u00eca p\u00ebr tir\u00e9 l'atension \u00ebd la cort e s\u00f2n a l'\u00e9 suced\u00f9.\nAn quatr m\u00e8is a son \u00ebst\u00e0ite vend\u00f9e mila e sinchsent c\u00f2pie e un-a \u00ebd coste a l'\u00e9 riv\u00e0 ant le man \u00ebd Luis XVIII e a l'\u00e9 piasuje.\nHugo a l'\u00e9 vn\u00f9 poeta dla famija real.\nAi 14 d'ot\u00f3ber 1822, Victor Hugo e Ad\u00e8le Foucher as son mariasse con na sirim\u00f2nia a San Sulpissi.\nVictor as concilia con s\u00f2 pare, ma \u00ebl mariage a l'\u00e9 st\u00e0it vast\u00e0 da s\u00f2 frel Eug\u00e8ne che a l'era \u00ebdc\u00f2 chiel an-namor\u00e0 dla sposa: a l'ha pijaje na crisi e a l'\u00e9 vn\u00f9 f\u00f2l.\nA l'\u00e9 st\u00e0it peui arcovr\u00e0 e a l'\u00e9 m\u00f2rt an manic\u00f2mi d\u00ebl 1837.\nP\u00ebr manten-e la famija, Hugo a l'ha scriv\u00f9 \u00ebd romanz (tanme \"Han d'Islande\", 1823) e d'art\u00eccoj.\nD\u00ebl 1824 a l'ha fond\u00e0 la Muse fran\u00e7aise.\nIj contributor a 's giornal a formavo \u00ebl \"Cen\u00e0col\", na sossiet\u00e0 literaria ch'as rancontrava ant ij locaj \u00ebd Charles Nodier, librari dl'Arsenal, e dont m\u00e8mber \u00ebd prim pian a j'ero Hugo, Alfred de Vigny, Charles Nodier, Alexandre Soumet, \u00c9mile Deschamps e Delphine Gay.\n\u00cbd costi giovo scritor mach Nodier a l'era franch arvolussionari e rom\u00e0ntich, antant che Hugo a l'achit a l'era diciairasse conciliador antra classicism e romanticism.\nA ancamin\u00e9 dal 1825, Hugo a resta viaman \u00ebd p\u00ec anfluens\u00e0 da Nodier: ansema a chiel a l'ha visit\u00e0 la Sv\u00ecssera; a l'\u00e9 and\u00e0it a trov\u00e9 Lamartine a St-Pont; a l'ha les\u00f9 dle balade alman-e.\nD\u00ebl 1826 a l'ha public\u00e0 \"Bug-Jargal\" e an na neuva edission dj\"'Odes\" surt\u00eca \u00ebd col'ann a l'ha giontaje le \"Ballades\", ant\u00e9 ch'a s\u00eb s-ci\u00e0ira la transission dal classicism al romanticism.\n\u00cbl per\u00ecod rom\u00e0ntich (1827-1830).\nP\u00ebr la fin d\u00ebl 1826 j'anandiator d\u00ebl moviment rom\u00e0ntich frans\u00e8is, Chateaubriand e Lamartine, a j'ero artirasse p\u00ebr desse a la pol\u00ectica e na sconda ond\u00e0 \u00ebd romanticism a l'era an camin ch'a pijava dzorvent an sla literatura frans\u00e8isa.\nHugo a l'ha t\u00f2st cap\u00ec la f\u00f2rsa d'\u00ebs neuv moviment e a l'ha decid\u00f9 ch'a dov\u00eca cavalchelo.\nS\u00f2 rompiment con la cort a l'\u00e9 simbolis\u00e0 da la publicassion d\"'Ode \u00e0 la colonne\", ant\u00e9 che Hugo a pija le part dij mar\u00ebssal \u00ebd Napoleon contra j'of\u00e8ise f\u00e0itje da l'ambassador austr\u00ecach.\n\"Cromwell\", d\u00ebl 1827, a resta \u00ebl prim drama st\u00f2rich rom\u00e0ntich.\nA l'av\u00eca gia butane gi\u00f9 na prima version p\u00ebr f\u00ebrv\u00e9, ma ant ij m\u00e8is apress a l'\u00e9 st\u00e0it ocup\u00e0 a scrivne l'achit, ch'a resta na s\u00f2rt \u00ebd diciarassion dij drit d\u00ebl moviment rom\u00e0ntich.\nLa nos d'\u00ebs manifest a l'\u00e9 l'atach contra la stagnassion dla literatura frans\u00e8isa, efet \u00ebd le r\u00e9gole r\u00e8ide \u00ebd Boileau.\nCosta avos\u00e0 prefassion, public\u00e0 dl'ot\u00f3ber 1827, a l'ha falo dvent\u00e9 profeta e protagon\u00ecsta dla neuva sc\u00f2la.\nL\u00eb sperimentalism a l'\u00e9 a la r\u00e8is dj'euvre \u00ebd cost per\u00ecod.\nL'euvra teatral \"Marion Delorme\" (1829), n'arflession pol\u00ectica-st\u00f2rica, a l'\u00e9 st\u00e0ita proib\u00eca da la censura.\nAi 25 \u00ebd f\u00ebrv\u00e9 d\u00ebl 1830, \"Hernani\" a l'\u00e9 st\u00e0it but\u00e0 an sena al Teatro frans\u00e8is, con t\u00f2ta Mars ant \u00ebl r\u00f2l \u00ebd Do\u00f1a Sol.\nL'euvra a l'ha p\u00f2rtaje 15000 franch e Hugo a l'ha tramud\u00e0 con soa fomna e le masn\u00e0 an na ca p\u00ec gr\u00f2ssa davzin ai Champs \u00c9lys\u00e9es.\nLa riuss\u00eca (1830-1845).\nCon l'advent \u00ebd la monarch\u00eca \u00ebd luj la vita d'Hugo a intra ant un per\u00ecod \u00ebd qu\u00ecndes agn \u00ebd sucess.\nD\u00ebl 1830, ij rap\u00f2rt d'Hugo con soa fomna a l'han ancamin\u00e0 a and\u00e9 pes e soa fomna a l'ha av\u00f9 na relassion con l\u00eb scritor, e amis d'Hugo, Sainte-Beauve; a l'ha \u00ebdc\u00f2 ancamin\u00e0 la redassion \u00ebd \"Notre-Dame de Paris\", public\u00e0 ant l'avril dl'ann apress otnend na gr\u00f2ssa popolarit\u00e0 an d'ambient ant\u00e9 ch'as les\u00eco pa 'd poes\u00ece e ij drama controvers a j'ero nen apressi\u00e0.\nDl\u00eb dz\u00e8mber a ars\u00e8iv l'amirassion dj'anteletuaj p\u00ebr \"Feuilles d'automne\".\nTut a j'andas\u00eca bin: soe quatr masn\u00e0 L\u00e9opoldine, Charles, Fran\u00e7ois-Victor e Ad\u00e8le a ch\u00ebrs\u00eco bin; a l'era ass\u00e8 an oposission a Luis-Filip da esse consider\u00e0 un m\u00e0rtir sensa ess-lo p\u00ebr da bon; a l'ha tramud\u00e0 an n'\u00e0utr al\u00f2gg an piassa dij Vosges, ant\u00e9 che peui a l'avr\u00eco f\u00e0it \u00ebl Mus\u00e9 Victor Hugo.\n\u00cbd nov\u00e8mber 1832 a l'ha but\u00e0 an sena \"Le roi s'amuse\", censur\u00e0 da la sconda s\u00e8ira.\nAi 2 \u00ebd f\u00ebrv\u00e9 1833 a l'ha arpresent\u00e0 \"Lucr\u00e8ce Borgia\" dnans a 'n p\u00f9blich antusi\u00e0stich: a ant\u00ebrpret\u00e9 la part \u00ebd la prinsip\u00ebssa Negroni a-i era Juliette Gauvin, conoss\u00f9a 'me Juliette Drouet, ch'a l'\u00e9 vn\u00f9ita la morosa d'Hugo p\u00ebr p\u00ec che sinquant'agn.\n\"Lucr\u00e8ce Borgia\" a l'\u00e9 st\u00e0it \u00ebl pen\u00f9ltim sucess d'Hugo a teatro: d\u00ebl 1833 \"Marie Tudor\" e \"Angelo\" a son \u00ebst\u00e0it doi faliment; p\u00ebr un moment \u00ebl trionf \u00ebd \"Ruy Blas\" ant \u00ebl 1838 a l'ha arciam\u00e0 ij temp d\"'Hernani\", ma la fin d\u00ebl drama rom\u00e0ntich a l'\u00e9 rivaje con la derota completa dij \"Burgaves\" ant \u00ebl 1843.\nTutun an costi agn soa riputassion tanme grand poeta l\u00ecrich a l'\u00e9 fissasse \u00ebd fasson gor\u00ebgna.\nApress le \"Feuilles d'automne\" a son rivaje \"Les chants du cr\u00e9puscule\" d\u00ebl 1835, \"Les voix int\u00e9rieures\" d\u00ebl 1837 e \"Les rayons et les ombres\" ant \u00ebl 1840.\nD\u00ebl 1839 Hugo a l'\u00e9 candidasse p\u00ebr l'elession a l'Academia frans\u00e8isa, ma a s\u00f2 p\u00f2st a l'han elegi\u00f9 Dupaty.\nA n\u00eb scond tentativ a l'\u00e9 st\u00e0it bat\u00f9 da Mol\u00e9.\nNa tersa vira, d\u00ebl 1840, a l'\u00e9 st\u00e0it elegi\u00f9 Flourens.\nA l'\u00e9 mach al quart tentativ, d\u00ebl 1841, ch'a l'ha f\u00e0ila.\nAn costi agn \u00ebd popolarit\u00e0 \u00ebl temperament egoista d'Hugo a l'\u00e9 dventa pes e si prima a l'av\u00eca dle costume rigorose, adess a-j pias\u00eca passess-la bin, l\u00f2n che so\u00e8ns a scandalisava la gent.\nAnt \u00ebl 1843 a-j son rivaje doi colp dur: \u00ebl faliment dij \"Burgraves\" a l'\u00e9 st\u00e0it complet e crasant e, dl'otonn, soa fija L\u00e9opoldine a l'\u00e9 ni\u00e0 ant la Sen-a.\n\u00cbl c\u00ecflis dij \"Burgraves\" a l'\u00e9 consider\u00e0 tanme \u00ebl moment ant\u00e9 che Hugo a l'ha bandon\u00e0 la poes\u00eca.\nAn efet, chiel a l'era giumaj tir\u00e0 da la cariera pol\u00ectica e da la vita 'd mond.\nD\u00ebl 1845 a l'\u00e9 st\u00e0it cre\u00e0 pari \u00ebd Fransa.\nLa pol\u00ectica e l'esili (1845-1870).\nHugo a l'era nen bon an pol\u00ectica.\nAnt la ca dij pari a dovrava tanta ret\u00f2rica ch'a l'era malf\u00e9 pijelo an s\u00ebl serio.\nApress l'arvolussion d\u00ebl 1848 a l'\u00e9 presentasse p\u00ebr la pressidensa dla rep\u00f9blica, ma a l'ha pij\u00e0 mach p\u00f2chi vot.\nRiv\u00e0 al pod\u00e8j Napoleon III, Hugo as opon an manera ci\u00e0ira e decisa con na serie \u00ebd d\u00ebscors.\nAi 14 d\u00eb dz\u00e8mber 1851 a l'\u00e9 fors\u00e0 a and\u00e9 an esili e a scapa a Brussel travest\u00ec da ovri\u00e9.\nDl'ost 1852 a l'ha tramud\u00e0 a Jersey e d\u00ebl 1855 a l'\u00e9 trasferisse a Guernsey andoa a l'ha cat\u00e0 ca Hauteville p\u00ebr abiteje.\nLeugn da la Fransa a l'ha public\u00e0 v\u00e0ire scrit an sla situassion pol\u00ectica frans\u00e8isa, a l'ha pij\u00e0 'd bala l'amperador an \"Napol\u00e9on le petit\" (1852) e a l'ha giut\u00e0 esili\u00e0 e republican an finansiandje.\nD\u00ebl 1853 a l'ha public\u00e0 \"Les ch\u00e2timents\".\n\"Les contemplations\", d\u00ebl 1856, a conten-o miraco la part p\u00ec dur\u00e8ivola dij s\u00f2 vers l\u00ecrich.\nDoi agn apress a l'ha compon\u00f9 la prima session \u00ebd la \"L\u00e9gende des si\u00e8cles\".\nD\u00ebl 1862 a l'\u00e9 public\u00e0 \u00ebl romanz \"Les mis\u00e9rables\", arseiv\u00f9 an manera trionfal.\nA-j son \u00ebvn\u00f9je apress \"Les travailleurs de la mer\" d\u00ebl 1866 e \"L'homme qui rit\" ant \u00ebl 1869.\nAnt ij dari\u00e9 agn \u00ebd s\u00f2 esili soa famija a l'\u00e9 d\u00ebsblasse: soa fomna a l'ha tramud\u00e0 a Brussel ant\u00e9 ch'a l'\u00e9 m\u00f2rta d\u00ebl 1868 e tre agn apress a l'\u00e9 m\u00f3rt s\u00f3 fieul Charles.\nSoa fija Ad\u00e8le a l'\u00e9 scap\u00e0 con n'ufissial angl\u00e8is; mach Juliette Drouet a l'\u00e9 restaje fidela.\nIj dari\u00e9 agn (1870-1885).\nDroc\u00e0 Napoleon III e stabil\u00eca la rep\u00f9blica, dl\u00eb st\u00e8mber 1870 Hugo a l'\u00e9 rintr\u00e0 a Paris, arseiv\u00f9 an trionf, e a l'\u00e9 dvent\u00e0 cantor e profeta dla tersa rep\u00f9blica.\nS\u00f2 artorn a la vita pol\u00ectica a l'ha nen dur\u00e0 v\u00e0ire.\nA l'\u00e9 st\u00e0it elegi\u00f9 a la Ciambrea nassional ma a l'ha t\u00f2st d\u00e0it soe dimission.\nDurant la Comun-a a l'ha tramud\u00e0 a Brussel; a l'era ufrisse d'ospit\u00e9 ij comunard esili\u00e0, ma p\u00ebr s\u00f2n \u00ebl goern belgi a l'ha taparalo via.\nRintr\u00e0 a Paris a l'\u00e9 st\u00e0it elegi\u00f9 al Sen\u00e0, ma a l'era nen ativ ant ij deb\u00e0.\nTutun findi a soa m\u00f2rt a l'ha partissip\u00e0 a le ciambree d\u00ebl Sen\u00e0, angagiand-se tra l'\u00e0utr p\u00ebr \u00ebl condon ai comunard, e dl'Academia frans\u00e8isa.\nD\u00ebl 1883 a l'\u00e9 m\u00f2rtie Juliette Drouet.\nVictor Hugo a l'\u00e9 m\u00f2rt, motobin rich, a Paris \u00ebl 22 \u00ebd magg d\u00ebl 1885.\nConforma a soe volont\u00e0, s\u00f2 c\u00f2rp a l'\u00e9 st\u00e0it but\u00e0 an na cassia da p\u00f2ver.\nP\u00ebr na neuit a l'han piassalo sota l'arch \u00ebd trionf e peui a l'han sotralo al Panth\u00e9on.\nLa cr\u00ectica.\nL'idolatr\u00eca ch'a l'av\u00eco p\u00ebr chiel v\u00e0ire dij s\u00f2 amirator a l'ha provoc\u00e0 na reassion inevit\u00e0bila.\nPoss\u00e0 da costa reassion, soe qualit\u00e0 grame - dzortut s\u00f2 car\u00e0ter - a l'han but\u00e0 an ombra s\u00f2 talent armarch\u00e8ivol.\nTutun a l'\u00e9 poss\u00ecbil f\u00e9 n\u00eb stim p\u00ec echilibr\u00e0.\nDa na mira st\u00f2rica Victor Hugo a l'\u00e9 'd sigura un-a dle p\u00ebrsonalit\u00e0 p\u00ec grande dla literatura an lenga frans\u00e8isa.\nSoa anfluensa a l'\u00e9 st\u00e0ita motobin ancreusa e spanti\u00e0: ant ij s\u00f2 travaj as treuvo j'ambrion \u00ebd tanti moviment ch'a-i son \u00ebvnuje apress, tanme ij parnassian, ij simbolista, ij decadent.\nD'autor motobin diferent, tanme Baudelaire, Verlaine o fin-a Rimbaud a-j devo cheic\u00f2s.\nL'anfluensa literaria d'Hugo a l'ha r\u00ebsguard\u00e0 dzortut la t\u00e9cnica.\nHugo a l'era franch nen l'arvolussionari ch'a dis\u00eca d'esse, ma a l'ha torna antroduv\u00f9 ij m\u00e9ter e la cadensa d\u00ebl s\u00e9col ch'a fa XVI e a l'ha romp\u00f9 con j\u00eb schema r\u00e8id \u00ebd Boileau.\nD'\u00e0utra part, ij s\u00f2 romanz a son pa al livel \u00ebd coj \u00ebd Balzac o \u00ebd Sand.\nTutun a l'\u00e9 st\u00e0it m\u00e8istr d\u00ebl lengage e na gran figura literaria, \u00ebl p\u00ec grand poeta an lenga frans\u00e8isa d\u00ebl s\u00e9col ch'a fa XIX.\nEuvre prinsipaj.\nLiteratura.\nPublic\u00e0 con n\u00eb stran\u00f2m, a l'\u00e9 n'arfassiment \u00ebd \"Kenilworth\" d\u00eb Scott.\nA l'\u00e9 st\u00e0it un faliment.\nEuvra teatral ch'a l'ha f\u00e0it \u00ebs-ciop\u00e9 na vera bataja antra 'l mond literari tradissional e na neuva ond\u00e0 d\u00eb scritor giovo.\nA l'\u00e9 la st\u00f2ria \u00ebd na fomna motobin bela, disput\u00e0 da 'n gheub e un pr\u00e8ive an-namor\u00e0.\nLa st\u00f2ria \u00ebd n'\u00f2m da la miseria a la ghijotin-a a dventa n'arflession an sna sossiet\u00e0 ch'a crea 'd p\u00ebrson-e arfud\u00e0 e a traonda 'd v\u00ectime nossente.\nAmbeless\u00ec Hugo a pija 'd bala \u00ebl colp d\u00eb stat dij 2 d\u00eb dz\u00e8mber 1851 \u00ebd Luis-Napoleon Bon-a-part.\n\"Les mis\u00e9rables\" a l'\u00e9 la ciadeuvra d'Hugo, e a l'ha av\u00f9 un sucess motobin grand.\nAs trata d'un romanz \u00e9pich con \u00ebd sene memor\u00e0bij (par\u00e8j dla descrission dla bataja \u00ebd Waterloo) e moral, andoa educassion, giustissia sossial e carit\u00e0 a son \u00ebs-ciair\u00e0 tanme j'\u00f9nich mojen p\u00ebr l'emancipassion da l'ignoransa e d'la miseria.\nCosti miser\u00e0bij a son le v\u00ectime \u00ebd n'ordinament sossial d\u00ebsgiust.\n\u00cbl film realis\u00e0 da Raymond Bernard d\u00ebl 1933 a l'\u00e9 vn\u00f9 a esse n'euvra capital ant la st\u00f2ria d\u00ebl cine.\nJean Valjean, vej fors\u00e0, a treuva arpar dal v\u00ebsco \u00ebd Digne, Myriel, ma a-j p\u00f2rta via doe gir\u00ecndole d'argent e a scapa.\nCand ch'a l'\u00e9 arest\u00e0, \u00ebl v\u00ebsco a testim\u00f2nia p\u00ebr chiel.\nValjean a resta motobin toc\u00e0 da tanta generosit\u00e0 e a cangia fasson \u00ebd vive.\n\u00cbl temp a passa e Valjean giumaj a marcia drit, an dovrand \u00ebl n\u00f2m f\u00e0uss \u00ebd Madeleine.\nFantine, na p\u00f2vra fomna ancant\u00e0 e bandon\u00e0 con soa fija Cosette, a l'\u00e9 arest\u00e0 e maltrat\u00e0 dal comissari Javert; Valjean as buta an mes e a la fa liber\u00e9.\nJavert a l'ha na conferma che Valjean e Madeleine a son l'istessa p\u00ebrson-a.\nPassaje d\u00ebl temp, Champmathieu, un p\u00f2vr \u00f2m, a l'\u00e9 pij\u00e0 p\u00ebr Valjean, ch'a l'era ancor arserc\u00e0; apress na torment\u00e0 l\u00f2ta anterior, Valjean a d\u00ebsv\u00e8ila soa identit\u00e0 an tribunal.\nLass\u00e0 p\u00ebr un moment l\u00ecber, a vija Fantine ch'a sta p\u00ebr meuire e a-j fa sarament \u00ebd cud\u00ec Cosette; peui a treuva sosta a Paris.\nCosette a va a servissi dal gram Th\u00e9nardier.\nValjean, torna arest\u00e0 da Javert, a scapa torna; ma tuti a ch\u00ebrdo ch'a sia m\u00f2rt ni\u00e0.\nA salva Cosette, portandla via da Th\u00e9nardier, e a la buta a l'arpar.\nAdess as fa ciam\u00e9 Fauchelevent: a dventa amis d'un giovo republican, Marius, ch'a veul bin a Cosette.\nDurant ij batibeuj d\u00ebl 1832, Valjean a combat an sle baricade ansema a Marius e al d\u00ebsbela Gavroche.\nA-j dan an guerna Javert, pij\u00e0 p\u00ebrzon\u00e9; con generosit\u00e0 a lo lassa and\u00e9 l\u00ecber e peui a salva Marius fer\u00ec.\nChiel-s\u00ec, na vira var\u00ec, a maria Cosette.\nPar\u00e8j Valjean a l'ha mantn\u00f9 la prom\u00ebssa f\u00e0ita a Fantine: cand ch'a meuir, dacant a chiel a-i son, anvische, le gir\u00ecndole d\u00ebl v\u00ebsco.\nDij v\u00e0ire travaj public\u00e0 d\u00f2p soa m\u00f2rt dai s\u00f2 amis Paul Meurice e Auguste Vacquerie, ij p\u00ec anteressant a resto \u00ebl volum \u00ebd n\u00f2te autobiogr\u00e0fiche \"Choses vues\" e l'arc\u00f2lta \u00ebd poes\u00ece \"Toute la lyre\".\nJ'\u00e0utre colession p\u00f2stume a l'han mach f\u00e0it dla mal a la riputassion d\u00ebl poeta."}
{"id": "4928", "revid": "9930", "url": "https://pms.wikipedia.org/wiki?curid=4928", "title": "Aristide Briand", "text": "Aristide Briand a l'\u00e9 st\u00e0it avocat, giornalista, \u00f2m pol\u00ectich e diplom\u00e0tich \u00ebd Fransa.\nA l'era nass\u00f9 a Nantes \u00ebl 28 \u00ebd mars d\u00ebl 1862.\nDa student an drit, militant sossialista con tendense an\u00e0rchiche, a l'\u00e9 intr\u00e0 an dij moviment pol\u00ectich d'avangarda; a scriv\u00eca d'art\u00eccoj p\u00ebr Le peuple e p\u00ebr ch\u00e8ich temp a l'ha dirigi\u00f9 la Lanterne.\nA l'\u00e9 peui pass\u00e0 a la Petite R\u00e9publique ch'a l'ha chit\u00e0 p\u00ebr fond\u00e9, ansema a Jean Jaur\u00e8s, L'Humanit\u00e9.\nAnsema a Pelloutier a l'\u00e9 st\u00e0it \u00ebl grand sostnidor \u00ebd la teor\u00eca d\u00ebl si\u00f2pero general arvolussionari e al congress sindacal \u00ebd Nantes d\u00ebl 1894 a l'ha falo aprov\u00e9 tanme mojen \u00ebd l\u00f2ta.\nA l'\u00e9 st\u00e0it segretari general d\u00ebl Part\u00ec sossialista frans\u00e8is d\u00ebl 1901.\nApress v\u00e0ire tentativ fal\u00ec, dal 1902 a l'\u00e9 vn\u00f9 diput\u00e0 dla L\u00f2ira; ant \u00ebl 1905 a l'ha nen ader\u00ec al neuv Part\u00ec sossialista unific\u00e0 e da antlora a l'ha mantn\u00f9 na posission aut\u00f2noma tanme sossialista indipendent.\nA l'\u00e9 st\u00e0it relator a la ciambrea dla laj an s\u00ebl laicism \u00ebd la rep\u00f9blica frans\u00e8isa (1905); a l'ha f\u00e0it \u00ebl ministr a l'anstrussion p\u00f9blica e ai cult ant ij goern \u00ebd Sarrien (1906) e Clemenceau (1906-1909).\nM\u00f2rtie Guyot Dessaigne, \u00ebd gen\u00e9 d\u00ebl 1908 Briand a l'\u00e9 st\u00e0it nomin\u00e0 ministr \u00ebd la giustissia.\nA l'\u00e9 st\u00e0it pressident d\u00ebl cons\u00e8j ant \u00ebl 1909-1911, 1913 e 1915-1917, smonend-se 'me \u00f2m \u00ebd la passificassion antra cat\u00f2lich e laicista apress na desen-a d'agn \u00ebd division e tension, ciss\u00e0 dai deb\u00e0 an sle congregassion religiose e la libert\u00e0 \u00ebd pens\u00e9.\nAnt \u00ebl midem temp a l'ha f\u00e0it front con energ\u00eca ai si\u00f2pero e a j'agitassion locaj.\nDurant la prima gu\u00e8ra mondial a l'\u00e9 st\u00e0it antra ij promotor \u00ebd la spedission \u00ebd Salonich e dla duvertura d'un front ant ij Balcan.\nApress la gu\u00e8ra, a l'\u00e9 st\u00e0it v\u00e0ire vire ministr \u00ebd l\u00eb strang\u00e9 e torna pressident d\u00ebl cons\u00e8j ant \u00ebl 1921-1922 (tnisend \u00ebdc\u00f2 l'ufissi dj'af\u00e9 strang\u00e9), 1925-1926 e 1929, grand sostnidor dla colaborassion ant\u00ebrnassional, dla Sossiet\u00e0 dle Nassion e dla pol\u00ectica \u00ebd sicur\u00ebssa coletiva.\nD\u00ebl 1925 a l'ha sotsign\u00e0 j'ac\u00f2rd \u00ebd Locarn, che tra l'\u00e0utr a garant\u00eco la sistemassion teritorial but\u00e0 an euvra dal trat\u00e0 \u00ebd Versailles ant la z\u00f2na renan-a e a duvertavo un per\u00ecod \u00ebd distension ant la pol\u00ectica ant\u00ebrnassional.\nCon \u00ebl ministr dl\u00eb strang\u00e9 alman Gustav Stresemann a l'\u00e9 st\u00e0it protagonista d\u00ebl r\u00ebncontr \u00ebd Thoiry d\u00ebl 1926 p\u00ebr l'arconciliassion con l'Almagna, passand d\u00ebdl\u00e0 a le veje ruse antra ij doi pais.\nD\u00ebl 1926 a l'\u00e9 st\u00e0it ansign\u00ec, ansema a j'\u00e0utri doi prinsipaj firmatari dj'ac\u00f2rd \u00ebd Locarn, Austen Chamberlain e Gustav Stresemann, d\u00ebl Premi Nobel p\u00ebr la Pas.\nP\u00ec tard a l'ha sostn\u00f9 l'inissiativa d\u00ebl segretari d\u00eb stat merican Kellogg ch'a l'ha mn\u00e0, dl'ost 1928, a la stipulassion dl'ac\u00f2rd Briand-Kellogg, p\u00ebr mojen d\u00ebl qual sessanta pais as angagiavo a nen arcore a la gu\u00e8ra p\u00ebr arz\u00f2lve le ruse ant\u00ebrnassionaj.\nD\u00ebl 1930 a l'ha scriv\u00f9 na mem\u00f2ria p\u00ebr l'organisassion d'un regim d'union federal europenga.\nBriand a l'\u00e9 m\u00f2rt a Paris \u00ebl 7 \u00ebd mars d\u00ebl 1932"}
{"id": "4929", "revid": "273", "url": "https://pms.wikipedia.org/wiki?curid=4929", "title": "Teorema \u00ebd Beppo Levi", "text": ""}
{"id": "4930", "revid": "9930", "url": "https://pms.wikipedia.org/wiki?curid=4930", "title": "Gabriel Chevallier", "text": "Scritor an lenga frans\u00e8isa.&lt;br&gt;\nGabriel Chevallier a l'era nass\u00f9 a Lion d\u00ebl 1895 e a l'\u00e9 m\u00f2rt a Cannes d\u00ebl 1969.&lt;br&gt;\nA l'\u00e9 conoss\u00f9 p\u00ebr s\u00f2 romanz \"Clochemerle\", ant\u00e9 ch'a d\u00e0 na descrission dr\u00f2la dla provinsa frans\u00e8isa."}
{"id": "4931", "revid": "1665", "url": "https://pms.wikipedia.org/wiki?curid=4931", "title": "Cesa dla Miseric\u00f2rdia \u00ebd Turin", "text": "La cesa dla Miseric\u00f2rdia \u00ebd Turin as treuva an contr\u00e0 Barbaroux 41.\nA l'\u00e9 st\u00e0ita fond\u00e0 d\u00ebl 1578 a antitl\u00e0 a San Gioann Decol\u00e0.\nAnt \u00ebl 1720 a son \u00ebst\u00e0it f\u00e0it \u00ebd travaj \u00ebd beliment e d\u00ebl 1751 a l'han arfane la c\u00f9pola e la v\u00f2lta dla nav\u00e0, con \u00ebl proget \u00ebd Filip Gioann Batista Nic\u00f2lis \u00ebd Robilant.\nLa fassada a l'\u00e9 d\u00ebl 1828, f\u00e0ita a sp\u00e8ise dl'argin-a Mar\u00eca Gin\u00f2ta d'\u00c0ostria, fomna \u00ebd Vit\u00f2rio Emanuel II.&lt;br&gt;\nA l'intrada a-i son doe statoe \u00ebd b\u00f2sch dl'arc\u00e0ngel Gabriel e dla Nonsiassion, euvra \u00ebd Carlo Giuseppe Plura, anviron d\u00ebl 1730.\n\u00cbl crossifiss dla capela a drita a l'\u00e9 dla sc\u00f2la d\u00eb Stefano Maria Clemente.\nL'aotar magior a l'\u00e9 d\u00ebl 1792, euvra \u00ebd Francesco Benedetto Feroggio; darera a-i \u00e9 na pitura ch'a arpresenta la decapitassion \u00ebd Gioann Batista, atribu\u00eca a Federico Zuccari.\nLa cesa a l'\u00e9 \u00ebdco conoss\u00f9a p\u00ebrch\u00e8 la confrer\u00eca a l'era ancari\u00e0 dl'assistensa dij condan\u00e0 a m\u00f2rt.\nDle giojere a conservo l'argistr con ij n\u00f2m dij condan\u00e0, ij capuss n\u00e8ir, \u00ebl bicerin p\u00ebr la dariera sors\u00e0 e \u00ebl crossifiss."}
{"id": "4932", "revid": "19", "url": "https://pms.wikipedia.org/wiki?curid=4932", "title": "Cavoret", "text": "Cavor\u00e8t a l'\u00e9 na borgi\u00e0 an sla colin-a \u00ebd Turin.&lt;br&gt;\nSoe or\u00ecgin a fongo ant l'et\u00e0 \u00ebd mes e a pija 'l n\u00f2m da na famija n\u00f2bila, ch'a compariss gi\u00e0 an dij pap\u00e9 dla fin d\u00ebl prim milegn.\nA l'\u00e9 st\u00e0it f\u00e9od indipendent prima d\u00ebl Duc\u00e0 \u00ebd Sav\u00f2ja, peui d\u00ebl Regn \u00ebd Sard\u00ebgna.&lt;br&gt;\nConquist\u00e0 da j'ast\u00ebsan, a passa \u00ebl 5 \u00ebd nov\u00e8mber 1256 al cont Tom\u00e0 II \u00ebd Sav\u00f2ja.\nA agrandiss s\u00f2 terit\u00f2ri d\u00f2p na controversia con Moncal\u00e9 p\u00ebr la definission dij confin.\nD\u00f2p un curt per\u00ecod \u00ebd dipendensa da j'Acaja a dventa f\u00e9od \u00ebd Cher.&lt;br&gt;\nLa potensa dla famija dij Cavor\u00e8t a s'agrandiss mers\u00ec a la posission geogr\u00e0fica dla borgi\u00e0, an sna colin-a ch'a d\u00f2mina P\u00f2 e Sangon e da 'ndoa a nass\u00eco ij r\u00ec Patonera e Sapon.\nCand la linia \u00ebd sucession dij Cavor\u00e8t as d\u00ebstissa, d'\u00e0otre famije a na pijo \u00ebl p\u00f2st, ma con \u00ebl regn \u00ebd Sard\u00ebgna le t\u00e8re a son pij\u00e0 dal govern piemont\u00e8is.\nDal s\u00e9col ch'a fa XIX a l'\u00e9 dvent\u00e0 un quarti\u00e9 residensial.\n\u00cbl poss \u00ebd Cavor\u00e8t.\nA Cavor\u00e8t \u00ebl march\u00e8is Fr\u00e9 d'Ormea a l'av\u00eca proget\u00e0 un castel, ch'a l'av\u00eca un poss d'80 m\u00e9ter, \u00ebl p\u00ec ancreus \u00ebd tuta Turin.\nNa legenda a conta che cand j'armade napole\u00f2niche a son riv\u00e0 an Piemont, cheidun a l'avr\u00eca st\u00ebrm\u00e0 ant \u00ebl poss un gr\u00f2ss tes\u00f2r, mai artrov\u00e0."}
{"id": "4933", "revid": "9523", "url": "https://pms.wikipedia.org/wiki?curid=4933", "title": "Vilaneuva d'Ast", "text": "Vilaneuva d'Ast (\"Villanova d'Asti\" an italian) a l\u2019\u00e9 un comun \u00ebd 5.027 abitant dla provincia d'Ast.\nSt\u00f2ria.\nAn \u00e9poca roman-a, \u00ebl terit\u00f2ri d\u00ebl pais a restava sota al munissipi \u00ebd Karreo (Cher) .\nAministrassion.\n\u00cbl s\u00ecndich a l'\u00e9 Roberto Peretti (dal 18/06/2007).\nSit\u00e0 gemel\u00e0.\nVilaneuva a l'\u00e9 gemel\u00e0 con:"}
{"id": "4934", "revid": "71", "url": "https://pms.wikipedia.org/wiki?curid=4934", "title": "2006", "text": "Premi Nobel.\nPremi Nobel dla conom\u00eca: Edmund Phelps.\nPremi Nobel dla f\u00ecsica: John C. Mather, George F. Smoot.\nPremi Nobel dla literatura: Oran Pamuk.\nPremi Nobel p\u00ebr la Pas: Muhammad Yunus e la Banca Grameen."}
{"id": "4936", "revid": "9930", "url": "https://pms.wikipedia.org/wiki?curid=4936", "title": "Salass", "text": "Ij Salass a son la prima popolassion conoss\u00f9a ch'a l'ha abit\u00e0 la Val d'Osta.&lt;br&gt;\nA j'ero na popolassion s\u00e9ltica m\u00ebs-ciasse con d'abitant ligurin \u00ebd Piemont e a j'ero riv\u00e0, dantorn al 1200 aGC, da n\u00f2rd, goid\u00e0 da 'n cap ch'as ciamava Cordelus o Cordelianus.\nA l'\u00e9 belf\u00e9 ch'a fusso amparent\u00e0 con ij Salio dla comba \u00ebd R\u00f2no.&lt;br&gt;\nA j'ero \u00ebd religion dru\u00ecdica.&lt;br&gt;\nA viv\u00eco d'agricoltura, cassa, p\u00ebsca, dl\u00eb sfrutament dle min-e (an s\u00f2 terit\u00f2ri a-i ero v\u00e0ire min-e d'\u00f2r) e a praticavo \u00ebl comersi a travers \u00ebd j'Alp, passand dal c\u00f2l d\u00ebl Grand San Bernard, che lor a s-ciairavo tanme sede d\u00ebl d\u00e9 Penin.&lt;br&gt;\nIj s\u00f2 domini a j'ero nen limit\u00e0 a la Val d'Osta, ma a s\u00eb spantiavo fin-a a la pian-a pass\u00e0 Ivr\u00e8ja, an comprendend bon-a part d\u00ebl Canav\u00e8is e dle z\u00f2ne d\u00ebl biel\u00e8is, fin-a a le part \u00ebd Saluss\u00f2la.\nA l'av\u00eco na cita capital, Cordelia.\nD\u00ebl 141 aGC ij Roman a mando a l'atach contra ij Salass na gr\u00f2ssa armada, sota a j'\u00f3rdin d'Apio Cl\u00e0odi Pulcr, ma a son bat\u00f9 da le part \u00ebd Verolengh.\nAntlora Apio Cl\u00e0odi a-j ciama a Roma n'\u00e0otra armada, a la buta ansema a cola \u00ebd Cecil Metel e a ataca torna, vagnand ij Salass an bataja ant j'anviron \u00ebd Mass\u00e8.\nP\u00ebr f\u00e9 la pas ij Salass a devo deje ai Roman tut \u00ebl Canav\u00e8is e \u00ebl drit \u00ebd passage a travers la Val d'Osta.&lt;br&gt;\nLa sitoassion per\u00f2 a-j pias\u00eca n\u00ec ai Salass, ch'a j'ero p\u00ec nen padron a ca soa, n\u00ec ai Roman, soget \u00ebd tansantan a j'amboscade dij Salass.\nAogust a-j manda contra Terensi Varon Muren-a, con l'\u00f3rdin \u00ebd craseje.\nL'euvra a l'\u00e9 complet\u00e0 d\u00ebl 23 aGC.\nDij Salass ch'a-i resto cheidun a l'\u00e9 ancorpor\u00e0 ant le legion roman-e, d'\u00e0otri a son vend\u00f9 'me s-ciav.\nAncora al di d'ancheuj, ij Salass a son un dj'arferiment ideaj d\u00ebl p\u00f2pol valdostan."}
{"id": "4937", "revid": "9930", "url": "https://pms.wikipedia.org/wiki?curid=4937", "title": "Talete", "text": "Fil\u00f2sof e matem\u00e0tich, ciam\u00e0 \u00ebl \"pare d\u00ebl rasonament dedutiv\", Talete a l'era consider\u00e0 da Arist\u00f2til \u00ebl prim dij fil\u00f2sof grech, dagi\u00e0 che a l'\u00e9 'l prim ch'a l'ha arserc\u00e0 le c\u00e0use \u00f9ltime e ij prinsipi ch'a cangio nen \u00ebd le c\u00f2se.\nA l'\u00e9 st\u00e0it \u00ebdc\u00f2 \u00ebl prim dij matem\u00e0tich grech.\nA l'\u00e9 un dij Set Savant e a l'ha fond\u00e0 cola che a l'\u00e9 ciam\u00e0 Sc\u00f2la J\u00f2nica, o Milesia.\nA l'era \u00ebd Milet an Asia Minor, adess Turch\u00eca.\nA l'era nass\u00f9 d\u00ebl 624 aGC anviron e a l'era \u00ebd famija miraco fenissa; s\u00f2 pare Esamio a l'era un m\u00ebrcant, soa mare as ciamava Cleobulin-a.\nA l'era amis \u00ebd Tras\u00ecbul e antra ij s\u00f2 anlev a-i \u00e9 staje Anassimandr.\nConforma a l\u00f2n ch'an conta Platon ant la \"Rep\u00f9blica\", j'arserche \u00ebd Talete a l'av\u00eco \u00ebdc\u00f2 \u00ebd but d'aplicassion pr\u00e0tiche e Arist\u00f2til an fa sav\u00e8j che na vira Talete a l'ha av\u00f9 un grand profit con la prevision \u00ebd na bon-a arc\u00f2lta dj'olive.\nAs dis ch'a l'abia prev\u00ebdd\u00f9 l'ecliss total \u00ebd Sol dij 28 \u00ebd maj d\u00ebl 585 aGC.\nA l'\u00e9 m\u00f2rt d\u00ebl 546 aGC anviron, a l\u00eb stadi, durant na gara d'atl\u00e9tica, sfin\u00ec da la c\u00e0ud.\nA l'ha pij\u00e0 part ativa a la vita pol\u00ectica, angagiand-se dzortut ant la gu\u00e8ra che le col\u00f2nie greche dl'Asia Minor, ali\u00e0 con Creso a fas\u00eco contra Ciro.\nA sostn\u00eca ch'a-i era d\u00eb bz\u00f2gn \u00ebd but\u00e9 an p\u00e9 un parlament comun p\u00ebr tute le sit\u00e0 j\u00f2niche a T\u00e9os, la p\u00ec sentral \u00ebd le d\u00f3des, ma che mincadun-a a dov\u00eca rest\u00e9 indipendenta.\n\u00cbl pens\u00e9 filos\u00f2fich.\nTalete a pensava che la T\u00e8ra a fussa un disch galegiant ansima a na d\u00ebst\u00e8isa inmensa d'eve, cre\u00e0 da Oc\u00e9an.\nA anmaginava la vita tanme n'\u00e0nima inmortal dont le partissele as ancarnavo \u00ebd fasson temporania ant le c\u00f2se.\nConforma a le notissie ch'an d\u00e0 Arist\u00f2til ant la \"Metaf\u00ecsica\", Talete a considerava l'eva tanme prinsipi, fin e costituent fondamental \u00ebd tute le c\u00f2se, laj \u00ebd formassion d\u00ebl c\u00f2sm.\nCosta afermassion a l'era n'inovassion da na mira cosmol\u00f2gica dagi\u00e0 che, d\u00ebstacand-se da le cosmogon\u00ece dij s\u00f2 temp, Talete as ten nen mach a la descrission dla formassion d\u00ebl mond d'l'eva, ma a d\u00ebscut an s\u00ebl valor \u00ebd na realt\u00e0 f\u00ecsica, l'eva, tanme prinsipi dle c\u00f2se.\nArist\u00f2til a j'arprociava d'esse f\u00ebrmasse a la c\u00e0usa material d\u00ebl mond.\nV\u00e0ire fil\u00f2sof posterior a l'han tutun contest\u00e0 che l'eva dont a parla Talete a sia pr\u00f2pe \u00ebl l\u00ecquid: scond Hegel a sar\u00eca pit\u00f2st un concet, n'espression \u00ebd n'istansa dla rason ch'a veul \u00ebstabil\u00ec l'unit\u00e0 metaf\u00ecsica d\u00ebl real.\nAn \"Sl'\u00e0nima\", Arist\u00f2til a arp\u00f2rta \u00e0utre doe convinsion \u00ebd Talete: chiel-s\u00ec a l'avr\u00eca fort\u00ec che \u00ebl mond a l'\u00e9 pien \u00ebd v\u00e0ire d\u00e9 e che \u00ebl magnete a l'ha n'\u00e0nima p\u00ebrch\u00e8 a l'ha la f\u00f2rsa \u00ebd f\u00e9 bog\u00e9 \u00ebl fer (l'\u00e0nima a sar\u00eca donca prinsipi \u00ebd moviment).\nCoste afermassion a son da arport\u00e9 a la fasson comun-a \u00ebd pens\u00e9 dl'antichit\u00e0 greca, conforma a la qual le f\u00f2rse dla natura a son espression dle divinit\u00e0 ch'a \u00e0bito drinta 'd chila.\nS\u00f2 travaj matem\u00e0tich.\nLe notissie an sl'ativit\u00e0 matem\u00e0tica \u00ebd Talete a rivo p\u00ebr la p\u00ec part da Pr\u00f2clo.\nAnsema a Pit\u00e0gora, Talete a l'era consider\u00e0 da la tradission greca l'anandiator \u00ebd la matem\u00e0tica el\u00e9nica.\nConforma a sa tradission, a l'ancamin d\u00ebl VI s\u00e9col aGC Talete a l'av\u00eca ancamin\u00e0 a f\u00e9 progred\u00ec la geometr\u00eca, ch'a l'av\u00eca amprend\u00f9 an Egit.\nA l'ha anandi\u00e0 la geometr\u00eca dle linie, ch'a l'\u00e9 na geometr\u00eca astrata, dont \u00ebl but a l'\u00e9 d\u00eb stabil\u00ec \u00ebd relassion antra le v\u00e0ire part \u00ebd na figura, \u00ebd fasson che cheidun-e \u00ebd coste part a peulo esse artrov\u00e0 p\u00ebr mojen dj'\u00e0utre.\n\u00cbl n\u00f2m \u00ebd Talete a l'\u00e9 grop\u00e0 a v\u00e0ire propriet\u00e0 geom\u00e9triche: l'ugualiansa dj'\u00e0ngoj a la base d'un tri\u00e0ngol is\u00f2ssel; l'ugualiansa \u00ebd doi tri\u00e0ngoj con na banda e j'\u00e0ngoj adiacent uguaj; l'ugualiansa dj'\u00e0ngoj op\u00f2st form\u00e0 da l'ant\u00ebrsession \u00ebd doe rete; l'anscrission d'un tri\u00e0ngol ret\u00e0ngol an na semi-sirconferensa; la propriet\u00e0 che \u00ebl di\u00e0meter a partagia un sercc an doe part uguaj.\nA-i \u00e9 \u00ebdc\u00f2 un teorema amportant dla geometr\u00eca ch'a p\u00f2rta s\u00f2 n\u00f2m.\n\u00cbs teorema a sar\u00eca st\u00e0it an efet dimostr\u00e0 da Eud\u00f2ss; peul desse che Talete a na conoss\u00e8issa dij cas particolar.\nAntra j'aplicassion ch'a-j son atribu\u00ece a-i \u00e9 la determinassion \u00ebd la distansa \u00ebd na barca ant \u00ebl mar e la determinassion \u00ebd l'aut\u00ebssa \u00ebd le pir\u00e0mid p\u00ebr mojen \u00ebd la longheur \u00ebd soa ombra, mzur\u00e0 an n'ora d\u00ebl di cand l'ombra 'd n'\u00f2m a l'\u00e9 ugual a soa aut\u00ebssa.\nEuvre.\n\u00cbd Talete an resto gnun \u00ebscrit.\nA chiel a son atribu\u00ec, sensa sicur\u00ebssa, l\"'Astrolog\u00eca n\u00e0utica\", prima euvra d'astronom\u00eca dont i l'oma notissia, e \"An s\u00ebl solstissi e l'echin\u00f2ssi\"."}
{"id": "4938", "revid": "9930", "url": "https://pms.wikipedia.org/wiki?curid=4938", "title": "Emp\u00e9docle", "text": "Fil\u00f2fos.\nEmp\u00e9docle a l'era nass\u00f9 a Akragas (al di d'ancheuj Agrigent) d\u00ebl 492 aGC anviron e a l'\u00e9 m\u00f2rt d\u00ebl 432 aGC anviron.\nLa biograf\u00eca ch'a l'ha tramandane la tradission a l'\u00e9 pien-a d'epis\u00f2di legendari.\nA sar\u00eca nass\u00f9 an na famija d'anlevador \u00ebd cavaj da corsa e a l'ha f\u00e0it le sc\u00f2le dai pitag\u00f2rich.\nA l'ha pij\u00e0 part ativa a la vita pol\u00ectica \u00ebd soa sit\u00e0 an combatend contra la tiran\u00eca.\nBat\u00f9a la tiran\u00eca, a l'avr\u00eca arfud\u00e0 l'oferta d\u00eb dvent\u00e9 re.\nA smija che durant l'assedi dj'aten\u00e8is a Siracusa, Emp\u00e9docle a sia and\u00e0it a giut\u00e9 la sit\u00e0 e j'agrigentin, ch'a l'av\u00eco an ghignon Siracusa, a l'abio mandalo an esili a Megara, ant\u00e9 ch'a sar\u00eca m\u00f2rt.\nA smija che Arist\u00f2til a l'abia dilo \u00ebl pare dla ret\u00f2rica e, conforma a la tradission, antra j'anlev d'Emp\u00e9docle a-i \u00e9 staje G\u00f2rgia.\nS\u00f2 pens\u00e9.\nEmp\u00e9docle a l'\u00e9 consider\u00e0 \u00ebl fondador \u00ebd la teor\u00eca dij quatr element.\nAn s\u00f2 pens\u00e9 as fondo v\u00e0ire element ch'a rivo da le filosof\u00ece j\u00f2nica, pitag\u00f2rica e parmenid\u00e9a.\nA pensava che \u00ebl mond a fussa torn\u00e0 v\u00e0ire vire a l\u00eb stat \u00ebd confusion primordial.\nA smija ch'a sia st\u00e0it chiel \u00ebl prim a f\u00e9 usage dl'esperiment d\u00ebl sigilin con \u00ebl but \u00ebd n'an\u00e0lisi te\u00f2rica e a l'\u00e9 s\u00f2 \u00ebl prim arferiment ci\u00e0ir a la pression atmosf\u00e9rica.\nA l'av\u00eca fort\u00ec la conservassion dla materia, l\u00f2n ch'a peul esse consider\u00e0 tanme n'antissipassion pre-sient\u00ecfica d\u00ebl prinsipi \u00ebd conservassion dla massa.\nA fort\u00eca che la lus \u00ebd le st\u00e8ile, p\u00ebr riv\u00e9 fin-a a la T\u00e8ra a-i buta d\u00ebl temp.\nEmp\u00e9docle a l'\u00e9 autor \u00ebd doi poema an es\u00e0meter:\n\u00cbd coste euvre a son rivane mach dij frament a travers dle sitassion d'autor antich tanme Simplissi, Arist\u00f2til e Plutarch.\nAntant che \u00ebl poema religios a d\u00ebsv\u00e8ila d'anfluense pitag\u00f2riche e \u00f2rfiche, col \u00ebd contn\u00f9 cosmol\u00f2gich a smon na rielaborassion - con \u00ebd mod\u00ecfiche ancreuse - dla metaf\u00ecsica \u00ebd Parm\u00e9nid.\nChiel-s\u00ec a l'av\u00eca concep\u00ec la realt\u00e0 vera tanme invari\u00e0bila, indivis\u00ecbila e fissa, an contraposission al mond dle sensassion; Emp\u00e9docle a fortiss l'esistensa \u00ebd quatr element etern e invari\u00e0bij (che chiel a ciama le r\u00e8is \u00ebd tute le c\u00f2se), la t\u00e8ra, l'eva, l'aria e \u00ebl feu, e \u00ebd doe f\u00f2rse: amor e ghignon.\nJ'entit\u00e0 ch'a formo \u00ebl mond sens\u00ecbil (animaj, piante, mineraj) a derivo da m\u00ebs-ce diferente dij quatr element.\nP\u00ebr la prima vira, ant la teor\u00eca d'Emp\u00e9docle a l'\u00e9 smon\u00f9a la distinsion antra materia e f\u00f2rsa.\nLa generassion e la d\u00ebstrussion - e an general minca forma \u00ebd cambiament - a son gnente d'\u00e0utr che l'agregassion e la d\u00ebspersion dj'element p\u00ebr l'efet \u00ebd le doe f\u00f2rse c\u00f2smiche ch'a agisso ansima a costi-s\u00ec da f\u00f2ra: l'assion \u00ebd l'amor a archeuj ij quatr element an n\u00eb stat \u00ebd rechie e a-i compon an n'unit\u00e0 s-ciassa che Emp\u00e9docle a ciama Sfer; l'ant\u00ebrvension d\u00ebl ghignon a visa a vast\u00e9 costa unit\u00e0 e a l'\u00e9 a l'adoss d\u00ebl mond atual, carateris\u00e0 dal process \u00ebd formassion e dissolussion dj'esse mortaj.\nP\u00ebr d\u00e9 na spiegassion \u00ebd l'or\u00ecgin dj'animaj, Emp\u00e9docle a arcor a l'asar e a la selession natural, an fortend che da la combinassion p\u00ebr asar dij m\u00e8mber e dj'\u00f2rgo as son formasse, a l'ancamin, dij monstro che, nen adat a dzorvive e a arprodusse, a son d\u00ebspar\u00ec.\nP\u00ec tard a son formasse d'organism ch'a fonsionavo bin, ch'a l'han dzorviv\u00f9 e prolifer\u00e0.\nDarwin a l'ha f\u00e0it arferiment a costa teor\u00eca d'Emp\u00e9docle ant la prefassion \u00ebd soa \"Adoss dle spece\".\nLa teor\u00eca dla conossensa.\nConforma a Arist\u00f2til, Emp\u00e9docle a fas\u00eca gnun-a distinsion antra percession e pens\u00e9.\nAn soa teor\u00eca dla conossensa a fortiss che as peul con\u00f2sse p\u00ebr mojen \u00ebd l\u00f2n ch'a s\u00eb smija: la c\u00e0ud p\u00ebr mojen dla c\u00e0ud, la fr\u00e8id p\u00ebr mojen dla fr\u00e8id e via f\u00f2rt: p\u00ebr simpat\u00eca, j'element ch'a s\u00eb smijo as tiro antra 'd lor.\nPr\u00f2pe p\u00ebrch\u00e8 l'\u00f2m a l'ha an chiel l'esperiensa dl'amor e d\u00ebl ghignon, a peul cheuje le c\u00e0use d\u00ebl cangiament; e pr\u00f2pe p\u00ebrch\u00e8 a l'\u00e9 na s\u00ecntesi dij quatr element, a l'\u00e9 bon a arcon\u00f2ssie.\nL'ant\u00ebrpretassion rom\u00e0ntica.\nConforma a l'ant\u00ebrpretassion rom\u00e0ntica smon\u00f9a da H\u00f6lderlin an Emp\u00e9docle as trovr\u00eca na m\u00ecstica dla natura e, ansema, l'esaltassion \u00ebd la p\u00ebrsonalit\u00e0 divin-a \u00ebd l'\u00f2m, tanme s\u00ecntesi \u00ebd natura e rason."}
{"id": "4939", "revid": "4325", "url": "https://pms.wikipedia.org/wiki?curid=4939", "title": "Art g\u00f2tica", "text": "\u00cbl g\u00f2tich a l'\u00e9 n\u00eb stil art\u00ecstich ch'a compariss vers la mit\u00e0 d\u00ebl s\u00e9col ch'a fa XII ant l'\u00ccsola \u00ebd Fransa (ma t\u00f2st a son riv\u00e0 dle contribussion da l'Anghilt\u00e8ra) e a s\u00eb spantia an pressa an Eur\u00f2pa findi al s\u00e9col ch'a fa XVI.\nA l'ha soe r\u00e8is ant ij grand cangiament ch'a son riv\u00e0 ant l'Eur\u00f2pa d\u00ebl n\u00f2rd d\u00ebl s\u00e9col ch'a fa XII, cand l'urbanisassion a l'\u00e9 ch\u00ebrs\u00f9a an pressa, dzortut an Fransa setentrional.\nDa na mira cronol\u00f2gica a ven apress l\u00eb stil rom\u00e0nich e prima \u00ebd col dl'Arnassiment. A s\u00f2 temp gnun a l'ha mai dilo \"g\u00f2tich\", sta denominassion a l'\u00e9 n\u00e0ita dij temp dl'Arnassiment con un but d\u00ebspresiant, che antlora as ciamava \"g\u00f2tich\" tut l\u00f2n ch'a fas\u00eca p\u00e0u e s-giaj, con arferiment ai g\u00f2t. P\u00ec anans \u00ebl sust d\u00ebspresiant d\u00eb sta par\u00f2la a l'\u00e9 pass\u00e0 a l'espression \"vand\u00e0lich\".\nL\u00eb stil g\u00f2tich as caraterisa p\u00ebr s\u00f2 echilibri antra realism e s\u00f2 sens decorativ: s\u00f2 anciarm a ven pr\u00f2pe da st'echilibri antra 'l ver natural e la vrit\u00e0 art\u00ecstica, visad\u00ec antra le laj d\u00ebl mond natural e cole ch'a men-o l'artista cand a l'\u00e9 an camin a trat\u00e9 \u00ebl mojen ch'a l'ha sern\u00f9, ch'a sia \u00ebl metal, la pera, \u00ebl v\u00e9der o \u00ebl color.\nL'architetura.\nA l'\u00e9 ant l'architetura, prima che ant j'\u00e0utri camp, che gi\u00e0 vers \u00ebl 1140-1150 as manifesto le forme \u00ebd s\u00eb stil neuv.\nArt figurativa.\nL'architetura g\u00f2tica d\u00ebl N\u00f2rd Eur\u00f2pa a l'ha gav\u00e0 la pitura tradissionala d'ant le cese: le nervadure dle v\u00f2lte e le v\u00f2lte a sest a\u00f9ss dle catedraj a lassavo p\u00ec gnun-a surfassa l\u00ecbera.\nL\u00eb spantiament d\u00ebl g\u00f2tich.\nA travers dij viage dj'architet e dj'artista e mers\u00ec a la difusion d'oget port\u00e0tij (l\u00ecber mini\u00e0, av\u00f2ri, bis\u00f3, smalt) \u00ebl neuv \u00ebstil a s\u00eb spantia a as ampon dasp\u00ebrtut.\nUn r\u00f2l fondamental a l'han avulo j'\u00f3rdin religios e an particolar col dij monio sirsestens ch'a l'av\u00eco t\u00f2st adot\u00e0 an soe ca mare, dzortut an Borg\u00f2gna, ij car\u00e0ter d\u00ebl neuv \u00ebstil.\nL\u00eb spantiament dl'\u00f3rdin sirsestens an Eur\u00f2pa e ij rap\u00f2rt che le neuve fondassion a goernavo con le ca mare, l\u00eb spostament dij monio costrutor o picapere, la sircolassion d\u00eb schema, piante e proget a l'han av\u00f9 na gr\u00f2ssa amportansa ant l\u00eb spantiesse d\u00ebl neuv \u00ebstil an tute le region.\nL\u00eb stil g\u00f2tich a l'\u00e9 riv\u00e0 ai p\u00ec \u00e0ut livej \u00ebd qualit\u00e0 e d'elegansa sota l'anfluensa d\u00ebl mecenatism: ai mecen\u00e0 a-j pias\u00eca la bl\u00ebssa, bele ch'a limitavo j'artista ai s\u00f2 gust p\u00ebrsonaj.\nAnt un per\u00ecod \u00ebd crisi greva dl'anstitussion amperial, ij modej ch'a rivavo da la Fransa, consider\u00e0 la nassion p\u00ec moderna e potenta, a j'ero gi\u00e0 mach p\u00ebr s\u00f2n p\u00ec prestigios.\nTutun, \u00ebl lengage g\u00f2tich a pija forme diferente ant le v\u00e0ire region: ij car\u00e0ter ch'a pija a son anfluens\u00e0 da le situassion locaj, da le tradission diferente, da le costume, da le struture sossiaj e pol\u00ectiche.\nAn Anghilt\u00e8ra, goern\u00e0 da na dinast\u00eca d'origin frans\u00e8isa, a l'\u00e9 arseiv\u00f9 bin e con pias\u00ec; an d'\u00e0utri p\u00f2st a-i son p\u00ec 'd problema.\nP\u00ebr esempi an Almagna, ant\u00e9 ch'a-i \u00e9 na tradission amperial con d'amplicassion colturaj amportante; andoa che j'anfluense bisantin-e, ciss\u00e0 \u00ebdc\u00f2 da 'd motivassion pol\u00ectiche, a son \u00ebst\u00e0ite v\u00e0ire e f\u00f2rte; ant\u00e9 che l'architetura rom\u00e0nica a l'ha lass\u00e0 dij monument \u00ebd grand amportansa e signific\u00e0, grop\u00e0 a la concession amperial, tanme le catedraj amperiaj d\u00eb Spira e \u00ebd Magonza.\nNa geograf\u00eca art\u00ecstica dl'art g\u00f2tica a peul pa esse elabor\u00e0 f\u00f2ra 'd s\u00f2 temp e a dev ten-e cont \u00ebd confin pol\u00ectich ch'a son nen coj d\u00ebl di d'ancheuj (e gnanca \u00ebl concet \u00ebd confin a l'\u00e9 col d\u00ebl di d'ancheuj).\nD'\u00e0utra part a venta ten-e da ment ch'a-i ero a coj temp d'element religios e colturaj \u00ebd car\u00e0ter universal, p\u00ebr esempi l'usage d\u00ebl latin tanme lenga \u00ebd coltura, ch'a avzinavo motobin le class dirigente \u00ebd tuti ij pais.\nLa z\u00f2na d\u00ebl g\u00f2tich a l'ancamin a l'era limit\u00e0 a la Normand\u00eca, a l'\u00ccsola 'd Fransa e a l'Anghilt\u00e8ra.\nVers mit\u00e0 d\u00ebl Dosent, a riva a pij\u00e9 la Renania, l'Almagna ossidental, \u00ebl n\u00f2rd dla Spagna, Cipro e l\u00f2n ch'a-i restava d\u00ebl regn \u00ebd Gerusalem, l'Irlanda e la Norvegia.\nP\u00ec tard, vers la fin d\u00ebl s\u00e9col ch'a fa XIII e a l'ancamin \u00ebd col ch'a fa XIV, a s\u00eb spantia ancor \u00ebd p\u00ec a est (an rivand a pij\u00e9 Almagna oriental, Prussia, Pol\u00f2nia, Ungher\u00eca, Boemia), a n\u00f2rd (Scandinavia) e a sud (an passand a sud \u00ebd j'Alp, an Portugal e an tuta la Spagna).\nL\u00f2n ch'a l'\u00e9 motobin significativ a l'\u00e9 che, p\u00ec tard, a rintr\u00ebran ant l\u00eb stil g\u00f2tich \u00ebdc\u00f2 le prime costrussion religiose che ij conquistador \u00ebspagneuj a l'han tir\u00e0 su ant \u00ebl Neuv Mond.\n\u00cbl Dosent.\nAnt \u00ebl Dosent a son realis\u00e0 an Fransa le manifestassion p\u00ec esemplar dl\u00eb stil g\u00f2tich an architetura e scoltura e l\u00eb stil as ampon an Eur\u00f2pa.\nA l'\u00e9 an efet dzortut ant l'architetura e la scoltura ch'as realisa l'acetassion dle neuve forme, antant che ant la pitura a-i son j'arzistense p\u00ec f\u00f2rte.\nAn Anghilt\u00e8ra, l'architetura g\u00f2tica a intra an pressa, vers \u00ebl 1175, con l'arcostrussion d\u00ebl c\u00f2ro dla catedral \u00ebd Canterbury, dirigi\u00f9a da Guillaume \u00ebd Sens e continu\u00e0 da d'architet angl\u00e8is.\nN'ant\u00ebrpretassion angl\u00e8isa d\u00ebl g\u00f2tich frans\u00e8is as treuva ant ij grand monument d\u00ebl prim per\u00ecod, l'ansidit \"Angl\u00e8is dj'ancamin\" (\"Early English\"), ant le catedraj \u00ebd Wells (anandi\u00e0 d\u00ebl 1180), \u00ebd Lincoln (ancamin\u00e0 d\u00ebl 1190) e \u00ebd Salisbury.\nL'elevassion vertical dle costrussion a ven a esse men a\u00f9ssa che an Fransa.\nL'organisassion dl\u00eb spassi a va nen dapress al model unitari t\u00ecpich d\u00ebl g\u00f2tich an Fransa.\nP\u00ec davzin ai modej frans\u00e8is a son j'euvre ch'a dipendo diret da la cort, tanme l'abass\u00eca \u00ebd Westminster, ancamin\u00e0 d\u00ebl 1245 p\u00ebr vor\u00e8j \u00ebd re Enrich II.\nAnt l'\u00e0rea coltural alman-a la penetrassion d\u00ebl neuv \u00ebstil a l'\u00e9 and\u00e0ita pian e a l'\u00e9 st\u00e0ita p\u00ec contrast\u00e0, an amponend-se an tut \u00ebl terit\u00f2ri mach ant la sconda mit\u00e0 d\u00ebl s\u00e9col: ant le prime desen-e d'agn d\u00ebl s\u00e9col la penetrassion a l'\u00e9 st\u00e0ita ass\u00e8 limit\u00e0 e a j'ero adot\u00e0 \u00ebd solussion contradit\u00f2rie.\nLe v\u00f2lte g\u00f2tiche a costolon a pogiavo ansima a struture murarie concep\u00ece e spart\u00ece conforma a 'd modej rom\u00e0nich e j'element neuv a j'ero acet\u00e0 mach an part.\nPar\u00e8j, \u00ebd s\u00ecngoj element g\u00f2tich a peulo trovesse ant la catedral \u00ebd Basilea, an cola \u00ebd Worms o an cola \u00ebd Bonn, sensa che s\u00f2n a det\u00e8rmina an manera ancreusa l'aspet dla costrussion n\u00ec la strutura \u00ebd s\u00f2 spassi.\nDoi leu \u00ebd difusion d\u00ebl neuv \u00ebstil a son \u00ebst\u00e0it la Liebfrauenkirche \u00ebd Tr\u00e9viri e la cesa \u00ebd Sant'Elisabeta a Marborgh, tute doe ancamin\u00e0 d\u00ebl 1235.\nAs agiss, an tuti doi ij cas, \u00ebd n'enta d'element g\u00f2tich an d\u00eb struture spassiaj e piante ch'a fan part \u00ebd la tradission alman-a: la cesa \u00ebd Tr\u00e9viri a l'\u00e9 a pianta sentral; cola \u00ebd Marborgh, dont la part oriental (l'\u00e0bside e ij doi brass d\u00ebl trans\u00e8t) a l'\u00e9 dissegn\u00e0 con n\u00eb schema a t\u00ebrfeuj gi\u00e0 dovr\u00e0 an Santa Mar\u00eca an Cap\u00ectol a Col\u00f2nia, as presenta coma na cesa a sala con nav\u00e0 \u00e0ute istess.\nCosta situassion \u00ebd contrast antra tradission locaj e solussion architet\u00f2niche moderne a cangia ant la sconda generassion \u00ebd cese g\u00f2tiche alman-e, dont d'arpresentante a son la catedral \u00ebd Col\u00f2nia (ancamin\u00e0 d\u00ebl 1248) e la catedral d\u00eb Strasborgh: ambeless\u00ec l'aderensa al model frans\u00e8is a fa da padron-a an sla tradission local.\nN'esempi motobin significativ \u00ebd g\u00f2tich an Piemont a l'\u00e9 la cesa \u00ebd Sant Andrea a V\u00ebrs\u00e8j, fond\u00e0 d\u00ebl 1219 da Guala-Bicchieri, ch'a rintrava da na mission an Anghilt\u00e8ra.\nN'ancoragiament amportant a l'adossion dle forme g\u00f2tiche a l'\u00e9 riv\u00e0 da j'ativit\u00e0 ciss\u00e0 da l'imperator Federich II.\nAnt ij v\u00e0ire canti\u00e9 che chiel-s\u00ec a l'ha f\u00e0it duvert\u00e9, ant ij castej tanme Castel d\u00ebl Mont, Catania o Pra, ant le cese, ant ij monument tanme la p\u00f2rta \u00ebd Capua a l'han travaj\u00e0 d'ovri\u00e9 \u00ebd v\u00e0ire proveniense.\nUn prim grand esempi d\u00eb scoltura g\u00f2tica a ven da l'ativit\u00e0 \u00ebd M\u00e8istr Mateu al P\u00f2rt dla Gl\u00f2ria a Santiago \u00ebd Compostela, ancor a la fin d\u00ebl s\u00e9col ch'a fa XII.\nD\u00ebl Dosent, an dzorp\u00ec che an Fransa, i trovoma d'esempi amportan a Strasborgh, Bamberga, Magonza, Naumborgh (ant\u00e9 ch'a son realis\u00e0 d'euvre tra le p\u00ec fiamenghe ant la st\u00f2ria dla scoltura g\u00f2tica), Sien-a e Firense.\nP\u00ebr la pitura, n'euvra ch'a rintra tut af\u00e0it ant \u00ebl g\u00f2tich a l'\u00e9 \u00ebl salteri \u00ebd Robert de Lindesey (1220 anviron), ant\u00e9 ch'i trovoma na t\u00ebnr\u00ebssa, na dlicat\u00ebssa, n'elegansa dle plance ch'a son t\u00ecpiche d\u00ebl neuv \u00ebstil.\nDantorn a la mit\u00e0 d\u00ebl s\u00e9col a travaja Matthieu Paris, ch'a l'ha f\u00e0it j'ilustrassion \u00ebd v\u00e0ire c\u00f2des con dij diss\u00e8gn al trategg.\nAnt \u00ebl dari\u00e9 quart d\u00ebl Dosent a-i \u00e9 na presensa significativa \u00ebd cola ch'a l'\u00e9 p\u00ebr da bon na sc\u00f2la \u00ebd cort, ch'a travaja su comission reaj, motobin anfluens\u00e0 da la miniadura frans\u00e8isa.\nAn cost per\u00ecod a son realis\u00e0 d'euvre tra le p\u00ec bele e amportante dla pitura g\u00f2tica europenga: l'autar \u00ebd Westminster, cheidun-e dle piture muraj ant l'istessa cesa, tanti c\u00f2des mini\u00e0 ecessionaj, le broder\u00ece fiamenghe ch'a archinco le veste lit\u00f9rgiche, dissegn\u00e0 da artista \u00ebd cort e conoss\u00f9 sota 'l n\u00f2m d\"'opus anglicanum\".\nIj prodot \u00ebd costa t\u00e9cnica, esport\u00e0 tant ant l'Eur\u00f2pa antrega e motobin apressi\u00e0, a son \u00ebdvent\u00e0 un mojen amportant p\u00ebr la difusion dle carater\u00ecstiche dla pitura g\u00f2tica angl\u00e8isa.\nN'\u00e0utr esempi significativ d\u00ebl neuv \u00ebstil ant la pitura a son le miniadure ch'a fan d'ilustrassion a na c\u00f2pia d\u00ebl \"De arte venendi cum avibus\" \u00ebd Federich II, ant\u00e9 ch'as d\u00ebsv\u00e8ila n'atension natural\u00ecstica ecessional ch'a comp\u00f2rta \u00ebd neuve e p\u00ec precise manere d'arpresentassion d'osej e d'animaj.\n\u00cbl T\u00ebrzent.\nAnt \u00ebl T\u00ebrzent \u00ebl g\u00f2tich a dventa un lengage pa p\u00ec grop\u00e0 a na region, ma p\u00ebr da bon \u00ebspanti\u00e0 dasp\u00ebrtut.\nD'\u00e0utra part, ant \u00ebs s\u00e9col a-i riva un moment bolversant \u00ebd la st\u00f2ria europenga: la gran pest d\u00ebl 1348, ch'a marca \u00ebd b\u00f2t-an-blan l'ancamin \u00ebd na longa fas \u00ebd crisi e d\u00eb stagnassion demogr\u00e0fica ch'a seghitr\u00e0 p\u00ebr dij s\u00e9coj e ch'a menr\u00e0 a na neuva distribussion, \u00ebdc\u00f2 geogr\u00e0fica, dij s\u00e8nter \u00ebd pod\u00e8j con\u00f2mich e dla richisia.\nS\u00ecngole \u00e0ree andoa che \u00ebl g\u00f2tich a l'era anstalasse d\u00ebl Dosent a ven-o a pij\u00e9 soa autonom\u00eca e a smon-e soe contribussion originaj.\nS\u00f2n a-i riva dzortut ant la pitura, ant\u00e9 ch'as manifesta n'arvolussion ancreusa.\nL'antrodussion dl'arpresentassion tridimensional da part \u00ebd Giotto a realisa e a men-a a soe conseguense p\u00ec avans\u00e0 col process \u00ebd na figurassion neuva e p\u00ec universal d\u00ebl mond e dla natura.\nLe novit\u00e0 mn\u00e0 da Giotto a fan \u00ebl vir d'Eur\u00f2pa.\nA l'ancamin d\u00ebl s\u00e9col e peui sota Carl V, Paris a resta s\u00e8nter \u00ebd produssion art\u00ecstica d'amportansa ecessional, con laborat\u00f2ri spessialis\u00e0 an v\u00e0ire t\u00e9cniche (orefisser\u00eca, miniadura, scoltura e via f\u00f2rt); ma da banda \u00ebd chiel dla sconda mit\u00e0 d\u00ebl s\u00e9col a ven-o a pij\u00e9 grand amportansa Digion, Bourges e Angers.\nD'\u00e0utra part Avignon, andoa a l'av\u00eca tramud\u00e0 la cort d\u00ebl v\u00ebsco \u00ebd Roma, gi\u00e0 vers \u00ebl 1340 a pija un r\u00f2l motobin significativ, ant\u00e9 ch'a passo v\u00e0ire artista (dont Simone Martini, Matteo Giovannetti), as confronto dj'esperiense e as el\u00e0boro \u00ebd modej ch'a son \u00ebsmon\u00f9 ant l'Eur\u00f2pa antrega.\nLe potensialit\u00e0 dla neuva pitura as manifesto a Firense e Sien-a; peui, ant \u00ebl cors d\u00ebl s\u00e9col, \u00ebd s\u00e8nter ass\u00e8 amportant e \u00ebd n'originalit\u00e0 ancreusa a s-ci\u00f2do a Bol\u00f2gna, an Umbria, a Milan, a Veron-a.\nSia diret che a travers la mediassion avignon\u00e8isa, l\u00eb stil sen\u00e8is a dventa n\u00eb stil ant\u00ebrnassional.\nP\u00ebr la scoltura, monument amportant a son le p\u00f2rte an bronz d'Andrea Pisano p\u00ebr \u00ebl batisteri \u00ebd Firense, \u00ebl sicl dij riliev d\u00ebl cioch\u00e9 \u00ebd Firense, coj ch'a archinco la fassada dla catedral d'Orviet, le tombe angioin-e \u00ebd N\u00e0poli, j'arche scal\u00ecgere a Veron-a.\nJ\u00eb smalt \u00ebd Sien-a a ven-o a av\u00e8j na gran difusion.\nAnt l'abass\u00eca \u00ebd Gloucester, antra 'l 1327 e \u00ebl 1377 tut l'anterior d\u00ebl c\u00f2ro norman a l'\u00e9 st\u00e0it modific\u00e0.\nCost a l'\u00e9 l'ancamin dl\u00eb stil \"p\u00ebrpendicolar\".\nLe catedraj g\u00f2tiche d'Orviet, Firense e Sien-a a ven-o a pij\u00e9 soa fisonom\u00eca definitiva.\nAn Toscan-a, l'architetura sivila as manifesta dzortut a Sien-a, con \u00ebd fiamengh edifissi an mon (prim antra tuti \u00ebl Palass P\u00f9blich).\nAntratant as mult\u00ecplico j'ant\u00ebrvent urban\u00ecstich, as fondo \u00ebd neuve sit\u00e0, tanme \u00ebl p\u00f2rt \u00ebd Talamon, e as rangio e regolariso cole veje.\nVers la fin d\u00ebl s\u00e9col a Milan a l'\u00e9 duvert\u00e0 \u00ebl canti\u00e9 d\u00ebl d\u00f2m, ant\u00e9 ch'as confrontran le v\u00e0ire esperiense europenghe.\nPrima d\u00ebl d\u00f2m \u00ebd Milan, an Lombard\u00eca a l'era realisasse na bondosa e t\u00ecpica produssion \u00ebd costrussion an mon, cese abassiaj (Ciairaval, Viboldon), cese dj'\u00f3rdin minor, castej.\nD'\u00e0utri cangiament significant a anc\u00e0pito ant l'Eur\u00f2pa oriental.\nL'imperator Carl IV a fa \u00ebd Praga soa capital fosonanta d'esperiense ant\u00ebrnassionaj e a ciama a travaj\u00e9 ambelel\u00e0 d'artista emilian, frans\u00e8is, alman.\nA fonda e a archinca \u00ebd monument neuv, catedraj, castej e pont ch'a marcran ant ij s\u00e9coj la fisonom\u00eca dla sit\u00e0.\nCon na pol\u00ectica decisa \u00ebd comission e d'anvestiment art\u00ecstich a pr\u00f2voca e a giuta j\u00eb scambi e la formassion d'esperiense neuve; a nass na neuva sc\u00f2la pit\u00f2rica (la sc\u00f2la boema) ant\u00e9 ch'as m\u00ebs-cio \u00ebd contribussion frans\u00e8ise, sen\u00e8ise, emilian-e, alman-e, bisantin-e.\nN'\u00e0utra z\u00f2na rica, amportanta, particolar an cost contest a l'\u00e9 cola alman-a, che tutun a l'\u00e9 nen n'\u00e0rea omogenia.\nArmarch\u00e8ivola a l'\u00e9 l'ativit\u00e0 ant la scoltura e le costrussion dij s\u00e8nter tradissionaj, par\u00e8j d\u00eb Strasborgh e \u00ebd Col\u00f2nia.\nJ'anfluense frans\u00e8ise a resto f\u00f2rte, ma as armarco \u00ebdc\u00f2 ij prim sign \u00ebd n'iconograf\u00eca neuva an rap\u00f2rt a 'n neuv tipo 'd religiosit\u00e0 e neuve forme \u00ebd divossion.\nLa lession dij grand pensador m\u00ecstich tanme Eckhart, Enrich Sus o Johann Tauler a l'ha compagn\u00e0 la n\u00e0ssita e \u00ebl d\u00ebsvlup dj'Andachtsbilder, mist\u00e0 f\u00f2ra da quals\u00ebss\u00eca contest monumental, destin\u00e0 a giut\u00e9 la meditassion e la comossion dij fidej.\nAs agiss \u00ebd mist\u00e0 ch\u00e8iche vire bolversante, tanme le cros a forca ant\u00e9 ch'a pend un Ges\u00f9 m\u00e0ire e splufr\u00ec, le piet\u00e0 dolorose, Ges\u00f9 a mesa figura ch'as alva ansima a n'erca tombal coat\u00e0 'd piaghe, Ges\u00f9 a la col\u00f2na; opura d'arpresentassion p\u00ec dosse e tocante, tanme Gioann con la testa cin-a an sla spala \u00ebd Ges\u00f9, isol\u00e0 dal contest \u00ebd la sin-a.\nA n\u00f2rd e a sud d'\u00e0utre sit\u00e0 a ven-o a pij\u00e9 na gran amportansa, tanme Lub\u00ebcca e Noremberga, antant che con la sucession an s\u00ebl tr\u00f2no amperial dle dinast\u00ece dij Lussemborgh e dj'Asborgh \u00ebl s\u00e8nter \u00ebd l'amper a tramuda da le tradissionaj sit\u00e0 renan-e vers sud-est: apress Praga a l'\u00e9 Vien-a ch'a ven a pij\u00e9 n'amportansa neuva.\nLa sconda mit\u00e0 d\u00ebl s\u00e9col a l'\u00e9 domin\u00e0 da na famija d'architet e scultor, ij Parler, dont ij m\u00e8mber a travajo an Boemia, an Almagna meridional, a Noremberga, antant che an architetura j'euvre p\u00ec significative a son le gran cese a sala dj'\u00f3rdin mendich e le neuve cese parochiaj.\n\u00cbl g\u00f2tich ant\u00ebrnassional.\nSi da na part j'esperiense ant \u00ebl camp \u00ebd l'arpresentassion dl\u00eb spassi \u00ebd Giotto e d'Ambrogio Lorenzetti a l'han laor\u00e0 un teren dr\u00f9 \u00ebd partensa p\u00ebr l'arserca prosp\u00e9tica arnassimental, da l'\u00e0utra l'arm\u00f2nica s\u00ecntesi pl\u00e0stica-linear \u00ebd Simone Martini a l'ha duvert\u00e0 la stra a la pitura d\u00ebl g\u00f2tich ant\u00ebrnassional.\nAs agiss d'un lengage ant\u00ebrnassional an pitura e an scoltura motobin elegant e rafin\u00e0 ma ant l'istess temp rich \u00ebd precise notassion real\u00ecstiche, ch'as d\u00ebsvlupa ant le dariere desen-e d'agn d\u00ebl s\u00e9col ch'a fa XIV pr\u00f2pe mers\u00ec al polissentrism ch'a l'era realisasse ant \u00ebl cors d\u00ebl T\u00ebrzent.\nA l'\u00e9 design\u00e0 con l'espression \"g\u00f2tich ant\u00ebrnassional\", ma a l'\u00e9 \u00ebdc\u00f2 ciam\u00e0 \"g\u00f2tich cosmopolita\" o \"fior\u00ec\" o \"fiamengh\"; an alman as deuvro \u00ebdc\u00f2 \"Weicher Stil\" (stil c\u00f2ti) o \"Hofkunst\" (art \u00ebd cort).\nA dura fin-a a le prime quatr desen-e d'agn d\u00ebl s\u00e9col ch'a fa XV.\nDa na mira st\u00f2rica, a l'\u00e9 belf\u00e9 che \u00ebl g\u00f2tich ant\u00ebrnassional a sia nass\u00f9 da l'arpij\u00e9 da part dzortut d'artista parisin, ant la pitura e ant la miniadura, dl\u00eb stil tardiv \u00ebd Simone Martini, port\u00e0 a Avignon da chiel-s\u00ec, da Matteo Giovannetti e da d'\u00e0utri artista sen\u00e8is.\nDa Paris, as sar\u00eca spantiasse da na banda an Borg\u00f2gna e an Fiandra, da l'\u00e0utra a Col\u00f2nia e an Renania; p\u00ebr mojen dl'imperator Carl IV e \u00ebd s\u00f2 cansl\u00e9 Gioann \u00ebd Neumarkt, l\u00eb stil franch-sen\u00e8is a sar\u00eca riv\u00e0 an Boemia e da l\u00ec peui as sar\u00eca spantiasse ant le sit\u00e0 anse\u00e0tiche e an bassa Sass\u00f2nia.\nDa la Fransa a sar\u00eca pass\u00e0 an Anghilt\u00e8ra e da la Fiandra, p\u00ebr mar, a la pen\u00ecsola ib\u00e9rica.\nCost moviment a-j va dapress a la gran ond\u00e0 real\u00ecstica d\u00ebl T\u00ebrzent e a l'ha soe conclusion con la pitura prosp\u00e9tica \u00ebd Masaccio e le neuve esperiense real\u00ecstiche d\u00ebl M\u00e8istr \u00ebd Fl\u00e9malle e \u00ebd Jan Van Eyck.\nMa coste neuve tendense a marcran pa la fin d\u00ebl g\u00f2tich ant\u00ebrnassional, che an ch\u00e8iche z\u00f2ne as d\u00ebsvlupr\u00e0 ancor p\u00ebr ch\u00e8iche desen-e d'agn.\nSoa qual\u00ecfica d'ant\u00ebrnassional a sotligna ch'a l'ha av\u00f9 v\u00e0ire s\u00e8nter d'elaborassion e \u00ebd difusion.\nAn efet soa produssion a l'\u00e9 motobin \u00ebspatar\u00e0 e cheidun dij s\u00f2 s\u00e8nter prinsipaj a son a Praga, a Londra, an Catal\u00f2gna, a Milan, ant le Fiandre, a Col\u00f2nia, a Paris, a Digion e a Bourges.\nAn Lombard\u00eca a treuva soe prime espression vers la fin d\u00ebl T\u00ebrzent con Giovannino de' Grassi e a l'ancamin d\u00ebl Quat-sent con Miclin da Besozzo, ch'a trasforma ij contorn \u00ebd soe figure an dij pretest p\u00ebr d'elegant rabesch linear.\nP\u00ec tard a-i riva ch\u00e8ich sens\u00ecbil anfluensa arnassimental con Bonifacio e Benedetto Bembo.\nA Venessia, \u00ebl g\u00f2tich ant\u00ebrnassional a l'\u00e9 amport\u00e0 da Gentil da Fabrian e da Pisanel.\n\u00cbl fen\u00f2meno a toca an prim leu la pitura e, da na mira formal, as peul defin\u00ec tanme l'aplicassion p\u00ec f\u00f2rta d\u00ebl liniarism ornamental e d\u00ebl colorism pur d\u00ebl g\u00f2tich.\nAntra soe carater\u00ecstiche a-i \u00e9 dnans a tut na f\u00f2rta predilession p\u00ebr la linia svicia, din\u00e0mica, ch'a crea \u00ebd fantas\u00ece arm\u00f2niche e \u00ebd fiorage elegant.\nAn part as agiss dl'arpr\u00e8isa d\u00ebl vej liniarism g\u00f2tich, \u00ebd na reassion a l'aprofondiment \u00ebspassial, a na qualit\u00e0 d'arpresentassion tridimensional che durant \u00ebl s\u00e9col ch'a fa XIV a l'era amponusse dasp\u00ebrtut an sl'esempi \u00ebd Giotto.\nTutun cheidun dij p\u00ec grand m\u00e8istr d\u00ebl g\u00f2tich ant\u00ebrnassional, tanme Jacquemart de Hesdin, M. Broederlam, \u00ebl M\u00e8istr d\u00ebl mar\u00ebssal \u00ebd Boucicault, ij frej de Limbourg, a son \u00ebst\u00e0it d\u00eb sperimentador cossient e coerent dle possibilit\u00e0 neuve ch'a ufr\u00eca l'arpresentassion tridimensional dl\u00eb spassi.\nP\u00ec che abol\u00ec la tersa dimension, as son alternasse le f\u00f3rmole d'arpresentassion \u00ebspassial.\nLa fasson \u00ebd Giotto d'arpresent\u00e9 l\u00eb spassi a l'era p\u00ec nen consider\u00e0 tanme la sola norma bon-a p\u00ebr fiss\u00e9 le relassion antra j'element arpresent\u00e0; as duverta pit\u00f2st la stra a na solussion alternativa, ch'a peul coesiste con l'\u00e0utra andrinta a n'istessa euvra.\nDa na mira sossiol\u00f2gica, \u00ebl g\u00f2tich ant\u00ebrnassional a l'\u00e9 consider\u00e0 tanme n'art d'evasion: la gu\u00e8ra dij sent agn an Fransa, le l\u00f2te religiose an Anghilt\u00e8ra e an Boemia, j'arvire sossiaj tanme cola dij ci\u00f2mp a Firense a l'avr\u00eco but\u00e0 na sensassion d'insicur\u00ebssa ant le class dirigente, an possandie a trov\u00e9 arpar ant \u00ebl mond dla f\u00e0ula.\nD'\u00e0utra part, ant le monarch\u00ece \u00ebd Paris e \u00ebd Praga a l'era an camin ch'as formava na class \u00ebd fonsionari d'or\u00ecgin borzo\u00e0, ch'a l'av\u00eco tendensa a f\u00e9 soe cole fasson \u00ebd vive dl'aristocrass\u00eca feodal che lor-midem a j'ero an camin a rampiass\u00e9; ant le comun-e e le sgnor\u00ece \u00ebl vej regim borzo\u00e0, p\u00ec o men democr\u00e0tich, a passava ant le man d'oligarch\u00ece \u00ebd plut\u00f2crat, ch'a s\u00ebrcavo \u00ebd legitim\u00e9 s\u00f2 pod\u00e8j con d'ategiament aristocr\u00e0tich.\nCoste considerassion a podr\u00eco spiegh\u00e9 sia j'aspet p\u00ec arserc\u00e0 d\u00ebl g\u00f2tich ant\u00ebrnassional che s\u00f2 naturalism framentari, conseguensa dla mentalit\u00e0 concreta dle class borzo\u00e0.\nLa pompa, l'amplificassion, la ridondansa a son dj'\u00e0utre carater\u00ecstiche dl'art \u00ebd cost per\u00ecod ch'as artreuvo \u00ebdc\u00f2 ant \u00ebl vest\u00ec: ant le poulaines (scarpe a ponta motobin longa), ant ij dr\u00f2lo capej a turbant \u00ebd gust quasi vegetal, ant le manie larghe ch'a toco fin-a a t\u00e8ra, ant le senture, ant le gran colan-e, ant l'esagerassion dj'ornament.\nL'amportansa determinanta dla m\u00f2da e dle costume \u00ebdc\u00f2 ant \u00ebl camp \u00ebd le mist\u00e0 sacr\u00e0 a l'\u00e9 'n sign d\u00ebl car\u00e0ter motobin mondan d\u00ebl g\u00f2tich ant\u00ebrnassional.\nA la fin d\u00ebl T\u00ebrzent l'art d\u00ebl g\u00f2tich ant\u00ebrnassional an pitura e an scoltura as ampon ant l'Eur\u00f2pa antrega.\nLa tapissar\u00eca e l'orefisser\u00eca.\nA-i son dle t\u00e9cniche art\u00ecstiche che an cost'\u00e9poca a ven-o a pij\u00e9 un r\u00f2l neuv e motobin amportant: la tapissar\u00eca e l'orefisser\u00eca.\nLa tapissar\u00eca a l'\u00e9 l'equivalent tramud\u00e0bil dij fresch: a serv a archinch\u00e9 an pressa j'ambient ant\u00e9 ch'a stan ij potent, ch'a sio la sala d'un castel o \u00ebl pavajon d'un campament.\nA ven donca a taj p\u00ebr j'esigense \u00ebd na casta aristocr\u00e0tica-militar e, con soa bidimensionalit\u00e0, a ant\u00ebrpreta an manera prestigiosa l'ambiguit\u00e0 ancreusa dl'arpresentassion \u00ebspassial \u00ebd costa fas \u00ebstil\u00ecstica.\nL'orefisser\u00eca a l'\u00e9 ampegn\u00e0 an fiamenghe euvre \u00ebd micropl\u00e0stica: cit arlichiari, part\u00ece votive, tr\u00ectich motobin cit, spile, mudajon, colan-e.\n\u00cbl c\u00f2 dl\u00eb stil.\nLe manifestassion p\u00ec \u00e0ute d\u00ebl g\u00f2tich ant\u00ebrnassional as treuvo ant la miniadura franca-flamanda e ant la scoltura \u00ebd C. Sluter ant \u00ebl duc\u00e0 'd Borg\u00f2gna, ant l'anciarmanta produssion \u00ebd manuscrit mini\u00e0 a la cort d\u00ebl duca \u00ebd Berry, ant la scoltura dij Parler e ant la serie \u00ebd Bele Mad\u00f2ne an Boemia, ant la pitura boema dantorn al 1400, an M\u00e8istr Francke d'Amborgh, an Conr\u00e0 \u00ebd Soest, an Westfalia, ant \u00ebl d\u00f2m \u00ebd Milan, ant la pitura e miniadura lombarde con Giovannino de' Grassi, ant l'euvra d\u00eb Stevo da Veron-a, Pisanel, Gentil da Fabrian, Lorenzo Monaco (dont ij color cari\u00e0 e ij contrast a son par\u00e8j che coj d'un miniador; soa linia pien-a \u00ebd curve a l'ha a soa adoss Simone Martini e a l'\u00e9 bin leugna da Giotto) e v\u00e0ire d'\u00e0utri.\n\u00cbl Quatsent.\nL'ardit\u00e0 d\u00ebl T\u00ebrzent a l'ha av\u00f9 dij d\u00ebsvlup motobin diversific\u00e0.\n\u00cbd neuve pr\u00e0tiche e \u00ebd neuve concession d\u00ebl travaj art\u00ecstich a marco a Firense, con Masaccio, Nanni \u00ebd Banch e Donatello, la fin dj'esperiense d\u00ebl g\u00f2tich ant\u00ebrnassional, antant che la neuva architetura \u00ebd Brunelleschi e Alberti a propon nen mach un vocabolari neuv, ma \u00ebdc\u00f2 dle neuve manere d'organis\u00e9 ij canti\u00e9 e na figura neuva d'architet.\nTutun a l'\u00e9 passaje motobin \u00ebd temp prima che le novit\u00e0 fiorentin-e, a travers \u00ebd v\u00e0ire mediassion e trasformassion, a riv\u00e8isso a av\u00e8j anfluensa an sla situassion europenga.\nN'\u00e0utr p\u00f2lo d'inovassion a l'\u00e9 manifestasse an Fiandra ant \u00ebl camp \u00ebd la pitura.\n\u00cbl taj con la situassion \u00ebd prima a l'\u00e9 per\u00f2 pa st\u00e0it aut\u00ebrtant precis: la neuva pitura real\u00ecstica flamanda a l'era nen bas\u00e0 an s\u00ebl m\u00e9tod sient\u00ecfich prosp\u00e9tich tanme cola fiorentin-a anandi\u00e0 da Masaccio e par\u00e8j a l'ha pod\u00f9 seghit\u00e9 a d\u00ebsvlupesse an compagnand-se bin con le forme g\u00f2tiche d\u00ebl dissegn architet\u00f2nich o dla scoltura.\nCost taj men radical con la tradission e \u00ebl contest a l'ha p\u00ebrmetuje d'amponse an Eur\u00f2pa \u00ebd fasson p\u00ec spanti\u00e0 e p\u00ec lesta \u00ebd l\u00f2n ch'a l'\u00e9 suced\u00f9 p\u00ebr le novit\u00e0 fiorentin-e, dont l'acetassion a comportava \u00ebd taj e \u00ebd trasformassion motobin p\u00ec radicaj.\nA-i na ven che, s'as cons\u00ecdera tuta le sena europenga, \u00ebl Quatsent a l'\u00e9 ancor f\u00f2rt domin\u00e0 da l'art g\u00f2tica, an particolar ant l'architetura e p\u00ec an general ant le v\u00e0ire forme d\u00ebl dissegn architet\u00f2nich ch'as manifesto ant le piante, j'auss\u00e0, ij profij dij s\u00ecngoj element, la fasson \u00ebd compartiment\u00e9 e ij m\u00e9tod \u00ebd costrussion.\nA l'\u00e9 natural ch'as agiss d'un g\u00f2tich ch'a l'ha p\u00ec nen v\u00e0ire da spart\u00ec con col dj'or\u00ecgin, ch'a l'ha rampiass\u00e0 l'organisassion ci\u00e0ira dl\u00eb spassi e la definission \u00ebsclinta dle struture architet\u00f2niche con la proliferassion dij detaj, con j'ornament e ij trafor bondos, con j'ambiguit\u00e0 arserc\u00e0 dle solussion \u00ebspassiaj.\n\u00cbl g\u00f2tich tardiv.\nL'espression \"g\u00f2tich tardiv\" a l'\u00e9 dovr\u00e0 dzortut ant la periodisassion dla st\u00f2ria dl'architetura p\u00ebr carateris\u00e9 la fas madura \u00ebd s\u00eb stil an Eur\u00f2pa.\nBele che ij s\u00f2 termo cronol\u00f2gich a son pa precis, as peul parl\u00e9 \u00ebd g\u00f2tich tardiv da la sconda mit\u00e0 d\u00ebl T\u00ebrzent p\u00ebr riv\u00e9, almanch an v\u00e0ire z\u00f2ne, dritura findi al Ses-sent.\nAnt ij v\u00e0ire p\u00f2st e colture, \u00ebl g\u00f2tich tardiv a pija forme e denominassion particolar.\nP\u00ebr esempi, an Anghilt\u00e8ra costa fas a pija \u00ebl n\u00f2m da la dinast\u00eca Tudor e as manifesta dzortut ant le gran ca patrissie (tanme ant le part p\u00ec veje \u00ebd Hampton Court).\n\u00cbl g\u00f2tich tardiv alman, con soe gulie grandiose, soe cese a sala (\"Hallenkirche\"), soe v\u00f2lte ramific\u00e0 as ciama \"Sondergotik\"; n'esempi a l'\u00e9 la Wiesenkirche a Soest an Westfalia.\nLe cese a sala con nav\u00e0 \u00e0ute istess a smon-o un model dl\u00eb spassi p\u00ec fl\u00f9id e imprecis e sensa p\u00ec na ci\u00e0ira orientassion privilegi\u00e0 par\u00e8j d\u00ebl per\u00ecod prima.\n\u00cbdc\u00f2 l'antich verticalism a va an crisi: \u00ebl g\u00f2tich \"fiamengh\" frans\u00e8is a opon a la verticalit\u00e0 na f\u00f2rta orisontalit\u00e0, a la monumentalit\u00e0 na rafin\u00e0 diminussion d\u00eb scala; n'esempi a resta \u00ebl c\u00f2ro dla catedral d'Albi.\nBej esempi \u00ebd cese d\u00ebl g\u00f2tich fiamengh d\u00ebl s\u00e9col ch'a fa XV e dl'ancamin \u00ebd col ch'a fa XVI a son Notre Dame a Alen\u00e7on, San Maclou a Rouen, San Gervasi a Paris, San Giaco a Dieppe e San Volfram a Abb\u00e9ville.\nUn rich esempi a l'\u00e9 \u00ebdc\u00f2 San Giaco \u00ebd Liegi (1513-1538), ant\u00e9 ch'a-i comparisso d'element arnassimentaj, ma sensa modifich\u00e9 la dlic\u00e0 strutura g\u00f2tica.\nL\u00eb stil fiamengh a l'\u00e9 st\u00e0it tant vital che ant ij travaj eclesi\u00e0stich a l'\u00e9 rest\u00e0 \u00ebd m\u00f2da ancor v\u00e0ire temp d\u00f2p che l'Arnassiment a l'\u00e9 amponusse an sj'edifissi sivij.\nLa tipolog\u00eca e la strutura dle costrussion religiose dl'\u00e9poca prima a son f\u00f2rt modific\u00e0 sia da na mira decorativa che spassial e strutural: la decorassion a l'\u00e9 voajanta e a peul esse tant complic\u00e0 da st\u00ebrm\u00e9 fin-a le forme dla strutura portanta.\n\u00cbl manuelin.\nAn Portugal \u00ebl d\u00ebsvlup d\u00ebl g\u00f2tich a pija \u00ebl n\u00f2m \u00ebd \"manuelin\", dal n\u00f2m \u00ebd re Emanuel I (1495-1521).\nBele che mach limit\u00e0 a 's regn, l\u00eb stil manuelin a l'ha n'amportansa ecessional ant la st\u00f2ria dl'art portugh\u00e8isa p\u00ebrch\u00e8 a anandia na tradission local motobin original.\n\u00cbl g\u00f2tich a l'era gi\u00e0 spanti\u00e0 an Portugal durant \u00ebl regn \u00ebd Gioann II; \u00ebl manuelin a l'\u00e9 carateris\u00e0 da na crisi d\u00ebl rigor formal d\u00ebl g\u00f2tich, rampiass\u00e0, con na caria d'energ\u00eca, da l'antusiasm p\u00ebr la decorassion: ant un contrast significativ con le muraje veuide, ij portaj, le col\u00f2ne, le fnestre a son arvest\u00ec da 'd baron bondos d'ornament pl\u00e0stich-architet\u00f2nich, dont ij motiv (cuchije o ramificassion vegetaj) a son pij\u00e0, almanch an part, da l'architetura ind\u00f9 che ij conquistador portugh\u00e8is a l'av\u00eco conoss\u00f9 an Asia.\nAntra le prime manifestassion d\u00ebl manuelin a-i son \u00ebl convent \u00ebd la Concession a Beja, la cesa \u00ebd Ges\u00f9 a Set\u00fabal e N\u00f2stra Sgnora d\u00ebl P\u00f2pol a Caldas da Rainha.\nComs\u00ebss\u00eca, \u00ebl s\u00e8nter \u00ebd formassion dij grand m\u00e8istr d\u00ebl manuelin a l'\u00e9 st\u00e0it dzortut \u00ebl convent \u00ebd Batalha (1490-1515): da s\u00ec a l'han ancamin\u00e0 d'architet par\u00e8j \u00ebd M. Fernandes e D. Boytac.\n\u00cbl d\u00ebsvlup final d\u00ebl manuelin a l'\u00e9 dzortut grop\u00e0 ai doi frej Arruba: Diego, che d\u00ebl 1510 a l'ha f\u00e0it un travaj d'amportansa ecessional ant la cesa dij templar ant \u00ebl convent \u00ebd Crist a Tomar (la fassada lateral dla cesa a l'\u00e9 la ciadeuvra \u00ebd n'\u00e0utr grand architet manuelin, J. de Castilho) e Francisco, autor dla tor franch original \u00ebd Bel\u00e9m, a l'amboch \u00ebd Tago.\nL\u00eb stil manuelin a l'\u00e9 st\u00e0it magnific\u00e0 dai rom\u00e0ntich pr'ij s\u00f2 contn\u00f9 es\u00f2tich e s\u00f2 sublim ardor fant\u00e0stich.\n\u00cbl tramont\u00e9 dl\u00eb stil.\nPian pian\u00f2t, con dij temp diferent ant le v\u00e0ire region, \u00ebl sistema g\u00f2tich, p\u00ec nen conforma a le neuve struture dla coltura e a la fasson \u00ebd pens\u00e9 \u00ebd le class dominante, a tramonta.\nTutun, a venta pa consider\u00e9 l'architetura g\u00f2tica tardiva tanme la fas decadenta dl\u00eb stil, ma pit\u00f2st par\u00e8j d'un per\u00ecod motobin rich e original ch'a marca n\u00eb spostament \u00ebd j'at\u00e8ise e dle preferense est\u00e9tiche; sensa esse riv\u00e0 a esprime tuta antrega soa potensialit\u00e0, a finiss p\u00ebr via dij gust neuv che le class dominante e le cort dij v\u00e0ire pais a manifesto p\u00ebr dle forme neuve.\nAn ch\u00e8ich canton \u00ebd la provinsa angl\u00e8isa \u00ebl dzorvive dle t\u00e9cniche e d\u00ebl repert\u00f2ri formal d\u00ebl dissegn g\u00f2tich a riva a crosiesse, sensa confond-se, con ij prim sign d\u00ebl \"g\u00f2tich arnassent\", an pien Set-sent."}
{"id": "4940", "revid": "1665", "url": "https://pms.wikipedia.org/wiki?curid=4940", "title": "Architetura rom\u00e0nica", "text": "\u00cbl rom\u00e0nich a l'\u00e9 n\u00eb stil d'architetura ch'as d\u00ebsvlupa ant ij s\u00e9coj XI e XII.\nL'espression Rom\u00e0nich, coma v\u00e0ire \u00e0otre designassion d\u00eb stil dla st\u00f2ria dl'architetura, a l'\u00e9 mai st\u00e0ita dovr\u00e0 da coj ch'a tiravo s\u00f9 dle costrussion ant st\u00eb stil-s\u00ec, ma a l'\u00e9 st\u00e0it anvent\u00e0 da j\u00eb studios modern coma utiss p\u00ebr categoris\u00e9 un moviment cultural. \u00cbl dovr\u00e9 d\u00eb st'espression a fa data d\u00ebl prinsipi d\u00ebl s\u00e9col ch'a fa XVIII e a l'ha \u00ebl but d\u00eb smon-e na continuit\u00e0 antra l'architetura dij s\u00e9coj ch'a fan XI e XII dl'Et\u00e0 \u00ebd Mes europenga e l'architetura roman-a, \u00ebn basand-se ansima a v\u00e0ire fator ch'a fan continuit\u00e0 tant ant la s\u00ebrn\u00f9a dle forme che an cola dij materiaj.\nAn dzorp\u00ec, a sotligna n'analog\u00eca con la formassion dle lenghe romanze.\nDl'architetura rom\u00e0nica an resto scasi mach d'esempi d'edilissia religiosa: cese, abass\u00ece, monast\u00e9.&lt;br&gt;\n\u00cbl rom\u00e0nich a resta carateris\u00e0 da s\u00f2 dovr\u00e9 dj'arch riond, dle v\u00f2lte a botal, na session orisontal a cros, dij pilastr ch'a ten-o s\u00f9 le v\u00f2lte, e da soe v\u00f2lte a pavajon. An Anghilt\u00e8ra so\u00e8ns a lo diso \u00ebdc\u00f2 \"Architetura Norman-a\". Ij gran portaj scurp\u00ec dle fassade dle gesie d\u00ebl s\u00e9col ch'a fa XII (pr'esempi, la Gesia \u00ebd San Troph\u00eeme) a-i van dapress a le novit\u00e0 architeturaj d\u00ebl temp: la scultura monumental an pera a la smija torna nasse col Rom\u00e0nich.\nN\u00eb stil pan-europengh.\n\u00cbl rom\u00e0nich a s\u00eb smon coma prim \u00ebstil pan-europengh da 'nt ij temp dl'architetura roman-a imperial; ant \u00ebl continent esempi d\u00eb st\u00eb stil-s\u00ec as treuvo spanti\u00e0 da tute le bande. Na question motobin amportanta ch'a ven \u00ebsmon\u00f9a da l\u00f2n che le costrussion a s\u00eb smijo antra 'd lor dasp\u00ebrtut p\u00ebr l'Eur\u00f2pa a l'\u00e9 la relativa mobilit\u00e0 dla gent dl'Et\u00e0 'd Mes. A l'anvers \u00ebd l\u00f2n che so\u00e8ns as pensa dla vita anans dla Rivolussion Industrial, m\u00ebrcandin, n\u00f2bij, sivali\u00e9, m\u00e8istr e bon\u00f2m as traverso l'Eur\u00f2pa e \u00ebl mond d\u00ebl Mediteran p\u00ebr fesse s\u00f2 af\u00e9, p\u00ebr f\u00e9 la gu\u00e8ra e p\u00ebr f\u00e9 romiagi, \u00ebn \u00ebmnand-se dapress s\u00f2 sav\u00e8j che facia ch'a l'abio le costrussion dij v\u00e0ire p\u00f2st d\u00ebl mond. \nLa stra p\u00ec amportanta \u00ebd romiage anvers Santiago \u00ebd Compostela (la Via \u00ebd San Giaco), an Galissia a l'ha av\u00f9 soa fonsion a deje adoss e spanti\u00e9 v\u00e0ire element dl\u00eb stil Rom\u00e0nich. N\u00eb schema particular \u00ebd gesia da romiagi a l'\u00e9 nass\u00f9 e a l'ha d\u00ebsvlupasse anviron a je stra prinsipaj a Tours, Limoges, Conques, Tolosa e Santiago \u00ebd Compostela.\nCar\u00e0ter dl\u00eb stil.\nL'organism \u00ebd la cesa rom\u00e0nica a l'\u00e9 ant la sostansa na derivassion dla trasformassion dla bas\u00eclica.\nA l\u00eb stil rom\u00e0nich a-j fa da fondamenta na combinassion \u00ebd travaj an pera e mon, arch e pilastr. \u00cbl concet prinsi dla costrussion a l'\u00e9 \u00ebl mariesse \u00ebd forme geom\u00e9triche pure.\n\u00cbl rom\u00e0nich a smon na strutura articol\u00e0 e diferensi\u00e0 ant j\u00eb spassi e ant ij volum, con carater\u00ecstiche neuve r\u00ebspet a l'unicit\u00e0 dl\u00eb spassi architet\u00f2nich antich tardiv e a la composission p\u00ebr adission d'ambient diferent, ch'a l'\u00e9 a la base dl'architetura otonian-a.\nA-i \u00e9 ant \u00ebl rom\u00e0nich na comunicassion antra j\u00eb spassi, carateris\u00e0 dal rap\u00f2rt modolar dle dimension; le gionzure a son sotlign\u00e0 an sens longitudinal antra camp\u00e0 \u00ebd nav\u00e0 e an sens trasversal tra coste-s\u00ec e cole dle navatele, tra c\u00f2ro e presbiteri.\nLa neuva concession dla v\u00f2lta an pera a ciama dij sost\u00ebgn an muradura motobin p\u00ec vajant, e p\u00ebr via ch'as sav\u00eca pa v\u00e0ire coma f\u00e9 ij cont dla st\u00e0tica a-i era da manca d\u00eb tir\u00e9 s\u00f9 dle muraje motobin gr\u00f2sse, \u00ebn durbend-ie andrinta mach dij cit passagi. \nP\u00ebr ij travaj an mon e pera \u00ebl Pilastr (un sup\u00f2rt vertical p\u00ebr s\u00f2lit a session quadra \u00f2 retangolar) a resta na solussion p\u00ec bela che nen na col\u00f2na. Par\u00e8j le col\u00f2ne a ven-o viaman arpiass\u00e0 da 'd pilastr, \u00f2 pura a ven-o modific\u00e0 p\u00ebr ten-e s\u00f9 mej j'arch. La geometrisassion e la rigidit\u00e0 d\u00ebl Rom\u00e0nich n'architetura a s\u00e0ota a l'euj ant la trasformassion dij capitej dle col\u00f2ne da 'nt l\u00eb stil corinsi a la forma a cubo, com a s\u00eb s-ci\u00e0ira ant la Gesia \u00ebd San Michel, a Hildesheim. A-i \u00e9 \u00ebdc\u00f2 n'element costrutiv d'autut neuv ch'as d\u00ebsvlupa col rom\u00e0nich: n'element a trapessi ch'as buta antra capitel e arch, p\u00ebr anandi\u00e9 la curva. \nLe s\u00f2rt d'alternansa dj'element \u00ebd sost\u00ebgn ch'a nasso col rom\u00e0nich a son antra tre:\nCarater\u00ecstiche comun-e dle cese rom\u00e0niche a son le fnestre cite, sempie, dobie o triple (mon\u00f2fore, b\u00ecfore o tr\u00ecfore) coron\u00e0 da n'arch; la fassada a caban-a con an mes na bela fnestra rionda, \u00ebl roson; \u00ebl cioch\u00e9 ch'a smija na tor gor\u00ebgna.\nArchitetura sivila e militar.\nL\u00f2n ch'a-i resta dl'architetura sivila rom\u00e0nica a l'\u00e9 'd s\u00f2lit \u00ebd r\u00f2ba isol\u00e0, tardiva e modesta, soens con ossadura an b\u00f2sch: ca d'abitassion (a Cluny, a Saint-Gilles, an Arles, a Estella), tor gentilissie (a Pav\u00eca, an \u00c0scoli Pic\u00e8n, a San Gimignan) ca-tor (a Pisa), palass p\u00f9blich (a Pomposa, s\u00e9col ch'a fa XI; a Saint-Antonin-du-Gard, s\u00e9col ch'a fa XII), pont (an Avignon), soens con d\u00eb dzorastruture d'et\u00e0 g\u00f2tica.\nIj servissi dij convent a son rivane an condission p\u00ec bele: ci\u00f2str (a Geron-a) e cusin-e (a Fontevrault).\nL'istess p\u00ebr le struture militar urban-e (muraje a Monteriggioni e p\u00f2rte dla fin d\u00ebl s\u00e9col ch'a fa XII a C\u00f2m) e cole feodaj (tor e fort\u00ebssa retangolar d\u00ebl s\u00e9col ch'a fa XI e cil\u00ecndriche d\u00ebl s\u00e9col ch'a fa XII, con c\u00f2ste o cite tor angolar: a Loches, a Falaise, a Provins).\nD'\u00e9poca p\u00ec tarda i l'oma \u00ebd castej (Loarre, Goslar, Edingham).\n\u00cbl d\u00ebsvlup d\u00ebl rom\u00e0nich.\nAnt \u00ebl d\u00ebsvlup \u00ebd l'architetura rom\u00e0nica as peulo dserne, truch e branca, quatr fas: un moment protorom\u00e0nich (955 anviron-1030 anviron) lombard e catalan; na prima et\u00e0 rom\u00e0nica (1030 anviron-1080 anviron) cand ch'as d\u00ebsvlupo d'arserche formaj e costrutive ant l'\u00e0rea antra L\u00f2ira e Sa\u00f2na, an Lombard\u00eca e an Normand\u00eca; na sconda et\u00e0 rom\u00e0nica (1080 anviron-1150 anviron) d\u00eb spantiament europengh, con caraterisassion locaj e urban-e; un moment rom\u00e0nich tardiv, findi al 1200 e ancor p\u00ec an l\u00e0, contemporani al prim g\u00f2tich dl'\u00ccsola 'd Fransa, dzortut \u00ebspanti\u00e0 an Provensa, an Almagna e ant la val dla M\u00f2sa.\n\u00cbl protorom\u00e0nich.\nA l'ancamin l'arserca architet\u00f2nica a l'era mach epis\u00f2dica, ma gi\u00e0 da la mit\u00e0 d\u00ebl s\u00e9col ch'a fa X an Lombard\u00eca, ant le region pre-alpin-e, ant ij Piren\u00e9 e ant la bassa Borg\u00f2gna a s\u00eb spantia n'architetura provinsal protorom\u00e0nica.\nCosta a pija anspirassion da l'avos\u00e0 \u00e0bside prerom\u00e0nich \u00ebd Sant Ambreus a Milan e a va dapress a la tradission d\u00ebl rav\u00ebnn\u00e8is e comacin tardiv e d\u00ebl r\u00e9tich: as esprim an ritmand j'estern dij batist\u00e9 e dj'\u00e0bside dle cese \u00ebd campagna con \u00ebd fasse, \u00ebd cite arcade e \u00ebd nicie.\nLa prima et\u00e0 rom\u00e0nica.\nAnt la prima et\u00e0 rom\u00e0nica, da banda dl\u00eb stil r\u00f9stich comasch, ch'a goerna ant j'antern le pilie cil\u00ecndriche dla tradission dl'\u00e0uta Et\u00e0 \u00ebd mes otonian-a, a nasso d'arserche neuve, ch'a parto da San Michel a Lomel (sconda desen-a d\u00ebl s\u00e9col ch'a fa XI) p\u00ebr riv\u00e9 a Sant Ambreus a Milan: l'antern a smon un sistema d'arcade con v\u00f2lte a crosiera costolon\u00e0 ch'a p\u00f2gio ansima a 'd pilie altern\u00e0 a forma \u00ebd cros.&lt;br&gt;\nRispet al per\u00ecod prima, cost'\u00e9poca as caraterisa p\u00ebr la f\u00f2rta sperimentassion architet\u00f2nica, ch'a toca v\u00e0ire p\u00f2st e as focalisa ansima a 'd problema \u00ebd costrussion, \u00ebd tipo e d'articolassion dij volum; la lus a ant\u00ebrven viaman \u00ebd p\u00ec p\u00ebr organis\u00e9 an manera formal l\u00eb spassi.\nLa sconda et\u00e0 rom\u00e0nica.\nCon ij coercc a v\u00f2lta dla fin d\u00ebl s\u00e9col (p\u00ebr esempi col \u00ebd Sant Ambreus a Milan) as realisa \u00ebl prinsipi d'adission org\u00e0nica dle camp\u00e0, ch'a l'era gi\u00e0 present ant l'aut\u00ebrnansa dij sostegn lombarda e norman-a.\nAntratant a s\u00eb spantia, dai prot\u00f2tip \u00ebd Tours e Conques, la tipolog\u00eca dla cesa \u00ebd pelerinage dont esempi a son coj \u00ebd Limoges, Tolosa e Santiago.\nA-i compariss na scoltura architet\u00f2nica ch'a s-ciairiss e a d\u00ebsvlupa \u00ebd fasson did\u00e0tica \u00ebl simbolism religios dl'architetura e che da le grande abass\u00ece a passa a le catedraj urban-e, con estern p\u00ec soagn\u00e0.&lt;br&gt;\nD'esempi arnom\u00e0 as treuvo an s\u00ebl Ren (\u00ebl d\u00f2m \u00ebd Magonza e \u00ebl d\u00f2m \u00ebd Worms), an Borg\u00f2gna e ant la L\u00f2ira.\nAnt \u00ebl d\u00f2m \u00ebd M\u00f2dena, Lanfranco a da na neuva ant\u00ebrpretassion d'esempi lombard e a fa pog\u00e9 ansima a dij sostegn altern\u00e0 dle muraje continue e un coercc a trav\u00e0 (rampiass\u00e0 da le v\u00f2lte ant \u00ebl s\u00e9col ch'a fa XV).\nA anandia par\u00e8j na sc\u00f2la ch'a sar\u00e0 ativa an Emilia e ant l'intern d\u00ebl V\u00e9neto.\nD'anfluense lombarde as fan armarch\u00e9 \u00ebdc\u00f2 ant le Marche, an Lassio e an Pulia.\n\u00cbl rom\u00e0nich tardiv.\n\u00cbl moment final d\u00ebl rom\u00e0nich a l'\u00e9 dzortut present ant l'\u00e0rea dla M\u00f2sa, d\u00ebl Danubi e an Anghilt\u00e8ra.\nA smon un foson \u00ebd portaj, orn\u00e0 \u00ebd v\u00e0ire \u00f3rdin \u00ebd galar\u00ece e p\u00f2rti un dzora a l'\u00e0utr, e n'organisassion dij volum estern meno sclinta.\nEsempi as treuvo ant le catedrai \u00ebd Tournai (an Belgi), d'Ely (an Anghilt\u00e8ra), Gross Sankt Martin e Sant Ap\u00f2stoj a Col\u00f2nia.&lt;br&gt;\nAn Provensa, le forme lombarde a son intr\u00e0 mach a \u00f2vest, dal Rossijon (p\u00ebr esempi, a Saint-Guilhaem-le-D\u00e9sert).\nLa pas religiosa e feodal, ansema a l'arn\u00e0ssita m\u00ebrcantila, a l'ha p\u00ebrm\u00ebt\u00f9 a l'abass\u00eca beneditin-a \u00ebd Saint-Gilles, a San Ruf a Avignon, a San Troph\u00eeme a Arles d'av\u00e8j dle forme monumentaj, classichegiante ant ij portaj con col\u00f2ne e t\u00ecmpan, con curnis arpij\u00e0 dal corins gal-roman e v\u00f2lte a botal \u00ebs-ciap\u00e0.&lt;br&gt;\nAnt l'\u00f2vest \u00ebd la Fransa, che p\u00ebr pi 'd temp a l'\u00e9 st\u00e0it an mes a le l\u00f2te feodaj, as fas\u00eco nop\u00e0 mach d'orat\u00f2ri a na nav\u00e0, dle vire coat\u00e0 con c\u00f9pole, e cese fortific\u00e0.\nMoment \u00ebd transission.\nCom a-i riva con tuti j\u00eb stil d'architetura, a l'\u00e9 anda-ie s\u00f2 temp p\u00ebr arpiass\u00e9 \u00ebdc\u00f2 \u00ebl rom\u00e0nich. P\u00ebr tir\u00e9 s\u00f9 na gr\u00f2ssa costrussion a-i andas\u00eco dij bej agn p\u00ebr question finansiarie, \u00ebd malad\u00eca, \u00ebd temp brut, gu\u00e8re e via f\u00f2rt. D\u00ebl s\u00e9col ch'a fa XIII a-i ero dasp\u00ebrtut \u00ebd gesie dont la costrussion a l'era anandi\u00e0 ma motobin lontan d'esse fin\u00eca, antramentr che l\u00eb stil g\u00f2tich a l'era dapress a nasse. An v\u00e0ire cas \u00ebl rom\u00e0nich a l'\u00e9 st\u00e0it dovr\u00e0 p\u00ebr la costrussion antrega, ma dj'\u00e0otre vire \u00ebl passagi al g\u00f2tich a l'\u00e9 riv\u00e0 basta ampressa p\u00ebr fe-ie intr\u00e9 st\u00eb stil neuv an tuta la costrussion. \nA l'\u00e9 restane ch\u00e8ich esempi \u00ebd gesie ch'a smon-o tant n'architetura rom\u00e0nica che g\u00f2tica an soe struture. La Bas\u00eclica \u00ebd Onze Lieve Vrouwe Tenhemelopneming (che ant s\u00ebl p\u00f2st a diso \"Gesia \u00ebd N\u00f2stra Cara Sgnora\") a l'\u00e9 n'esempi \u00ebd na transission parej. La strutura da f\u00f2ra a l'\u00e9 bele che rom\u00e0nica con soe tor rionde e s\u00f2 arch mes riond, ma l'andrinta, ch'a l'\u00e9 st\u00e0it fin\u00ec dapress a la transission, a l'\u00e9 d'autut g\u00f2tich. L'intrada dla fassada a n\u00eb smon un sempi arch riond rom\u00e0nich, ch'as treuva giont\u00e0 a capel na fassada motobin g\u00f2tica.\nVariassion regionaj.\nGran Br\u00ebtagna.\nCh'a varda Architetura Norman-a.\nFransa.\nL'architetura rom\u00e0nica a l'\u00e9 spantiasse an Fransa mers\u00ec a j'abass\u00ece. La Borg\u00f2gna a l'era \u00ebl s\u00e9nter dla vita dij monio frans\u00e8is; un-a dj'abass\u00ece Beneditin-e p\u00ec avos\u00e0 dl'Et\u00e0 'd Mes europenga a l'era a Cluny. \u00cbdc\u00f2 la pr\u00e0tica d\u00ebl romiagi a l'ha giut\u00e0 a spanti\u00e9 l\u00eb stil. V\u00e0ire pelerin a passavo p\u00ebr la Fransa antramentr ch'a 'ndas\u00eco a Santiago \u00ebd Compostela. N'esempi: Saint-Beno\u00eet-du-Sault ant la provinsa d\u00ebl Berry.\nLe sc\u00f2le rom\u00e0niche frans\u00e8ise, ch'a l'han s\u00f2 deuit particular p\u00ebr minca region, a resto carateris\u00e0 da soa variet\u00e0 \u00ebd v\u00f2lte an pera.&lt;br&gt;\nA San Filibert a Tournus an Borg\u00f2gna (1070 anviron) d'originaj v\u00f2lte a botal trasversaj a p\u00f2gio ansima a sot-arch res\u00f9 da d'\u00e0ute pilie cil\u00ecndriche.\nAnt le cese conventuaj dl'\u00e0rea antra L\u00f2ira e Borg\u00f2gna, la z\u00f2na a est a l'\u00e9 st\u00e0ita spanti\u00e0 e diferensi\u00e0 an na struturassion complic\u00e0 d\u00ebl c\u00f2ro, a deambulat\u00f2ri ch'a sircoscriv l'\u00e0bside.\nLa strutura \u00ebd coste cese a smon\u00eca vers l'esterior dle capele radiaj, soens dovr\u00e0 p\u00ebr la divossion dj'arlichie, ch'a p\u00ebrm\u00ebt\u00eco a tuti ij monio \u00ebd selebr\u00e9 ansema \u00ebl matutin (an dzorp\u00ec che San Filibert a Tournus, d'esempi a son San Martin a Tours, San Marsial a Limoges, Santa F\u00e9 a Conques).\nCosta strutura a l'\u00e9 st\u00e0ita peui adot\u00e0 ant j'ansidite cese \u00ebd pelerinage (par\u00e8j \u00ebd Santiago \u00ebd Compostela), p\u00ebr perm\u00ebtte d\u00eb s-ciair\u00e9 j'arlichiari port\u00e0 an procission.\nSpagna.\nL\u00eb stil rom\u00e0nich a l'\u00e9 nass\u00f9 prima \u00ebd tut ant la pen\u00ecsola ib\u00e9rica dij s\u00e9coj ch'a fan X e XI, anans ch'as sent\u00e8issa l'anfluss \u00ebd Cluny. A s\u00eb s-ci\u00e0ira a Lleida, Barslon-a, Taragon-a, Huesca e ant ij Piren\u00e9, a l'istess temp ch'a-i nass\u00eca ant \u00ebl setentrion d'Italia l\u00f2n ch'i disoma \"Prim Rom\u00e0nich\" \u00f2 \"Rom\u00e0nich Lombard\". A l'\u00e9 n\u00eb stil motobin primitiv, dont ij car\u00e0ter a resto dle muraje motobin \u00ebsp\u00ebsse, l'av\u00e8j pa d\u00eb sculture e \u00ebl dovr\u00e9 dla banda lombarda, visad\u00ec un motiv r\u00ectmich f\u00e0it \u00ebn giugand ant sle serie d'arch ornamentaj.\nLe v\u00f2lte an muradura a son \u00ebst\u00e0ite adot\u00e0 t\u00f2st an sle sempie struture catalan-e.\nL\u00eb stil rom\u00e0nich p\u00ec cl\u00e0ssich a l'\u00e9 riv\u00e0 con l'anfluss \u00ebd Cluny p\u00ebr la Via \u00ebd San Giaco, ch'a la men-a al D\u00f2m \u00ebd Santiago \u00ebd Compostela. A l'\u00e9 st\u00e0it \u00ebl D\u00f2m \u00ebd Jaca a feje da model a l\u00eb stil rom\u00e0nich \u00ebspagneul d\u00ebl s\u00e9col ch'a fa XII. S\u00f2 motiv fondamentaj a son soa particolar \u00ebstrutura dl'\u00e0bside e soa session pian-a, soe decorassion \"a scach\" but\u00e0 a bande longhe, che j\u00eb spagneuj a diso \"taqueado jaqu\u00e9s\". D\u00ebmentr\u00e8 che ij R\u00e8gn cristian d\u00eb Spagna a s\u00eb slargavo anvers al meridion, \u00ebs model-s\u00ec a l'\u00e9 spantiasse p\u00ebr tuti ij p\u00f2st arconquist\u00e0, bele che a-i sio sta-ie dle variassion. \u00cbl rom\u00e0nich \u00ebspagneul a mostra \u00ebdc\u00f2 l'anfluss dj\u00eb stij spagneuj ch'as dovravo anans d\u00ebl rom\u00e0nich, dzortut l\u00eb stil asturian e Mosar\u00e0bich. Ma a coj temp-l\u00e0 an Spagna a-i era \u00ebdc\u00f2 un f\u00f2rt anfluss dl'architetura dij M\u00f2ro, com a s\u00eb s-ci\u00e0ira da 'nt le v\u00f2lte dla Mosch\u00e9a \u00ebd C\u00f3rdoba, e dal dovr\u00e9 dj'arch p\u00f2li-lobul\u00e0.\nD\u00ebl s\u00e9col ch'a fa XIII, ch\u00e8ich gesia rom\u00e0nica as alternava gi\u00e0 col G\u00f2tich.&lt;br&gt;\nV\u00e0ire esempi d\u00ebl rom\u00e0nich \u00ebspagneul a son an Aragon-a, Castija e Navara.\nPol\u00f2nia.\nAndova a l'era malf\u00e9 trov\u00e9 dla pera, dle vire as dovravo ij mon. N'esempi \u00ebd gesia rom\u00e0nica an mon a l'\u00e9 la gesia \u00ebd San Giaco a Sandomierz, Pol\u00f2nia. Sta gesia a l'\u00e9 staita fond\u00e0 d\u00ebl 1226 da Iwo Odrow\u0105\u017c e tir\u00e0 s\u00f9 da s\u00f2 anvod St. Jacek Odrow\u0105\u017c. La gesia a l'\u00e9 f\u00e0ita an stil rom\u00e0nich, ma \u00ebl cioch\u00e9, tir\u00e0 s\u00f9 d\u00ebl s\u00e9col ch'a fa XIV, a l'\u00e9 gi\u00e0 an prim \u00ebstil g\u00f2tich.\nLombard\u00eca.\nAn Lombard\u00eca, j'esigense grop\u00e0 a la divossion dj'arlichie a l'han \u00ebmn\u00e0 a la costrussion \u00ebd cripte ch'a son riv\u00e0 a esse dle cese soteranie a tre e sinch nav\u00e0 (catedral d'\u00c0ich)."}
{"id": "4941", "revid": "4971", "url": "https://pms.wikipedia.org/wiki?curid=4941", "title": "Couesnon", "text": "\u00cbl Couesnon a l'\u00e9 'l fium ch'a separa la Br\u00ebtagna da la Bassa Normand\u00eca."}
{"id": "4942", "revid": "1665", "url": "https://pms.wikipedia.org/wiki?curid=4942", "title": "Mont-Saint-Michel", "text": "Mont-St-Michel a l'\u00e9 n'\u00ecsola gran\u00ectica, ch'a resta a 2 chil\u00f2meter da la c\u00f2sta dla Br\u00ebtagna, a sud-\u00f2vest d'Avranches, davzin a la boca d\u00ebl fium Couesnon.\nA l'ha n'aut\u00ebssa d'apopr\u00e9 90 m\u00e9ter, con per\u00ecmeter \u00ebd 900 m\u00e9ter.\nA l'\u00e9 gionz\u00f9a a la t\u00e8ra-f\u00ebrma da na diga ant\u00e9 ch'a-i cor na stra ch'a riva da Pontorson.\nA l'\u00e9 arnom\u00e0 p\u00ebr l'abass\u00eca ch'a-i \u00e9 an s\u00ebl c\u00f2 e ch'a goerna un c\u00f2ro ant \u00ebl g\u00f2tich fiamengh (1450-1521), con un trif\u00f2rio con \u00ebdzora dle fnestre.\nA-i son \u00ebdc\u00f2 dle part d\u00ebl s\u00e9col ch'a fa X (\"Notre-Dame-sous-Terre\") e dij s\u00e9coj XI e XII, andoa ch'a s\u00eb s-ci\u00e0ira na f\u00f2rta anfluensa norman-a.\n\u00cbl borgh.\n\u00cbl borgh \u00ebd Saint-Michel a l'\u00e9 sar\u00e0 da 'd muraje dont dle part a armonto al s\u00e9col ch'a fa XIII.\nA l'ha goern\u00e0 na strutura architet\u00f2nica e urban\u00ecstica ch'a armonta a l'arcostrussion d\u00f2p d\u00ebl feu d\u00ebl 1203, durant le gu\u00e8re antra l'Anghilt\u00e8ra e la Fransa.\nLa nos urban-a, ant \u00ebl sud e l'est \u00ebd l'\u00ecsola a l'\u00e9 d\u00ebsvlupasse an forma d'\u00e9lica an sla stra ch'a va al monast\u00e9.\nL'abass\u00eca e soa st\u00f2ria.\nAs conta che ant \u00ebl 708 Aubert v\u00ebsco d'Avranches, an Normand\u00eca, a s-ci\u00e0ira an seugn l'arc\u00e0ngel Michel ch'a-j comanda \u00ebd fabrich\u00e9 na capela ant sl'\u00ecsola, che al temp as ciamava mont Tomba.\n\u00cbl p\u00f2st a dventa dlongh un leu \u00ebd pelerinage.\nAnt \u00ebl 966, p\u00ebr vor\u00e8j d\u00ebl duca \u00ebd Normand\u00eca Ricard I, dij monio beneditin a tramudo ant s\u00ebl mont Tomba e a-i costruisso n'abass\u00eca con na cesa, ant \u00ebl p\u00f2st ant\u00e9 ch'a-i era la capela d'Aubert.\nAnt \u00ebl s\u00e9col ch'a fa XI p\u00ec 'd sinquanta monio a vivo ant l'abass\u00eca an avend an tra 'd soe ativit\u00e0 prinsipaj cola \u00ebd copi\u00e9 dij manoscrit.\nA l'\u00e9 p\u00ebr l\u00f2n che Mont-St-Michel a dventa arnom\u00e0 tanme la \"Sit\u00e0 dij l\u00ecber\".\nA l'\u00e9 leu \u00ebd pelerinage, as agrandiss l'abass\u00eca e as costruiss, a la sima d\u00ebl mont, na cesa rom\u00e0nica.\nAnt \u00ebl 1203 ij sold\u00e0 \u00ebd Filip August a-j dan feu a na part \u00ebd l'abass\u00eca.\nAn riparassion, \u00ebl re a fa fabrich\u00e9, an s\u00ebddes agn, la \"Merveille\": \u00ebd neuve sale ant l\u00eb stil g\u00f2tich ansima a tre pian.\nDurant la Go\u00e8ra dij sent agn, j'angl\u00e8is a-j dan l'assedi a Mont-St-Michel, ma a riesso pa a pijelo, protegi\u00f9 com a l'era dal mar, daj rampart e da na goernison \u00ebd p\u00ec che sent sivali\u00e9.\nAnt \u00ebs per\u00ecod-s\u00ec a-i dr\u00f2ca \u00ebl c\u00f2ro dla cesa rom\u00e0nica e a lo arcostruisso ant l\u00eb stil g\u00f2tich.\nA son ij dari\u00e9 travaj gr\u00f2ss ant l'abass\u00eca.\nD\u00ebl 1469, Luis XI a-i buta l'\u00d3rdin dij sivali\u00e9 \u00ebd San Michel, ch'a tnis\u00eca soe ciambree ant la sala dij sivali\u00e9.\nA ancamin\u00e9 dal 1516 l'abass\u00eca a perd d'amportansa e \u00ebl n\u00f9mer dij monio a cala.\nD\u00ebl 1595 Mont-Saint-Michel a acheuj Enrich IV apress soa abdicassion.\nD\u00ebl 1622 ij beneditin a son \u00ebst\u00e0it rampiass\u00e0 dai monio dla Congregassion \u00ebd san M\u00f2.\nCon la Rivolussion l'abass\u00eca a l'\u00e9 trasform\u00e0 an p\u00ebrzon pr'ij carcer\u00e0 pol\u00ectich.\nA arseivr\u00e0 ant j'agn a vn\u00ec p\u00ec 'd 14.000 p\u00ebrzon\u00e9.\nAnt \u00ebl 1863 Napoleon III a fa sar\u00e9 la p\u00ebrzon e l'abass\u00eca a dventa monument \u00ebst\u00f2rich.\nAs ancamin-o ij travaj \u00ebd restaorassion.\nDa la fin dj'agn 1970 na vinten-a d'abitant e na dosen-a \u00ebd religios a vivo ant s\u00ebl mont.\nAl di d'ancheuj l'abass\u00eca a l'\u00e9 sota la t\u00f9a d\u00ebl Centre des monuments nationaux e dal 1979 a l'\u00e9 classific\u00e0 tanme patrim\u00f2ni mondial da l'UNESCO.\nMinca ann a l'\u00e9 visit\u00e0 da tre milion \u00ebd torista e pelerin.\n\u00ccsole dla Fransa\u200e"}
{"id": "4943", "revid": "9930", "url": "https://pms.wikipedia.org/wiki?curid=4943", "title": "Aubert", "text": "Aubert a l'era \u00ebn v\u00ebsco d'Avranches, an Normand\u00eca, m\u00f2rt anviron d\u00ebl 725.\nLa legenda a conta che ant \u00ebl 708 l'arc\u00e0ngel Michel a l'ha faje n'aparission an seugn an ciamand-je \u00ebd fabrich\u00e9 na cesa ant s\u00ebl mont Tomba.\nAubert a pija nen an s\u00ebl serio l'aparission e l'arc\u00e0ngel a torna a mostresse na sconda neuit, sensa p\u00ec 'd sucess.\nLa tersa vira a p\u00f2sa un dil ansima a la front d'Aubert e a-j fa 'n p\u00ebrtus.\nAubert a capiss e a fa fabrich\u00e9 na cita cesa an onor dl'arc\u00e0ngel.\nS\u00f2n a marca la n\u00e0ssita \u00ebd Mont-St-Michel."}
{"id": "4944", "revid": "9930", "url": "https://pms.wikipedia.org/wiki?curid=4944", "title": "Robert \u00ebd Torigni", "text": "Cronista dl'et\u00e0 'd mes.&lt;br&gt;\nRobert \u00ebd Torigni a l'era nass\u00f9 a Torigni-sur-Vire d\u00ebl 1106 o d\u00ebl 1110.&lt;br&gt;\nD\u00ebl 1149 a l'\u00e9 vn\u00f9 prior d\u00ebl Bec e d\u00ebl 1154 a l'\u00e9 st\u00e0it elegi\u00f9 ab\u00e0 (e a l'\u00e9 st\u00e0it un dij p\u00ec grand) \u00ebd Mont-Saint-Michel e p\u00ebr l\u00f2n a l'\u00e9 \u00ebdc\u00f2 ciam\u00e0 Robertus de Monte.\nP\u00ebr trantedoi agn a l'\u00e9 respons\u00e0bil dl'abass\u00eca: a n\u00eb spantia le t\u00e8re, a fa f\u00e9 'd neuve costrussion e a agrandiss la comunit\u00e0 dij monio, ch'a rivo a esse na sessanten-a.\nCon chiel, l'abass\u00eca \u00ebd Mont-St-Michel a dventa un-a dle p\u00ec amportante d\u00ebl mond cristian.\nRobert \u00ebd Torigni a l'ha scriv\u00f9 'd gionte e apendis a la cr\u00f2naca \u00ebd Sigbert \u00ebd Gembloux (ch'a coata \u00ebl per\u00ecod 385-1100) e na cr\u00f2naca an continuassion \u00ebd cola \u00ebd Sigbert ch'a trata dal 1100 al 1186, \u00ebd grand valor p\u00ebr la st\u00f2ria anglo-norman-a.\nD'anteresse particolar a son j'anformassion an sj'af\u00e9 continentaj dal 1154 al 1170.\nConforma a Potthast, Robert \u00ebd Torigni a l'\u00e9 m\u00f2rt ai 29 \u00ebd maj d\u00ebl 1186."}
{"id": "4945", "revid": "71", "url": "https://pms.wikipedia.org/wiki?curid=4945", "title": "Catlin-a dij M\u00e9dici", "text": "Argin-a \u00ebd Fransa, nass\u00f9a a Firense d\u00ebl 1519.\nFija \u00ebd Lorens II dij M\u00e9dici \u00ebl \"Fiamengh\", duca d'Urbin, e \u00ebd Madlen-a dla Tor d'Auvergne, a l'\u00e9 rest\u00e0 orfanin-a \u00ebd pare e mare da cita e a l'\u00e9 st\u00e0ita mand\u00e0 ant un convent p\u00ebr esse educ\u00e0.\nD\u00ebl 1533 a l'ha mari\u00e0 a Mars\u00e8ja \u00ebl duca d'Orl\u00e9ans Enrich, fieul \u00ebd Fransesch I \u00ebd Fransa e ch'a sar\u00e0 \u00ebl futur re 'd Fransa Enrich II.\nA l'era st\u00e0it s\u00f2 barba Clement VII a organis\u00e9 's mariage.\nTutun s\u00f2 \u00f2m a la considerava p\u00f2ch, an vorend p\u00ec bin a soa morosa Dian-a \u00ebd Poitiers.\nDagi\u00e0 che p\u00ebr des agn Enrich e Catlin-a a l'han pa av\u00f9 'd masn\u00e0, a cort a ancaminavo a parl\u00e9 'd div\u00f2rsi.\nComs\u00ebss\u00eca, a ancamin\u00e9 dal 1544, la cobia a l'ha des masn\u00e0 antra fieuj e fije, dont tre a saran re: Fransesch II, Carl IX, Enrich III.\nS\u00f2n a diminuiss l'isolament \u00ebd Catlin-a a cort.\nD\u00ebl 1552, cand \u00ebl re a l'\u00e9 part\u00ec dal regn p\u00ebr la campagna \u00ebd Metz, Catlin-a a l'\u00e9 st\u00e0ita nomin\u00e0 regenta, ma con dij pod\u00e8j motobin limit\u00e0.\nM\u00f2rtie s\u00f2 \u00f2m d\u00ebl 1559, la sucession d\u00ebl giovo Fransesch II, domin\u00e0 da soa fomna Mar\u00eca Stuart, a l'ha lass\u00e0 Catlin-a ant l'ombra.\nAl 1m d'avril 1560 a l'ha piass\u00e0 a la canseler\u00eca Michel de l'H\u00f4pital, ch'a sostnis\u00eca na pol\u00ectica \u00ebd conciliassion.\nAi 5 d\u00eb dz\u00e8mber d\u00ebl 1560, a l'\u00e9 m\u00f2rtie \u00ebdc\u00f2 Fransesch II.\nL'advent d\u00ebl minor Carl IX a l'ha butala a cap \u00ebd la tua.\nSu cons\u00e8j d\u00ebl cansl\u00e9 de l'H\u00f4pital a l'ha arserc\u00e0 la pas religiosa ant \u00ebl pais.\nAn vista dla partissipassion a le dariere session d\u00ebl concili \u00ebd Trent, a l'ha sostn\u00f9 \u00ebl r\u00ebscontr ant\u00ebrconfessional \u00ebd Poissy dl'ist\u00e0 1561 e a l'ha eman\u00e0 a vantage dj'ugon\u00f2t la crija \u00ebd Saint-Germain \u00ebd f\u00ebrv\u00e9 1562, \u00ebd toleransa p\u00ebr j'arform\u00e0.\n\u00cbl faliment \u00ebd costa pol\u00ectica, con \u00ebl massacri dj'ugon\u00f2t a Vassy ch'a l'\u00e9 vnuje dapress (mars 1562) a l'ha anandi\u00e0 la longa sequensa dij conflit religios.\nCon \u00ebl trat\u00e0 \u00ebd Troyes dl'avril 1564 a l'ha but\u00e0 fin al conflit angl\u00e8is.\nD\u00ebl 1567, apress l'ampr\u00e8isa \u00ebd Meaux a l'ha licensi\u00e0 l'H\u00f4pital.\nA l'ha p\u00ebrmet\u00f9 a j'ugon\u00f2t \u00ebd ranforsesse mers\u00ec a le concession dla sconda crija \u00ebd Saint-Germain dl'ost 1570, ch'a son \u00ebst\u00e0ite p\u00ec larghe r\u00ebspet a cole dla crija d'Amboise \u00ebd mars 1563.\nA l'av\u00eca proget\u00e0 \u00ebd f\u00e9 mari\u00e9 s\u00f2 fieul prefer\u00ec, \u00ebl duca d'Anjou, con l'argin-a Elisabeta d'Anghilt\u00e8ra.\nA l'av\u00eca organis\u00e0 n'atent\u00e0 contra G. de Coligny, ch'a sostnis\u00eca na posission anti-spagneula, ma cost atent\u00e0 a l'\u00e9 fal\u00ec.\nP\u00ebr peur d'esse d\u00ebscoat\u00e0, Catlin-a a l'ha d\u00e0it soa aprovassion al massacri \u00ebd San Bartrom\u00e9 dl'ost 1572.\nAnsima al ters fieul \u00ebdvent\u00e0 re, Enrich III, Catlin-a a l'ha pa av\u00f9 d'anfluensa; tutun a l'ha s\u00ebrc\u00e0, sensa riessie, \u00ebd feje f\u00e9 pas con s\u00f2 frel, \u00ebl duca d'Alen\u00e7on.\n\u00cbl but \u00ebd Catlin-a dij M\u00e9dici a l'\u00e9 sempe st\u00e0it col \u00ebd rinfors\u00e9 la monarch\u00eca e l'anteresse dl\u00eb stat.\nA l'ha \u00ebdc\u00f2 contribu\u00ec a spanti\u00e9 an Fransa \u00ebl gust arnassimental, con \u00ebd costrussion fiamenghe par\u00e8j d\u00ebl palass dle Tuileries (dont a l'ha d\u00ebscut\u00f9 \u00ebl proget ansema a Filibert \u00ebd l'Orm) e \u00ebl castel \u00ebd Monceaux.\nCatlin-a a l'\u00e9 m\u00f2rta a Blois ai 5 \u00ebd gen\u00e9 d\u00ebl 1589.\nA l'\u00e9 st\u00e0ita sotr\u00e0 ant la bas\u00eclica \u00ebd San Denis.\nSoe litre a son \u00ebst\u00e0ite public\u00e0 d\u00ebl 1880-1905 da Hector de la Ferri\u00e8re."}
{"id": "4947", "revid": "1665", "url": "https://pms.wikipedia.org/wiki?curid=4947", "title": "Mad\u00f2na d\u00ebl Pilon", "text": "La Mad\u00f2na d\u00ebl Pilon a l'\u00e9 'n cit santoari \u00ebd Turin ch'as treuva an cors Casal. A d\u00e0 c\u00f2 \u00ebl n\u00f2m al quarti\u00e9 \u00ebd Turin ch'a-i \u00e8 l\u00ec-davzin.\nOr\u00ecgin.\nA l'\u00e9 st\u00e0it costru\u00ec d\u00ebl 1645, vors\u00f9 da Madama real Cristin-a \u00ebd Fransa tanme mem\u00f2ria d\u00ebl miracolos salvament \u00ebd na cita d'\u00f3ndes agn, \u00ebl 29 d'avril dl'ann prima.\nMargherita Mollar, na fomna ch'a abitava ant la borgi\u00e0 Contr\u00e0 neuva, a l'era and\u00e0ita con soa masn\u00e0 al mulin dle caden-e an cors Casal, p\u00ebr meule un sach \u00ebd gran.\nAntramentre ch'a spetava che \u00ebl mulin\u00e9 a-j d\u00e8issa la farin-a, la masn\u00e0 a l'\u00e9 slontanasse p\u00ebr gieughe davzin a l'eva e a l'\u00e9 finije andrinta, con \u00ebl sol bele che cal\u00e0.\nLa mare a l'ha trov\u00e0 mach la f\u00f2rsa d'anginojesse d\u00eb dnans a 'n pilon dedic\u00e0 a la Nonsiassion ch'a l'era st\u00e0it costru\u00ec ant \u00ebl canton d\u00ebl 1587.\nConforma al racont, na lus bianca a l'\u00e9 cal\u00e0 dal cel e a l'ha goid\u00e0 ij socors port\u00e0 da 'd p\u00ebrson-e ch'as trovavo ant j'anviron.\nArchitetura.\nLa strutura dla cesa a l'\u00e9 st\u00e0ita modific\u00e0 e agrand\u00eca fin-a a che, d\u00ebl 1807, a-j costruisso un batister e \u00ebl santoari a dventa par\u00f2chia.\nAl di d'ancheuj a-i \u00e9 na sola nav\u00e0 sentral con doe capele lateraj.\nJ\u00eb stuch a son \u00ebd Giovanni Andrea Casella e ij fresch dla c\u00f9pola a son euvra \u00ebd Bartolomeo Guidobono.\nLa mist\u00e0 dla nonsiassion, ch'a l'era an s\u00ebl pilon, a l'\u00e9 ancheuj conserv\u00e0 dar\u00e9 dl'aotar magior."}
{"id": "4948", "revid": "71", "url": "https://pms.wikipedia.org/wiki?curid=4948", "title": "Parch Michelotti", "text": "\u00cbl parch Michelotti a l'\u00e9 n'area v\u00ebrda \u00ebd Turin \u00ebd 164.000 m\u00e9ter qu\u00e0der compr\u00e8isa an tra 'd P\u00f2 e cors Casal.\n\u00cbl n\u00f2m a-j ven da l'archit\u00e8t Ignazio Michelotti.&lt;br&gt;\nDal 1957 al 1985 a l'ha ospit\u00e0 \u00ebl giardin zool\u00f2gich \u00ebd Turin.\nAdess a l'\u00e9 la sede, minca ann, d\"'Experimenta\", n'esposission anterativa dedic\u00e0 a d'argoment sient\u00ecfich."}
{"id": "4949", "revid": "71", "url": "https://pms.wikipedia.org/wiki?curid=4949", "title": "Vivron", "text": "Vivron (\"Viverone\" an italian) a l\u2019\u00e9 na comun-a \u00ebd 1.411 abitant dla provincia \u00ebd Biela.&lt;br&gt;\nAs afacia an sla banda n\u00f2rd-oriental d\u00ebl lagh d\u00ebl Vivron (la banda ossidental a resta an provincia \u00ebd Turin).\nAministrassion.\n\u00cbl s\u00ecndich a l'\u00e9 Antonino Lodovico Rosa (da l' 8/06/2009)."}
{"id": "4950", "revid": "13462", "url": "https://pms.wikipedia.org/wiki?curid=4950", "title": "Cavaj\u00e0", "text": "Cavaj\u00e0 (\"Cavagli\u00e0\" an italian) a l\u2019\u00e9 na comun-a \u00ebd 3.665 abitant dla provincia \u00ebd Biela.\nIj menhir \u00ebd Cavaj\u00e0.\nS\u00e9ghit a dij travaj edilissi f\u00e0it ant j'anviron d\u00ebl rond\u00f2 ant\u00e9 ch'as ancrosio la stra p\u00ebr Biela e cola p\u00ebr \u00cbl Borgh d'\u00c0les, a l'\u00e9 st\u00e0it trov\u00e0 a Cavaj\u00e0 \u00ebl pi gr\u00f2ss sit \u00ebd menhir \u00ebd Piemont.\nAministrassion.\n\u00cbl s\u00ecndich a l'\u00e9 Giancarlo Borsoi (da l' 8/06/2009)."}
{"id": "4951", "revid": "71", "url": "https://pms.wikipedia.org/wiki?curid=4951", "title": "R\u00e9gola \u00ebd Leibniz", "text": "D\u00e0ite le fonsion reaj \u00ebd vari\u00e0bil real formula_1 e formula_2, deriv\u00e0bij an formula_3 e defin\u00eca la fonsion prodot formula_4, la r\u00e9gola \u00ebd Leibniz a fortiss che formula_5 a l'\u00e9 deriv\u00e0bil an formula_3 e che soa deriv\u00e0 a l'\u00e9 formula_7.\nAn dovrand ij diferensiaj, costa ugualiansa a peul \u00ebscrivse formula_8.\nLa dimostrassion.\nP\u00ebr minca h&gt;0 con formula_9 ch'a aparten sia al domini d'f che a col \u00ebd g, a valo j'ugualianse\nDagi\u00e0 che g a l'\u00e9 deriv\u00e0bil an formula_3, a l'\u00e9 \u00ebdc\u00f2 continua ambelel\u00ec e donca"}
{"id": "4952", "revid": "71", "url": "https://pms.wikipedia.org/wiki?curid=4952", "title": "R\u00e9gola dla caden-a", "text": "D\u00e0ite le fonsion reaj \u00ebd vari\u00e0bil real formula_1 con formula_2 deriv\u00e0bil an formula_3 e formula_4 deriv\u00e0bil an formula_5, la r\u00e9gola dla caden-a a fortiss che la fonsion formula_6 a l'\u00e9 deriv\u00e0bil an formula_3 e soa deriv\u00e0 a l'\u00e9\nLa dimostrassion.\nDa j'ip\u00f2tesi i soma che\nandoa formula_11.\nPij\u00e0 antlora formula_12, i trovoma che\nant\u00e9 ch'a l'\u00e9 butasse\nDagi\u00e0 che formula_14 e formula_15 a l'\u00e9 continua, e a val 0 an 0, a-i na ven che formula_16.\nS\u00f2n a conclud la dimostrassion.\nCh\u00e8ich esempi d'aplicassion.\nDagi\u00e0 che f'(x)=-2x e formula_21, an dovrand la r\u00e9gola as oten\nGeneralisassion a dimension p\u00ec grande.\nLa r\u00e9gola \u00ebd derivassion dle fonsion compon\u00f9e a peul esse generalis\u00e0 a dimension p\u00ec grande.&lt;br&gt;\nConsideroma, p\u00ebr esempi, na fonsion formula_27 e suponoma che f a sia tut af\u00e0it diferensi\u00e0bil ant \u00ebl pont formula_28, che donca a resta a l'anterior d'E.\nSi formula_29 a son fonsion deriv\u00e0bij an formula_30, e a pijo ij valor formula_31, antlora la fonsion formula_32 a l'\u00e9 deriv\u00e0bil an formula_30 e i l'oma:\nAn dovrand le notassion \u00ebd Leibniz, costa relassion a peul esse scriv\u00f9a formula_35.\n\"Dimostrassion.\"\nDagi\u00e0 che \u03c6 e \u03c8 a son continue an formula_30, p\u00ebr \u0394t an n'anviron for\u00e0 \u00ebd 0 i l'oma che formula_37.\nAntlora, si formula_38, a-i na ven che\nandoa formula_41 e \u03c3 a l'\u00e9 infinit\u00e9sim p\u00ebr formula_42 e donca \u00ebdc\u00f2 p\u00ebr formula_43.&lt;br&gt;\nI na otnoma che\nDagi\u00e0 che\nas peul conclude che"}
{"id": "4953", "revid": "71", "url": "https://pms.wikipedia.org/wiki?curid=4953", "title": "Teorema d\u00ebl pont cr\u00ectich", "text": "\u00cbl teorema d\u00ebl pont cr\u00ectich a l'\u00e9 dov\u00f9 a Fermat.\nA fortiss che na fonsion f defin\u00eca ansima a n'anterval duvert (a,b) ch'a l'abia un pont \u00ebd m\u00e0ssim o 'd m\u00ecnim local an x e ch'a sia deriv\u00e0bil an x, a l'ha ant \u00ebs pont deriv\u00e0 f'(x)=0.\nLa rason a l'\u00e9 che si f'(x)&gt;0, la fonsion a sar\u00eca ch\u00ebrsenta an n'anviron d'x e si f'(x)&lt;0 la fonsion a sar\u00eca dech\u00ebrsenta an n'anviron d'x.\nLa condission necessaria d\u00ebl teorema a l'\u00e9 per\u00f2 pa bastanta: p\u00ebr la fonsion formula_1 i l'oma f'(0)=0, ma 0 a l'\u00e9 n\u00ec un m\u00ecnim n\u00ec un m\u00e0ssim local.&lt;br&gt;\nL'arzult\u00e0 a val \u00ebdc\u00f2 nen an sj'anterval sar\u00e0: la fonsion formula_2 defin\u00eca da g(x)=x a l'ha 'n m\u00ecnim an 0, ma soa deriv\u00e0 (a drita) an 0 a val 1."}
{"id": "4954", "revid": "71", "url": "https://pms.wikipedia.org/wiki?curid=4954", "title": "Teorema \u00ebd Rolle", "text": "\u00cbl teorema \u00ebd Rolle a fortiss che si f a l'\u00e9 na fonsion real \u00ebd vari\u00e0bil real continua ansima a l'anterval sar\u00e0 [a,b], deriv\u00e0bil ansima a l'anterval duvert (a,b) e si f(a)=f(b), antlora l'equassion f'(x)=0 a l'ha 'd solussion an (a,b).\nLa dimostrassion.\nLa tesi d\u00ebl teorema a l'\u00e9 ci\u00e0ira si f a l'\u00e9 na fonsion costanta, p\u00ebrch\u00e8 antlora f' a val 0 an tuti ij pont \u00ebd l'anterval (a,b).&lt;br&gt;\nSi f a l'\u00e9 nen costanta, dal teorema \u00ebd Weierstrass i soma che la plancia f([a,b]) a l'\u00e9 n'anterval sar\u00e0 e limit\u00e0 [m,M], andoa m&lt;M.\nDonca a esisto formula_1 con formula_2.\nDagi\u00e0 che formula_3, almanch un-a dle doe disugualianse a l'\u00e9 s-ciassa: o bin f(a)=f(b)&lt;M opura m&lt;f(a)=f(b).\nAnt \u00ebl prim cas formula_4, ant l'\u00e0utr formula_5.\nAdess a basta dovr\u00e9 \u00ebl teorema d\u00ebl pont cr\u00ectich."}
{"id": "4955", "revid": "71", "url": "https://pms.wikipedia.org/wiki?curid=4955", "title": "Teorema dla fonsion anversa", "text": "Ch'as cons\u00ecdera na bijession formula_1, con f(x)=y.\nCh'as den\u00f2ta con g la fonsion anversa.\n\u00cbl teorema dla fonsion anversa a fortiss che si f a l'\u00e9 deriv\u00e0bil ant \u00ebl pont x con formula_2 e g a l'\u00e9 continua ant \u00ebl pont y, antlora g a l'\u00e9 deriv\u00e0bil an y e soa deriv\u00e0 a l'\u00e9 formula_3.\nN'osservassion amportanta.\nA venta armarch\u00e9 che mach j'ip\u00f2tesi che formula_4 a sia bijetiva e deriv\u00e0bil an x e che formula_5 a basto pa a garant\u00ec che formula_6 a sia continua an y=f(x).\nLa dimostrassion.\nDa la derivabilit\u00e0 d'f, i l'oma che p\u00ebr formula_7 a-i val la relassion\nPij\u00e0 formula_10, ch'as cons\u00ecdera h tal che formula_11, visad\u00ec formula_12.\nAntlora formula_13.&lt;br&gt;\nDagi\u00e0 che formula_6 a l'\u00e9 continua an y, a-i na ven che formula_15.\nAn dzorp\u00ec, as peul armarchesse che, dagi\u00e0 che formula_5 e formula_17 a l'\u00e9 infinit\u00e9sim p\u00ebr formula_18, i l'oma formula_19 cand k a resta an n'anviron ass\u00e8 cit \u00ebd 0.\nDonca\nN'esempi.\nCh'as cons\u00ecdera la fonsion y=f(x)=tanx, dont la deriv\u00e0 a l'\u00e9 formula_21 e l'anversa a l'\u00e9 la fonsion formula_22.\nAn aplicand \u00ebl teorema i otnoma"}
{"id": "4956", "revid": "9930", "url": "https://pms.wikipedia.org/wiki?curid=4956", "title": "Tronsan", "text": "Tronsan (\"Tronzano Vercellese\" an italian) a l\u2019\u00e9 un comun \u00ebd 3.519 abitant dla provincia \u00ebd V\u00ebrs\u00e8j.\nAministrassion.\n\u00cbl s\u00ecndich a l'\u00e9 Andrea Chemello (dal 30/03/2010)."}
{"id": "4957", "revid": "9930", "url": "https://pms.wikipedia.org/wiki?curid=4957", "title": "Bians\u00e9", "text": "Bians\u00e9 (\"Bianz\u00e8\" an italian) a l\u2019\u00e9 un comun \u00ebd 2.038 abitant dla provincia \u00ebd V\u00ebrs\u00e8j.\nAministrassion.\n\u00cbl s\u00ecndich a l'\u00e9 Maurizio Marangoni (da l' 8/06/2009)."}
{"id": "4958", "revid": "823585", "url": "https://pms.wikipedia.org/wiki?curid=4958", "title": "Sangon", "text": "\u00cbl Sangon (an italian \"Sangone\") a l'\u00e9 na d\u00f2ira \u00ebd Piemont, afluent d\u00eb snistra d\u00ebl P\u00f2.\nP\u00ebrcors.\n\u00cbl torent a nass ant \u00ebl setor montan dle Prealp turin\u00e8ise: la sorgiss as ciama Fontan-a Mura, an s\u00ebl C\u00f2l dla Rossa (2017 m). \u00cbl Sangon a trav\u00ebrsa ij terit\u00f2ri dij comun \u00ebd Coasse, Giaven, Tran-a, Sangan, Bruin, Riv\u00e0uta, Orbassan, Beinasch, \u00ebl Niclin e a finiss s\u00f2 p\u00ebrcors gitandse ant \u00ebl P\u00f2 tra Turin e Moncal\u00e9.\nLa Val Sangon as treuva tra la Valsusa (andoa ch'a scor la D\u00f2ira Rivaria) a n\u00f2rd e la Val Chison (andoa ch'a scor \u00ebl torent Chison) a sud. Ant l'\u00e0uta val, fin a l'aut\u00ebssa 'd Coasse, \u00ebl cors d\u00ebl Sangon a l'\u00e8 strenz\u00f9 antra doi r\u00ecpid fianch; da la frassion Pont Pera la val a s\u00eb slarga, con n'ampi\u00ebssa media d'11 km e largh\u00ebssa m\u00e0ssima an corispondensa 'd Giaven, prima 'd torna saresse davsin a Tran-a, andoa che l'ampi\u00ebssa a mzura mach 4 km. Da Sangan an peui, a c\u00e0usa dij frequent prelevament \u00ecdrich dl'aqued\u00f2t \u00ebd Turin, \u00ebl cors d\u00ebl Sangon a dventa s\u00f9it p\u00ebr la bon-a part \u00ebd l'ani.\nStat\u00ecstiche.\nA l'ha na port\u00e0 media \u00ebd 4,6 m3/sec, un bassin \u00ebd 268,14 km\u00b2 e na longheur \u00ebd 46,1 km.\nSt\u00f2ria.\nAl prinsipi del Neuvsent a j'era spont\u00e0 qu\u00e8ich stabiliment balnear ant la zon-a \u00ebd Mirafior: ancora apress la Sconda Gu\u00e8ra Mondial e fin-a a j'agn Sessanta, prima \u00ebd la p\u00ec intensa urbanisassion \u00ebd Turin, le rive d\u00ebl Sangon a j'ero \u00ebl but duminical \u00ebd v\u00e0ire dle famije p\u00ec p\u00f2vre dla sit\u00e0, ch'as pod\u00eco nen p\u00ebrmettse le vacanse al mar. Costa costuma a l'\u00e8 st\u00e0ita cont\u00e0 dal cantautor Gipo Farassino ant la canson \"Sangon Blues\". \u00cbdc\u00f2 Cesare Pavese a l'ha parl\u00e0 d\u00ebl Sangon (\"Tradiment\", 1931). \nApress \u00ebl boom econ\u00f2mich j\u00eb sc\u00e0rich sivil e industriaj a l'han cre\u00e0 un f\u00f2rt anquinament \u00ebd l'eva, tant che a son st\u00e0ite ant\u00ebrd\u00ece prima la balneassion e peui, ant \u00ebl 1996, \u00ebdc\u00f2 la p\u00ebsca an tut \u00ebl trat \u00ebd pian-a. Da la fin \u00ebd j'agn Novanta j'ent locaj, an colaborassion con l'ARPA Piemont, a l'han anandi\u00e0 na serie 'd proget p\u00ebr la valutassion dle condission ambientaj e l'arsaniment \u00ebd soe eve. La posission \u00ebd tute le sorgiss d'anquinament (sc\u00e0rich, derivassion) a l'\u00e8 st\u00e0ita defin\u00eca p\u00ebr mes d'un sistema \u00ebd rilevassion satelitar. A l'\u00e8 st\u00e0it fond\u00e0 \u00ebl \"Parch Fluvial d\u00ebl Sangon\" (ch'a conten part dij comun \u00ebd Bruin, Orbassan, Riv\u00e0uta, Beinasch, \u00ebl Niclin e Turin) e a son previste l'union dij doi parch Colonnetti (comun \u00ebd Turin) e Piemont (comun d\u00ebl Niclin) e 'l compiment d'ulterior intervent d'arsaniment.\nAn sle rive d\u00ebl Sangon a-i \u00e8 \u00ebl Maus\u00f2l\u00e8 dla Bela Rosin, an prinsipi tomba \u00ebd Rosa Vercellana, \u00ebdc\u00f2 dita la Bela Rosin, fomna morgan\u00e0tica \u00ebd Re Vit\u00f2rio Emanuel II,\nedific\u00e0 ant \u00ebl 1888."}
{"id": "4959", "revid": "118", "url": "https://pms.wikipedia.org/wiki?curid=4959", "title": "Geopyxis carbonaria", "text": "Un pissacan: la Geopyxis carbonaria.\nDescrission.\nFin a 2 cm \u00ebd di\u00e0metr, copa ancreusa, con un b\u00f2rd crostos. Imen\u00f2for baross. Gamba d\u00e9bol peui ci\u00e0ira.\nAmbient.\nA ch\u00ebrs an sle carbonere.\nComestibilit\u00e0.\n&lt;br&gt;\nSensa anteresse alimentar.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nGeopyxis carbonaria (Alb. &amp; Schwein. : Fr.) Saccardo"}
{"id": "4960", "revid": "57", "url": "https://pms.wikipedia.org/wiki?curid=4960", "title": "Aleuria rhenana", "text": "Un pissacan: l'Aleuria rhenana.\nDescrission.\nCosto art\u00eccol a l'\u00e9 mach n\u00eb sboss. Da fin\u00ec.\nAmbient.\nDa fin\u00ec.\nComestibilit\u00e0.\n\"N\u00f2ta: a venta mai mang\u00e9 un bol\u00e8 trov\u00e0 se un a l'\u00e9 nen un bon conossidor dij bol\u00e8\"&lt;BR&gt;\nDa fin\u00ec."}
{"id": "4961", "revid": "118", "url": "https://pms.wikipedia.org/wiki?curid=4961", "title": "Caloscypha fulgens", "text": "Un pissacan: la Caloscypha fulgens.\nDescrission.\nCosto art\u00eccol a l'\u00e9 mach n\u00eb sboss. Da fin\u00ec.\nAmbient.\nA ch\u00ebrs sota con\u00ecfere o b\u00f2sch m\u00ebs-ci\u00e0, a la prima.\nComestibilit\u00e0.\n&lt;br&gt;\nSensa anteresse alimentar.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nCaloscypha fulgens (Pers. : Fr.) Boudier"}
{"id": "4962", "revid": "819900", "url": "https://pms.wikipedia.org/wiki?curid=4962", "title": "Tuber brumale", "text": "Na tr\u00ecfola: \u00ebl Tuber brumale.\nDescrission.\nCosto art\u00eccol a l'\u00e9 mach n\u00eb sboss. Da fin\u00ec.\nAmbient.\nA ch\u00ebrs anter\u00e0 p\u00ebr ch\u00e8ich centim ant ij b\u00f2sch r\u00e0ir \u00ebd latifeuje.\nComestibilit\u00e0.\n&lt;br&gt;\nComest\u00ecbil.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nTuber brumale Vittadini"}
{"id": "4963", "revid": "57", "url": "https://pms.wikipedia.org/wiki?curid=4963", "title": "Tuber macrosporum", "text": "Na tr\u00ecfola: \u00ebl Tuber macrosporum.\nDescrission.\nCosto art\u00eccol a l'\u00e9 mach n\u00eb sboss. Da fin\u00ec.\nAmbient.\nA ch\u00ebrs antr\u00e0 ij b\u00f2sch \u00ebd latifeuje, dzortut Tilia, da l'otonn a l'invern.\nComestibilit\u00e0.\n&lt;br&gt;\nComest\u00ecbil.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nTuber macrosporum Vittadini"}
{"id": "4964", "revid": "71", "url": "https://pms.wikipedia.org/wiki?curid=4964", "title": "Vibrissea truncorum", "text": "Un pissacan: la Vibrissea truncorum.\nDescrission.\nCosto art\u00eccol a l'\u00e9 mach n\u00eb sboss. Da fin\u00ec.\nAmbient.\nA ch\u00ebrs a bocc \u00ebdzora a 'd branchet sensa sc\u00f2rsa \u00ebd latifeuje, soens vzin a l'eva.\nComestibilit\u00e0.\n&lt;br&gt;\nSensa anteresse alimentar.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nVibrissea truncorum (Albertini &amp; Schweinitz) Fries"}
{"id": "4965", "revid": "118", "url": "https://pms.wikipedia.org/wiki?curid=4965", "title": "Cordyceps capitata", "text": "Un pissacan: la Cordyceps capitata.\nDescrission.\nLa gamba as taca a na testa motobin p\u00ec curta, mesa sf\u00e9rica.\nAmbient.\nA ch\u00ebrs parassita dzora a dj'\u00e0utri Ascomycetes, anter\u00e0.\nComestibilit\u00e0.\n&lt;br&gt;\nSensa anteresse alimentar.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nCordyceps capitata (Holmskjold) Link"}
{"id": "4966", "revid": "6020", "url": "https://pms.wikipedia.org/wiki?curid=4966", "title": "Mitrula paludosa", "text": "Un pissacan: la Mitrula paludosa.\nDescrission.\nGamba bianca e testa fr\u00e0gil groson viv.\nAmbient.\nA ch\u00ebrs ant ij leu motobin \u00f9mid.\nComestibilit\u00e0.\n&lt;br&gt;\nSensa anteresse alimentar.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nMitrula paludosa Fr. : Fr."}
{"id": "4967", "revid": "118", "url": "https://pms.wikipedia.org/wiki?curid=4967", "title": "Cudonia confusa", "text": "Un pissacan: la Cudonia confusa.\nDescrission.\nCosto art\u00eccol a l'\u00e9 mach n\u00eb sboss. Da fin\u00ec.\nAmbient.\nA ch\u00ebrs ant ij b\u00f2sch \u00ebd con\u00ecfere, ansema a la Cudonia circinans.\nComestibilit\u00e0.\n&lt;br&gt;\nSensa anteresse alimentar.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nCudonia confusa Bresadola"}
{"id": "4968", "revid": "57", "url": "https://pms.wikipedia.org/wiki?curid=4968", "title": "Cudonia circinans", "text": "Un pissacan: la Cudonia circinans.\nDescrission.\nCosto art\u00eccol a l'\u00e9 mach n\u00eb sboss. Da fin\u00ec.\nAmbient.\nA ch\u00ebrs ant ij b\u00f2sch \u00ebd con\u00ecfere, ansema a la Cudonia confusa.\nComestibilit\u00e0.\n&lt;br&gt;\nSensa anteresse alimentar.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nCudonia circinans (Pers. : Fr.) Fries"}
{"id": "4970", "revid": "9930", "url": "https://pms.wikipedia.org/wiki?curid=4970", "title": "Murass", "text": "Ij Murass a son \u00ebd vej magasin p\u00ebr le barche, vors\u00f9 da Napoleon, ch'as treuvo arlongh \u00ebd P\u00f2 a l'aot\u00ebssa \u00ebd piassa Vit\u00f2rio a Turin.\nLivr\u00e0 \u00ebl temp dla navigassion an s\u00ebl fium, ij magasin a son \u00ebst\u00e0it viaman trasform\u00e0 an leu d'agregassion nuitera: sota j'arcade an mon, antra ij pont Umbert I e Vit\u00f2rio Emanuel I, a l'han duvert\u00e0 v\u00e0ire locaj ant\u00e9 ch'as fa dla m\u00f9sica, as mangia e as b\u00e8iv.&lt;br&gt;\nUn dij problema che soens a l'\u00e9 present ant la z\u00f2na a l'\u00e9 \u00ebl tr\u00e0fich \u00ebd la dr\u00f2ga."}
{"id": "4971", "revid": "1665", "url": "https://pms.wikipedia.org/wiki?curid=4971", "title": "Cesare Lombroso", "text": "Psichiatra e antrop\u00f2logh, fondador dla siensa criminal.&lt;br&gt;\nCesare Ezechia Marco Lombroso a l'era nass\u00f9 a Veron-a \u00ebl 6 \u00ebd nov\u00e8mber d\u00ebl 1835 da Aronne e Zefira Levi.\nSoa mare, originaria \u00ebd Cher, a l'\u00e9 ocupasse \u00ebd soa educassion.\nLombroso a l'era malavi d'angina pectoris e a l'\u00e9 mort a l'amprovista a Turin \u00ebl 19 d'ot\u00f3ber d\u00ebl 1909.\nSoa cariera.\nLombroso a l'ha studi\u00e0 a P\u00e0doa, Vien-a e Paris e d\u00ebl 1862 a l'\u00e9 dvent\u00e0 professor d\u00eb psichiatr\u00eca e medzin-a legal a l'Universit\u00e0 'd Pav\u00eca, peui a l'\u00e9 vn\u00f9 diretor d\u00ebl manic\u00f2mi a P\u00e9saro.\nP\u00ec tard a l'\u00e9 st\u00e0it professor \u00ebd medzin-a legal e d\u00eb psichiatr\u00eca a Turin, ant\u00e9 che ai 25 d'ost 1906 a l'ha pij\u00e0 la c\u00e0tedra d'antropolog\u00eca criminal.&lt;br&gt;\nA l'\u00e9 st\u00e0it m\u00e9dich \u00ebd le p\u00ebrzon \u00ebd Turin e anspetor ant ij manic\u00f2mi piemont\u00e8is.\nD\u00ebl 1880 a l'ha fond\u00e0 ansema a Enrico Ferri e Raffaele Garofalo l'Archivio di psichiatria, scienze penali e antropologia criminale.\nA soa m\u00f2rt a l'ha ofert soa testa al mus\u00e9 d'antropolog\u00eca criminal \u00ebd Turin.\nSoe teor\u00ece.\nL'id\u00e8ja ch'a sta a la bas \u00ebd soa produssion psichi\u00e0trica e \u00ebd soa teor\u00eca dl'atavism a nass da l'osservassion d'anomal\u00ece anat\u00f2miche an s\u00ebl cran d'un criminal, un mons\u00f9 Vilella \u00ebd Motta Santa Luss\u00eca an Calabria, che chiel a avzin-a a la conformassion dle sumie.\nSoa teor\u00eca a l'\u00e9 che un delinquent, dzortut s'a l'\u00e9 f\u00f2l, a l'\u00e9 'n sog\u00e8t aretr\u00e0 ant la scala dl'evolussion \u00ebd Darwin e ij s\u00f2 delit a nasso da 'd rason biol\u00f2giche.\nPar\u00e8j a riva a classifich\u00e9 ij criminaj conforma a na r\u00e8ida tipolog\u00eca antropol\u00f2gica, an fasend distinsion antra delinquent ocasionaj, d'abit\u00f9din, n\u00e0 (istintiv e p\u00ebr tendensa), passionaj e malavi 'd ment, e a la teorisassion dle tare arditarie cong\u00e9nite tanme c\u00e0usa prima dij delit.\nAnsema a Giulio Cesare Ferrari, Lombroso a peul esse consider\u00e0 un fondador dla sc\u00f2la positiva d\u00ebl drit penal.\nAn particolar, a sostn\u00eca le c\u00e0use andividuaj o antropol\u00f2giche dij delit e l\u00eb bz\u00f2gn che \u00ebl deliquent a fussa soagn\u00e0 p\u00ec che pun\u00ec.\nLombroso a l'era duvert a j'id\u00e8je sossialiste e a l'av\u00eca fiusa ant \u00ebl but umanitari d\u00ebl progress sient\u00ecfich.\nSoa euvra a rintra ant la curnis p\u00ec spanti\u00e0 \u00ebd cola coltura europenga che ant le dariere desen-e d'agn d\u00ebl s\u00e9col ch'a fa XIX a l'ha travaj\u00e0 p\u00ebr arport\u00e9 la psicolog\u00eca e l'antropolog\u00eca andrinta a le siense sperimentaj.\nLa cr\u00ectica moderna.\nAl di d'ancheuj l'euvra \u00ebd Lombroso a l'\u00e9 consider\u00e0 veja e an v\u00e0ire aspet trompeusa, an rason \u00ebd s\u00f2 biologism esasper\u00e0, che an na mzura p\u00ec cita a l'era gi\u00e0 present ant ij travaj d'Auguste Comte.\nJ'aspet p\u00ec mecanicista \u00ebd soa classificassion dij delinquent a son consider\u00e0 infond\u00e0 da na mira sient\u00ecfica.\nA l'\u00e9 st\u00e0it \u00ebdc\u00f2 armarc\u00e0 che soe teor\u00ece a das\u00eco l'andi a 'd pretest rassista, e an efet cheidun-e \u00ebd lor a son \u00ebst\u00e0ie arpij\u00e0 dal drit penal nasista.&lt;br&gt;\nTutun, as arcon\u00f2ss a Lombroso \u00ebl m\u00e9rit d'av\u00e8j contribu\u00ec an manera eficass a d\u00ebspiass\u00e9 l'oget d\u00ebl drit penal dal delit al delinquent e a le c\u00e0use p\u00ebrsonaj e sossiaj dij cr\u00ecmen."}
{"id": "4972", "revid": "9930", "url": "https://pms.wikipedia.org/wiki?curid=4972", "title": "Alighiero Boetti", "text": "Alighiero Boetti a l'\u00e9 st\u00e0it n' artista.\nA l'era nass\u00f9 a Turin ai 16 d\u00eb dz\u00e8mber d\u00ebl 1940.\n\u00cbl 19 \u00ebd gen\u00e9 d\u00ebl 1967 a l'av\u00eca inaogur\u00e0 soa prima esposission p\u00ebrsonal a la galar\u00eca Stein, an dovrand t\u00f2ch andustriaj but\u00e0 ansema an forme geom\u00e9triche.\nL'euvra \"Binej\" d\u00ebl 1968 a arpresenta na f\u00f2to \u00ebd chiel ch'a-j d\u00e0 da man a chiel midem: a l'\u00e9 soa arflession an sl'ardobiesse \u00ebd realt\u00e0 e lengage, tant che dal 1972 a ancamin-a a firmesse \"Alighiero e Boetti\".\nDal 1971 al 1979 a l'ha viagi\u00e0 so\u00e8ns an Afg\u00e0nistan e a l'av\u00eca fin-a duvert\u00e0 n'obergi a Kabul, \u00ebl \"One Hotel\".\nA Kabul a l'ha realis\u00e0 s\u00f2 prim arass.\nA l'\u00e9 m\u00f2rt a Roma ai 24 d'avril d\u00ebl 1994."}
{"id": "4973", "revid": "19", "url": "https://pms.wikipedia.org/wiki?curid=4973", "title": "Vila Scott (Turin)", "text": "Vila Scott a l'\u00e9 un-a dle costrussion liberty p\u00ec amportante \u00ebd Turin; as treuva an Lea G. Lansa 57.&lt;br&gt;\nA l'\u00e9 st\u00e0ita fabric\u00e0 d\u00ebl 1902 da l'archit\u00e8t Pietro Fenoglio.\nSt\u00f2ria.\nL'edificassion dij brich turin\u00e8is a armonta a la fin \u00ebd l'Eut-sent e a l'ancamin d\u00ebl Neuv-sent; as bat\u00eco mach \u00ebd vile dij n\u00f2bij e dl'\u00e0uta borzoas\u00eca. La Vila Scott a l'\u00e9 st\u00e0ita bat\u00eca scond \u00ebl proget dl'architet turin\u00e8is Pietro Fenoglio con l'agiut \u00ebd Gottardo Gussoni. A l'\u00e9 st\u00e0ita comission\u00e0 da Alfons Scott, che a col temp a l'era diretor dla Rapid, na meison vitur\u00ecstica ch'a l'ha travaj\u00e0 dal 1904 al 1921, cand a l'\u00e9 st\u00e0ita cat\u00e0 da la SPA che peui d\u00ebl 1926 a l'\u00e9 rintr\u00e0 ant \u00ebl grup Fiat. \nCand \u00ebl padron a l'\u00e9 m\u00f2rt la vila a l'\u00e9 st\u00e0ita don\u00e0 a le \"Seur dla Redension\", ch'a l'han trasformala an colegi fomnin conoss\u00f9 con \u00ebl n\u00f2m \u00ebd \"Vila F\u00e0tima\". D\u00ebl 1975 l'edifissi a l'\u00e9 st\u00e0it dovr\u00e0 pr'\u00ebd sene d\u00ebl film \"Profondo rosso\" d\u00ebl regista Dario Argento. Ant l'antrigh a l'era l'afrosa \"vila d\u00ebl cit ch'a braja\", ant\u00e9 che Marc (David Hemmings) a treuva 'l c\u00f2rp e 'l dissegn d\u00ebl sassin gratand la rissadura.\nAnt la finsion d\u00ebl film la vila a l'\u00e9 nen a Turin, ma ant la campagna aranda Roma. P\u00ebr j'arpr\u00e8ise dle sene la produssion d\u00ebl film a l'ha pag\u00e0 na vilegiatura a R\u00ecmin a tute le Seur dla Redension e a le fije d\u00ebl colegi.\nA l'ancamin dj'agn 2000 la vila a l'\u00e9 st\u00e0ita cat\u00e0 da 'd sitadin priv\u00e0 ch'a l'han realis\u00e0 na restaurassion conservativa soagn\u00e0. Al d\u00ec d'ancheuj la vila a l'\u00e9 na residensa priv\u00e0.\nCarater\u00ecstiche.\nLa vila a l'\u00e9 sla c\u00f2sta dla colin-a turin\u00e8isa arlongh Lea G. Lansa, al n\u00f9mer c\u00ecvich 57, ant na z\u00f2na esclusiva e fong\u00e0 ant la natura. La strutura a l'ha na pianta elabor\u00e0 ch'a \u00e0plica con sofisticassion l'architetura Liberty. L'union \u00ebd l\u00f2bie, bovindo, v\u00ebdri\u00e0 e decorassion fioragi\u00e0 a l'\u00e9 trionfal.\nN\u00eb scalon elegant e sirogn\u00e0 a d\u00f2mina l'intrada prinsipal: st'element ispir\u00e0 a Victor Horta a mostra bin l'adressa \u00ebd Pietro Fenoglio a espluat\u00e8 bin ij vintequatr m\u00e9ter \u00ebd diferensa an livel fra 'l rastel d'intrada e 'l giardin superior.\nCosta pendensa a dev av\u00e8j ispir\u00e0 Fenoglio, ch'a l'ha ide\u00e0 l'edifissi 'me n'armoniosa alternansa dij fabric\u00e0 ch'a presento, da tute le mire, ij t\u00ecpich element dl'architetura Liberty, con dle curnis \u00ebd lito-ciman con forme naturaj e fioragi\u00e0 e n'usage bondos d\u00ebl fer forgi\u00e0.\n\u00cbl fabric\u00e0 a l'\u00e9 spart\u00ec an tre c\u00f2rp. \u00cbl c\u00f2rp \u00ebsnistr, \u00e0ut tre pian, a l'\u00e9 col d'andoa as intra d\u00f2p av\u00e8j p\u00ebrcor\u00f9 l\u00eb scalon. \u00cbl c\u00f2rp sentral a l'\u00e9 'dc\u00f2 chiel \u00e0ut tre pian ma a l'\u00e9 pcit e a smija 'l p\u00ec andr\u00e9 dij tre. Na veranda sporzenta al prim pian d\u00ebl c\u00f2rp sentral a uniss ij doi c\u00f2rp da banda. Sta veranda a l'ha na trassa an sima ch'a l'\u00e9 'l pogieul dl\u00eb scond pian. \u00cbl ters bl\u00f2ch, da l'\u00e0utra banda, a l'\u00e9 \u00e0ut quatr pian f\u00f2ra da t\u00e8ra e a l'\u00e9 ritm\u00e0 con tre \u00f3rdin d\u00eb fnestre a tre lus, dont un-a el\u00ectica; tute le fnestre a son fioragi\u00e0 d\u00eb stuch. Le fassade a son sgnore d'ornament ma viaman a ven-o p\u00ec austere e slans\u00e0.\nL'organisassion anterna a l'\u00e9 p\u00ec tradissional, contut che la pianta a resta iregolar. Le decorassion anterne originaj a l'ero constitu\u00ece da v\u00e0ire fioragi\u00e0 d\u00eb stuch, tapissar\u00ece con dij motiv arpet\u00f9 e b\u00f2sch p\u00ebr ij lambriss e le carpenter\u00ece. Al pian teren, che p\u00ebr la mit\u00e0 dar\u00e9 a l'\u00e9 anter\u00e0, na vira a-i ero le stansie 'd servissi: cusin-a, cr\u00f2ta, dispensa, caudera. La meison dj\u00eb sgnor as d\u00ebsvlupava dantorn a la granda intrada \u00e0uta doi pian, con n\u00eb scalon e bat\u00eca vers \u00ebl giardin. Da l\u00eb scalon as intrava ant \u00ebl grand salon, ant ij sal\u00f2t d\u00ebl prim pian e a le stansie con s\u00f2j bagn, cambrin e bodoar. La mansarda a l'era p\u00ebr ij servidor.\nL\u00f2n ch'a marca Vila Scott a l'\u00e9 che marl\u00e0it ant la vila a son m\u00ebs-ciasse 'd particolar neo-bar\u00f2ch oltra 'l dominant gust Art Nouveau. P\u00ebr av\u00e8j n'esempi p\u00ec sclint d\u00ebl Liberty \u00ebd Fenoglio a venta consider\u00e9 Ca Fenoglio-Lafleur. A smija che Fenoglio a Vila Scott a l'abia trov\u00e0 anteressant arciam\u00e9 l'architetura tradissional sab\u00e0uda, otnend n'arzult\u00e0 ecl\u00e9tich. St'euvra-s\u00ec a smija 'd p\u00ec al Vilin Raby, n'\u00e0utra c\u00e0 \u00ebd Fenoglio fin\u00eca l'ann prima. Al Vilin Raby a l'av\u00eca travaj\u00e0 'dc\u00f2 l'architet Gussoni, ma a Vila Scott l'anfluensa stil\u00ecstica \u00ebd Gussoni a l'\u00e9 st\u00e0ita pi granda, con l'aplicassion \u00ebd solussion riv\u00e0 da Brussel da l'euvra \u00ebd Horta e Ankar; l'usage ard\u00ec d\u00ebl v\u00e9der e d\u00ebl fer e le sat\u00ece decorassion \u00ebd fer dla veranda as arferisso 'd p\u00ec a l'euvra d\u00ebl frans\u00e8is Hector Guimard (autor dj'avos\u00e0 f\u00ebrmade dla metropolitan-a 'd Paris)."}
{"id": "4974", "revid": "57", "url": "https://pms.wikipedia.org/wiki?curid=4974", "title": "Microglossum viride", "text": "Un pissacan: \u00ebl Microglossum viride.\nDescrission.\nA l'ha la testa v\u00ebrda.\nAmbient.\nA ch\u00ebrs ant l'erba, a l'otonn.\nComestibilit\u00e0.\n&lt;br&gt;\nSensa anteresse alimentar.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nMicroglossum viride (Pers. : Fr.) Gillet"}
{"id": "4975", "revid": "118", "url": "https://pms.wikipedia.org/wiki?curid=4975", "title": "Ascocoryne sarcoides", "text": "Un pissacan: l'Ascocoryne sarcoides.\nDescrission.\nCosto art\u00eccol a l'\u00e9 mach n\u00eb sboss. Da fin\u00ec.\nAmbient.\nA ch\u00ebrs \u00ebdzora al b\u00f2sch mars \u00ebd latifeuje, da l'otonn a l'invern.\nComestibilit\u00e0.\n&lt;br&gt;\nSensa anteresse alimentar.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nAscocoryne sarcoides (Jacquin : Fr.) Growes &amp; Wilson"}
{"id": "4976", "revid": "819717", "url": "https://pms.wikipedia.org/wiki?curid=4976", "title": "Ascocoryne cylichnium", "text": "Un pissacan: l'Ascocoryne cylichnium.\nDescrission.\nCosto art\u00eccol a l'\u00e9 mach n\u00eb sboss. Da fin\u00ec.\nAmbient.\nA ch\u00ebrs \u00ebdzora al b\u00f2sch mars \u00ebd con\u00ecfere e latifeuje, da l'otonn a l'invern.\nComestibilit\u00e0.\n&lt;br&gt;\nSensa anteresse alimentar.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nAscocoryne cylichnium (Tulasne) Korf"}
{"id": "4977", "revid": "118", "url": "https://pms.wikipedia.org/wiki?curid=4977", "title": "Bisporella citrina", "text": "Un pissacan: la Bisporella citrina.\nDescrission.\nCosto art\u00eccol a l'\u00e9 mach n\u00eb sboss. Da fin\u00ec.\nAmbient.\nA ch\u00ebrs \u00ebdzora al b\u00f2sch sensa sc\u00f2rsa \u00ebd latifeuje, da la prima a l'otonn.\nComestibilit\u00e0.\n&lt;br&gt;\nSensa anteresse alimentar."}
{"id": "4978", "revid": "11875", "url": "https://pms.wikipedia.org/wiki?curid=4978", "title": "Xylaria polymorpha", "text": "Un pissacan: la Xylaria polymorpha.\nDescrission.\nAut fin a 10 cm, a bocc nen regolar un p\u00f2ch con gamba, dle vire un p\u00f2ch lob\u00e0 an sima, n\u00e8ir e con poret. C\u00f2rp fibros, da bianch a biancastr. Ij frut a formo na crosta an surfassa.\nAmbient.\nA ch\u00ebrs an s\u00ebl b\u00f2sch, al livel dla t\u00e8ra.\nComestibilit\u00e0.\n&lt;br&gt;\nSensa anteresse alimentar.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nXylaria polymorpha (Pers. : Fr.) Greville"}
{"id": "4979", "revid": "118", "url": "https://pms.wikipedia.org/wiki?curid=4979", "title": "Daldinia concentrica", "text": "Un pissacan: la Daldinia concentrica.\nDescrission.\nFin a 7 cm \u00ebd di\u00e0metr, da semisf\u00e9rich a nen regolar, baross peui n\u00e8ir, da seuli a finement pontin\u00e0. C\u00f2rp con \u00ebd z\u00f2ne cons\u00e9ntriche, brun sombr e argent\u00e0, da f\u00f2ra a p\u00f2rta ij peritecio dl'ann, che a son bin visibij.\nAmbient.\nA ch\u00ebrs dzortut \u00ebdzora ij frasso.\nComestibilit\u00e0.\n&lt;br&gt;\nSensa anteresse alimentar.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nDaldinia concentrica (Bolton) Cesati &amp; De Notaris"}
{"id": "4980", "revid": "820001", "url": "https://pms.wikipedia.org/wiki?curid=4980", "title": "Podostroma alutaceum", "text": "Un pissacan: \u00ebl Podostroma alutaceum.\nDescrission.\nCosto art\u00eccol a l'\u00e9 mach n\u00eb sboss. Da fin\u00ec.\nAmbient.\nA ch\u00ebrs sota con\u00ecfere, a l'otonn.\nComestibilit\u00e0.\n&lt;br&gt;\nSensa anteresse alimentar.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nPodostroma alutaceum (Pers. : Fr.) Atkinson\nSin\u00f2nim: \"Hypocrea alutacea\""}
{"id": "4981", "revid": "118", "url": "https://pms.wikipedia.org/wiki?curid=4981", "title": "Nectria cinnabarina", "text": "Un pissacan: la Nectria cinnabarina.\nDescrission.\nPissacan gregari, da 1 a 1,5 mm, an cit part\u00ece, ross viv, con n'osti\u00f2li un p\u00f2ch sporzent. \nAmbient.\nA ch\u00ebrs generalment associ\u00e0 a n'\u00e0utr pissacan, Tubercularia vulgaris, na s\u00f2rt \u00ebd cussin reusa ci\u00e0ir.\nComestibilit\u00e0.\n&lt;br&gt;\nSensa anteresse alimentar.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nNectria cinnabarina (Tode : Fr.) Fries"}
{"id": "4982", "revid": "819847", "url": "https://pms.wikipedia.org/wiki?curid=4982", "title": "Fuligo candida", "text": "Un pissacan: la Fuligo candida.\nDescrission.\nCosto art\u00eccol a l'\u00e9 mach n\u00eb sboss. Da fin\u00ec.\nAmbient.\nA ch\u00ebrs p\u00ec che \u00e0utr ant ij b\u00f2sch \u00ebd con\u00ecfere.\nComestibilit\u00e0.\n&lt;br&gt;\nSensa anteresse alimentar.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nFuligo candida Persoon"}
{"id": "4983", "revid": "57", "url": "https://pms.wikipedia.org/wiki?curid=4983", "title": "Collybia butyracea var. asema", "text": "Un pissacan: la Collybia butyracea var. asema.\nDescrission.\nCapel com la Collybia butyracea, ma p\u00ec ci\u00e0ir, da bes brunastr a crema grisastr o scasi bianch a temp sech, con la pupa \u00f2cra e grassa. Gamba ci\u00e0ira, nen rossastra vinosa.\nAmbient.\nA ch\u00ebrs ant ij b\u00f2sch, a l'ha p\u00ec car la pianura.\nComestibilit\u00e0.\n&lt;br&gt;\nSensa anteresse alimentar.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nCollybia butyracea var. asema (Fr. : Fr.) Qu\u00e9let"}
{"id": "4984", "revid": "10043", "url": "https://pms.wikipedia.org/wiki?curid=4984", "title": "Serie \u00ebd Taylor", "text": "Ch'as considera na fonsion f, real \u00f2 complessa, e un n\u00f9mer formula_1.\nLa serie \u00ebd Taylor d'f ant \u00ebl pont x, sentr\u00e0 an formula_1 a l'\u00e9 la serie \u00ebd potense\nant\u00e9 che formula_4 a den\u00f2ta la deriv\u00e0 d'\u00f3rdin k an formula_1.\nP\u00ebr che costa serie a sia defin\u00eca a venta che f a l'abia deriv\u00e0 \u00ebd minca \u00f3rdin an formula_1.\nLa serie \u00ebd Taylor sentr\u00e0 ant l'or\u00ecgin as ciama \"serie \u00ebd Maclaurin\".\nIj troncament dla serie \u00ebd Taylor as ciamo \"polin\u00f2mi \u00ebd Taylor\": \u00ebl polin\u00f2mi \u00ebd Taylor d'\u00f3rdin n d'f sentr\u00e0 an formula_1 a l'\u00e9 \u00ebl polin\u00f2mi \nP\u00ebr ch'a sia defin\u00ec a venta che la fonsion f a sia deriv\u00e0bil an a fin-a a l'\u00f3rdin k.\nSi f a l'\u00e9 defin\u00eca an x, la diferensa \na l'\u00e9 la \"resta\" d'\u00f3rdin n an x.\nAn general, bele si f a l'\u00e9 defin\u00eca an x e a l'ha deriv\u00e0 \u00ebd minca \u00f3rdin an formula_1, la serie \u00ebd Taylor a podr\u00eca converge nen.\nE \u00ebdc\u00f2 cand a convergg, l'arzult\u00e0 a podr\u00eca esse diferent da f(x).\nN'esempi a l'\u00e9 la fonsion defin\u00eca da \nCosta fonsion a l'\u00e9 tant piata ant l'or\u00ecgin che \np\u00ebr minca k e donca la serie \u00ebd Taylor associ\u00e0 a val 0 dasp\u00ebrtut e a convergg a f(x) mach p\u00ebr x=0.\nD\u00ebsvlupabilit\u00e0 an serie \u00ebd Taylor.\nCand la serie \u00ebd Taylor \u00ebd na fonsion a convergg an n'ant\u00ebrval e an minca pont \u00ebd s'ant\u00ebrval soa soma a l'\u00e9 'l valor \u00ebd la fonsion, as dis che la fonsion a l'\u00e9 d\u00ebsvlup\u00e0bil an serie \u00ebd Taylor con pont d'achit formula_1 ant l'ant\u00ebrval.\nTeorema. P\u00ebr che na fonsion f, deriv\u00e0bil p\u00ebr quals\u00ebss\u00eca \u00f3rdin ant l'ant\u00ebrval (a,b) dont \u00ebl pont formula_1 a aparten-a, a sia d\u00ebsvlup\u00e0bil an serie \u00ebd Taylor a venta e a-i basta che p\u00ebr minca formula_15 la resta formula_16 a sia infinit\u00e9sima.\nDa s\u00f2n a-i ven na condission suficenta p\u00ebr la d\u00ebsvlupabilit\u00e0.\nTeorema. Si la fonsion f a l'\u00e9 deriv\u00e0bil p\u00ebr quals\u00ebss\u00eca \u00f3rdin ant l'ant\u00ebrval (a,b) e s'a-i son doi n\u00f9mer reaj L,M taj che p\u00ebr quals\u00ebss\u00eca antregh formula_17 e p\u00ebr minca formula_15 a val la disugualiansa\nantlora f a l'\u00e9 d\u00ebsvlup\u00e0bil an serie \u00ebd Taylor ant l'ant\u00ebrval (a,b), p\u00ebr quals\u00ebss\u00eca pont d'achit formula_1.\n\"Dimostrassion.\" La forma \u00ebd Lagrange dla resta d'\u00f3rdin n a smon\nant\u00e9 che formula_22 a l'\u00e9 'n valor convenient antra formula_1 e x, visad\u00ec formula_24, con formula_25.\nDa j'ip\u00f2tesi a-i ven antlora che\nEsempi \u00ebd d\u00ebsvlup.\nDa 's dari\u00e9 criteri, a-i ven pr'esempi che le fonsion formula_27 a son d\u00ebsvlup\u00e0bij an quals\u00ebss\u00eca ant\u00ebrval ch'a conten-a l'or\u00ecgin pij\u00e0 tanme pont d'achit.\nIj d\u00ebsvlup a resto:"}
{"id": "4985", "revid": "9930", "url": "https://pms.wikipedia.org/wiki?curid=4985", "title": "France Inter Paris", "text": "France Inter Paris (F.I.P.) a l'\u00e9 na stassion radio dl'\u00e0rea \u00ebd Paris.&lt;br&gt;\nA l'\u00e9 na radio generalista e a manda dzortut trasmission colturaj e m\u00f9sica."}
{"id": "4986", "revid": "11196", "url": "https://pms.wikipedia.org/wiki?curid=4986", "title": "F\u00f3rmole \u00ebd Taylor", "text": "La f\u00f3rmola \u00ebd Taylor a compariss d\u00ebl 1715 an \"Methodus incrementorum directa et inversa\", \u00ebd Brook Taylor.\nSoa amportansa a l'\u00e9 rest\u00e0 d\u00ebsconoss\u00f9a fin-a al 1772, cand Joseph-Louis Lagrange a l'ha dila \"\u00ebl fondament prinsipal d\u00ebl c\u00e0lcol diferensial\".\nCand \u00ebl pont d'achit a l'\u00e9 l'or\u00ecgin, la f\u00f3rmola a la diso \"f\u00f3rmola \u00ebd Maclaurin\".\nF\u00f3rmola \u00ebd Taylor con resta \u00ebd Peano.\nCh'as cons\u00ecdera na fonsion f deriv\u00e0bil n vire ant \u00ebl pont formula_1.\nAntlora a val la f\u00f3rmola \u00ebd Taylor con resta \u00ebd Peano, con pont d'achit formula_1:\nL'adend formula_4 a l'\u00e9 la resta d'\u00f3rdin n ant la forma \u00ebd Peano.\nNotoma che cost adend a l'\u00e9 dla forma formula_5, ant\u00e9 che formula_6, con formula_7.\nEsempi.\n\u00cbl d\u00ebsvlup \u00ebd la fonsion esponensial ant l'or\u00ecgin con resta \u00ebd Peano a l'\u00e9\nDimostrassion.\nP\u00ebr dimostr\u00e9 costa f\u00f3rmola, a basta f\u00e9 v\u00ebdde che\nvisad\u00ec\nS\u00f2n as peul oten-e an aplicand n-1 vire \u00ebl teorema \u00ebd l'H\u00f4pital.\nF\u00f3rmola \u00ebd Taylor con resta \u00ebd Lagrange.\nCh'as cons\u00ecdera na fonsion f real defin\u00eca ansima a n'ant\u00ebrval duvert J ch'a conten \u00ebl pont formula_1.\nSi f a l'\u00e9 deriv\u00e0bil n vire \u00ebd fasson continua ansima a s'anterval, e la deriv\u00e0 d'\u00f3rdin n+1 a esist an tut J gav\u00e0 miraco \u00ebl pont formula_1, antlora p\u00ebr minca formula_13 a-i \u00e9 un n\u00f9mer formula_14 ch'as treuva antrames tra formula_1 e x con la propriet\u00e0 che la diferensa an tra 'l valor dla fonsion e col d\u00ebl polin\u00f2mi \u00ebd Taylor d'\u00f3rdin n a l'\u00e9\nCosta diferensa formula_17 as ciama \"resta \u00ebd Lagrange\".\nEsempi.\nLa fonsion esponensial, d\u00ebsvlup\u00e0 ant l'or\u00ecgin an dovrand la f\u00f3rmola \u00ebd Taylor con resta \u00ebd Lagrange, a smon:\np\u00ebr ch\u00e8ich formula_1 antra 0 e formula_1.\nDimostrassion.\nP\u00ebr ancamin\u00e9, ch'as cons\u00ecdera h&gt;0.\nAn butand\ni l'oma\nConsideroma adess la fonsion formula_23 defin\u00eca da\nDagi\u00e0 che f a l'ha deriv\u00e0 continue findi a l'\u00f3rdin n ant l'ant\u00ebrval duvert J, a-i na ven che formula_26 a l'\u00e9 continua ant l'ant\u00ebrval sar\u00e0 formula_27.\nAn dzorp\u00ec, formula_26 a val 0 a j'estrem \u00ebd cost ant\u00ebrval e a l'\u00e9 deriv\u00e0bil an minca pont \u00ebd l'ant\u00ebrval formula_29, con deriv\u00e0\nDonca a l'\u00e9 poss\u00ecbil aplich\u00e9 a formula_26 \u00ebl teorema \u00ebd Rolle, ch'an dis ch'a-i \u00e9 almanch un pont formula_32 ant\u00e9 che formula_33, visad\u00ec\nl\u00f2n ch'an basta a conclude.&lt;br&gt;\nP\u00ebr h&lt;0 as fa \u00ebl midem rasonament.\nN'aplicassion.\nButoma \u00ebl cas, adess, che an dzorp\u00ec dj'ip\u00f2tesi gi\u00e0 consider\u00e0, i l'oma \u00ebdc\u00f2 che formula_35 a l'\u00e9 limit\u00e0 an formula_36, visad\u00ec ch'a-i sia n'M&gt;0 tal che formula_37 p\u00ebr minca x.\nAntlora, la resta a sodisfa la limitassion\np\u00ebr minca h tal che formula_39.\nS\u00f2n an p\u00ebrmet d\u00eb stim\u00e9 l'eror ch'as f\u00e0 an rampiassand formula_40 con \u00ebl polin\u00f2mi \u00ebd Taylor d'\u00f3rdin n con pont d'achit formula_1.\nF\u00f3rmola \u00ebd Taylor p\u00ebr fonsion \u00ebd doe vari\u00e0bij.\nLa f\u00f3rmola \u00ebd Taylor as peul adatesse a na fonsion \u00ebd p\u00ec che un-a vari\u00e0bil real.&lt;br&gt;\nCh'a cons\u00ecdera, p\u00ebr esempi, na fonsion formula_42.\nCh'as pijo doi pont formula_43 ch'a l'abio tut \u00ebl segment an tra 'd lor ant l'anterior d'E.\nSi an E a-i son e a son cont\u00ecnoe le deriv\u00e0 parsiaj d'f fin-a a l'\u00f3rdin formula_44, antlora:&lt;br&gt;\nformula_45\nformula_46,&lt;br&gt;\nant\u00e9 che formula_47 a l'\u00e9 'n pont convenient ant l'anterior d\u00ebl segment.\nDimostrassion.\nIj pont d\u00ebl segment a l'han coordin\u00e0 formula_48\np\u00ebr formula_49.\nSe un a considera la fonsion compon\u00f9a formula_50, p\u00ebr la f\u00f3rmola \u00ebd Maclaurin p\u00ebr le fonsion con mach na vari\u00e0bil aplic\u00e0 ant l'ant\u00ebrval [0,1], a-i \u00e9 formula_51 tal che formula_52 e da s\u00f2n a-i ven l'arzult\u00e0 an butand formula_53.\n\u00cbl dari\u00e9 t\u00e8rmin\nformula_54\ndl'adission as ciama \"termo complementar\" o \"eror\" dla f\u00f3rmola \u00ebd Taylor.\nLassand da banda \u00ebl termo complemetar, a-i resta un polin\u00f2mi \u00ebd gr\u00e9 n ant le vari\u00e0bij h,k ch'a apr\u00f2ssima formula_55 p\u00ebr formula_56.&lt;br&gt;\nP\u00ebr formula_57 i otnoma la f\u00f3rmola \u00ebd Maclaurin:\n\u00cbl cas particolar dla f\u00f3rmola \u00ebd Taylor cand n=1 as ciama teorema dla mojen-a d\u00ebl c\u00e0lcol diferensial p\u00ebr na fonsion z=f(x,y):\n formula_61, \nandoa che formula_47 a l'\u00e9 antern al segment ch'a l'ha 'me estrem ij pont formula_63."}
{"id": "4988", "revid": "1665", "url": "https://pms.wikipedia.org/wiki?curid=4988", "title": "ARPA", "text": "ARPA a l'\u00e8 l'acr\u00f2nim d' \"Agensia Regional p\u00ebr la Protession Ambiental\" (an italian: \"Agenzia Regionale per la Protezione Ambientale\").\nAnt l'avril d\u00ebl 1993 un referendum a l'ha cass\u00e0 le competense d\u00ebl Servissi Sanitari Nassional e dj'Unit\u00e0 Sanitarie Locaj ant \u00ebl camp d\u00ebl contr\u00f2l e dla prevension ambiental.\nAn costa manera a l'\u00e8 creasse un veuid \u00ebd competense, colm\u00e0 dal Parlament italian p\u00ebr mojen \u00ebd la Lej 61 d\u00ebl 1994, ch'a l'ha fid\u00e0 j'inc\u00e0rich a \"Agensie Regionaj\" ap\u00f2sta, deput\u00e0 a la vigilansa e al contr\u00f2l ambiental an \u00e0mbit local. La lej 61/94 a l'ha \u00ebdc\u00f2 istitu\u00ec l'ANPA (\"Agensia Nassional p\u00ebr la Protession dl'Ambient\"), ancheuj ciam\u00e0 APAT (\"Agensia per la Protession dl'Ambient e p\u00ebr ij servissi T\u00e9cnich\"), con l'inc\u00e0rich d'adress\u00e9 e 'd coordin\u00e9 le Agensie Regionaj e le Provincie Aut\u00f2nome. Ant j'agn ch'a son \u00ebvn\u00f9 d'apress tute le region italian-e e le provincie aut\u00f2nome a son dotasse \u00ebd le pr\u00f2pie Agensie."}
{"id": "4991", "revid": "11196", "url": "https://pms.wikipedia.org/wiki?curid=4991", "title": "Iscrission \u00ebd Casal", "text": "Introdussion.\nIscrission dat\u00e0 tra la fin d\u00ebl s\u00e9col che a fa XI e l\u2019inissi d\u00ebl s\u00e9col che a fa XII.&lt;BR&gt;\nA l\u2019\u00e8 conoss\u00f9a coma l\u2019iscrission d\u00ebl p\u00ebscador \u00ebd Casal e as treuva ant \u00ebl mos\u00e0ich d\u2019un paviment \u00ebd Casal.\nTest.\nAs les dzora quatr righe:&lt;BR&gt;\n\"QUALE&lt;BR&gt;\"\n\"LARCA &lt;BR&gt;\"\n\"DESAN &lt;BR&gt;\"\n\"VAX\"&lt;BR&gt;\ne a s\u2019ant\u00ebrpreta coma \"Qua l\u2019\u00e8 l\u2019arca de San Vas\" o fin-a coma \"Qu\u2019a l\u2019\u00e8 l\u2019arca de San Vas\".&lt;BR&gt;\nSan Vas a sar\u00eca Sant\u2019Evasio e l\u2019\u201darca\u201d a sar\u00eca l\u2019\u00e8rca o b\u00f9ssola p\u00ebr le oferte.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nGianrenzo P. Clivio - Profilo di storia della letteratura in piemontese"}
{"id": "4992", "revid": "11196", "url": "https://pms.wikipedia.org/wiki?curid=4992", "title": "Iscrission d\u00ebl duel \u00ebd Casal", "text": "Introdussion.\nIscrission dat\u00e0 tra la fin d\u00ebl s\u00e9col che a fa XI e l\u2019inissi d\u00ebl s\u00e9col che a fa XII.&lt;BR&gt;\nA l\u2019\u00e8 conoss\u00f9a coma la sena \u00ebd duel d\u00ebl mos\u00e0ich \u00ebd Casal e a l'\u00e8 p\u00ebrd\u00f9a. \nTest.\nAs les\u00eca dzora a quatr righe:&lt;BR&gt;\n\"TO&lt;BR&gt;\"\n\"SC&lt;BR&gt;\"\n\"A&lt;BR&gt;\"\n\"NA\"&lt;BR&gt;\nAs pensa che a st\u00eca p\u00ebr \"t\u00f2, scana\" val a d\u00ec \"pija, massa\" o purament \"t\u00f2, scan\u00e0\" val a d\u00ec \"pija, maland\u00e0it\".\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nGianrenzo P. Clivio - Profilo di storia della letteratura in piemontese"}
{"id": "4993", "revid": "19", "url": "https://pms.wikipedia.org/wiki?curid=4993", "title": "Iscrission \u00ebd V\u00ebrs\u00e8j", "text": "Introdussion.\nIscrission dat\u00e0 tra la fin d\u00ebl s\u00e9col che a fa XI e l\u2019inissi d\u00ebl s\u00e9col che a fa XII.&lt;BR&gt;\nA l\u2019\u00e8 conoss\u00f9a coma ij duelant d\u00ebl mos\u00e0ich \u00ebd V\u00ebrs\u00e8j e as trovava ant \u00ebl mos\u00e0ich d\u00ebl paviment \u00ebd S. Maria Magior a V\u00ebrs\u00e8j. Adess a l'\u00e8 ant \u00ebl Museo Leon.\nTest.\nAs les visin a un duelant:&lt;BR&gt;\n\"OLIO UI / FOL\"&lt;BR&gt;\ne visin a l'\u00e0utr:&lt;BR&gt;\n\"IO LIOU / FEL\"&lt;BR&gt;\nAs pensa che \"FOL\" a st\u00eca p\u00ebr \"f\u00f2l\" e \"FEL\" p\u00ebr \"felon\" e che le \u00e0utre par\u00f2le a sio f\u00f2rmule m\u00e0giche.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nGianrenzo P. Clivio - Profilo di storia della letteratura in piemontese"}
{"id": "4994", "revid": "11196", "url": "https://pms.wikipedia.org/wiki?curid=4994", "title": "Dit d\u00ebl Re e dl'Argin-a", "text": "Introdussion.\n\u00cbl Dit d\u00ebl Re e dl'Argin-a a l'\u00e8 un poem\u00e8t an vers dat\u00e0 tra la fin d\u00ebl s\u00e9col che a fa XIII e l\u2019inissi d\u00ebl s\u00e9col che a fa XIV.&lt;BR&gt;\nAs treuva ant la Biblioteca dla Catedral \u00ebd Noara.\nAotor (o trascritor) a l'\u00e9 fra Colomba 'd Vincc.\nTest.\nEsempi \u00ebd vers d\u00ebl poem\u00e8t:\n\"Lo re comanda ali doncey chy tasen&lt;BR&gt;\"\n\"quan la regina dormey\"&lt;BR&gt;\nAnt l'istess document a-i \u00e8 \u00ebdc\u00f2 11 proverb e na Lauda \u00ebd Maria.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nGianrenzo P. Clivio - Profilo di storia della letteratura in piemontese"}
{"id": "4995", "revid": "11196", "url": "https://pms.wikipedia.org/wiki?curid=4995", "title": "Sarament \u00ebd Cher", "text": "Introdussion.\n\u00cbl Sarament \u00ebd Cher a l'\u00e8 un giurament che a fas\u00eco ij \"resior\" dla Compan\u00eca \u00ebd San Giors, che ant la comun-a a arpresentava la part popolar.&lt;BR&gt;\nA l'\u00e8 st\u00e0it \u00ebscriv\u00f9 da un nodar ant \u00ebl 1321 a Cher e a l'\u00e9 'l p\u00ec antich document \u00ebscrit an piemont\u00e8is dont as con\u00f2ssa la daitassion precisa.\n\u00cbl test a l'\u00e9 conserv\u00e0 ant l'archivi comunal \u00ebd Cher.\nTest.\nCheich righe d\u00ebl Sarament:\n\"Vos domini rectores de la Compania de messer Seint Ge\u00f2r\u00e7 e del p\u00f2vor de Cher, el v\u00f2str sarament ser\u00e0 tal: &lt;BR&gt;\"\n\"o jurerai al seint Dee wangere de re\u00e7er e de mantenir a bonna fai e sen\u00e7a engan ni d\u00f6l &lt;BR&gt;\"\n\"le c\u00f2sse, le persone e le rassoign de la Compania de tuta v\u00f2stra possen\u00e7a e for\u00e7a ...\"\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nGianrenzo P. Clivio - Profilo di storia della letteratura in piemontese"}
{"id": "4996", "revid": "11196", "url": "https://pms.wikipedia.org/wiki?curid=4996", "title": "Sermon subalpin", "text": "Introdussion.\nIj Sermon subalpin a son \u00ebl p\u00ec amportant monument dj'inissi dla literatura piemont\u00e8isa.&lt;BR&gt;\nA son dat\u00e0 tra la fin d\u00ebl s\u00e9col ch'a fa XII e l'inissi del s\u00e9col che a fa XIII.&lt;BR&gt;\nA son 22 sermon festiv, d'aotor an\u00f2nim, contn\u00f9 ant \u00ebl c\u00f2des D.VI.10 dla Biblioteca Nassional \u00ebd Turin.\nIj sermon.\nIj t\u00ectoj \u00ebd cheich Sermon a son:\nSermon I: Sermo de Decimis et Primiciis.\nTest.\nL'inissi d\u00ebl sermon. As n\u00f2ta s\u00f9bit che scasi t\u00f9it ij pluraj a son an -s.&lt;BR&gt;\nDa not\u00e9 \u00ebdc\u00f2 Deus (cas soget) e Deu (cas res\u00f9).\n\"Les desmes et les primicies li Chrestien feel Deu devent doner a sainte Eglise e as preveires et pauperibus, e devez saver por quei e per quel auctorit\u00e9 furent trovees.\"&lt;BR&gt;\n\"Tut premerement que Deus feist nule creature, s\u00ec fist dez ordines d'angeles.\"&lt;BR&gt;\nSermon II: Sermo in Dominicis Diebus.\nTest.\nL'inissi d\u00ebl sermon. &lt;BR&gt;\nAs n\u00f2ta dist, che a l'\u00e9 un pass\u00e0 lontan, che adess a esist p\u00ec nen.\n\"Seignor frere, notre Sire dit en son Evangeli que bonaurai sun cil qui \u00e0n misericordia, quar il la troveran plenerement. Perqu\u00e9 dist nostre Seignor aquesta parola? Sapiai que piet\u00e0 si est una de le vertuz qui munt est preciosa e acceptabel davant Deu;\"&lt;BR&gt;\nSermon III: Sermo de Adventu Domini.\nTest.\nL'inissi d\u00ebl sermon. &lt;BR&gt;\nAn cost inissi as n\u00f2ta deil, che an piemont\u00e8is modern a vnir\u00e0 \"dij\".\n\"Freres, zo dit l'Apostol, ben est ora que nos levem de dormir. Aquest soig si est en tuit l'omes qui son en aquest sevol, car tuit li omen qui vivun sunt plen de coveitise e s'adorment en lor peccai; e enper\u00f2 tut zo que il cobiten tut est trespasable, tut est ... . E lo Prophete dit deil ric homes\"&lt;BR&gt;\nSermon IV: Sermo in Natale Domini.\nTest.\nL'inissi d\u00ebl sermon.\n\"Seignor, oi celebrem la sancta nativit\u00e0 del nostre Seignor Ihesu Christ segun la carn. Or devem esgarder e perpenser en nos meesme, quan grant fo la misericordia de nostre Seignor vers hom plus que vers nuilla creatura que el fe\u00e9s.\"&lt;BR&gt;\nSermon VII: Exemplum de Tribus Amicis.\nTest.\nL'inissi d\u00ebl sermon.\n\"Un eisemple direm d'un bon hom qui ot tres am\u00ecs. L'un era ric e l'autre era ric, mas non era s\u00ec ric cum era lo premer; lo terz era povre. Or quest bon hom, qui av\u00eca questi trei am\u00ec, si era gastaldo d'un alt hom. Or aven que so ser, cui bail\u00eca el tenea, s'ir\u00f2 cum lui per offensiun qu'el li avea faita.\"&lt;BR&gt;\nSermon X: Sermo in Nativitate Domini vel Cotidianus.\nTest.\nL'inissi d\u00ebl sermon.\n\"Nostre Seignor apparec en la nostra forma, que el aveva criaa ex nichilo. Car aquela faitura \u00f2 el fo e est, invisible est; anc no fo hom qui la po\u00e9s veeir n\u00e9 perpenser en qual guisa el est, ... Car quant lo seignor appela son serve, cel li respunt: \"Meser\". Perqu\u00e8? Car el se sent de menur poer e de menor riquisia.\"&lt;BR&gt;\nN'\u00e0utr pass notaman anteressant a smon la forma p\u00ec arc\u00e0ica d'afermativ piemont\u00e8is atest\u00e0:\n\"E lo reis ia demand\u00e0: Aves tu lum? E cel respond\u00e8: Oe, doe candele\".\nSermon XIII: Sermo in Dominicis Diebus.\nTest.\nL'inissi d\u00ebl sermon. &lt;BR&gt;\nDa not\u00e9 eo, da \"ego\".\n\"Santa Ecclesia parla a le anime feel e s\u00ec lor dit: Neire soi, mas eo soi bela, filles de Ierusalem, zo est de paz, s\u00ec cum l'albergar\u00eca de Cedar, zo sunt tenebre, e cum sun le peil de Salomun. Ne m'esquivai per zo que eo soi neira, car lo soleil m'\u00e0 eis\u00ec ennerz\u00eca.\"&lt;BR&gt;\nSermon XIV: Sermo in Dominicis Diebus.\nTest.\nL'inissi d\u00ebl sermon.\n\"Aquesta sentenza e aquest flael, dun Christ catz\u00e9 cels qui vendean e acatavan el Temple de so Pare, [...] oi en aquest iorn regnen. Zo son li hereti, qui acaten e venden les maisuns de Deu, zo sun las ecclesies, qui est una, quamvisdeu seian molte per lo munt.\"&lt;BR&gt;\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nGianrenzo P. Clivio - Profilo di storia della letteratura in piemontese"}
{"id": "4997", "revid": "3", "url": "https://pms.wikipedia.org/wiki?curid=4997", "title": "Capitor \u00ebd Cher", "text": "Introdussion.\n\u00cbl Capitor \u00ebd Cher a l'\u00e8 un cap\u00ectol dl\u00eb Statuto dla Compan\u00eca \u00ebd San Giors \u00ebd Cher.&lt;BR&gt;\nA l'\u00e8 st\u00e0it scriv\u00f9 da un nodar ant \u00ebl 1321.\nTest.\nCh\u00e8ich righe d\u00ebl Capitor:\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nGianrenzo P. Clivio - Profilo di storia della letteratura in piemontese"}
{"id": "4998", "revid": "11196", "url": "https://pms.wikipedia.org/wiki?curid=4998", "title": "Parlament e Ep\u00ecstole", "text": "Introdussion.\nIj Parlament e Ep\u00ecstole a son quatr test dat\u00e0 tra la fin d\u00ebl s\u00e9col che a fa XIII e l'inissi del s\u00e9col che a fa XIV.&lt;BR&gt;\nIj \"Parlament\" a son ij test ant la lenga d\u00ebl temp, e j\"'Epistole\" a son le version an latin che a fas\u00eco da esempi p\u00ebr j\u00eb scol\u00e9.&lt;BR&gt;\nTest.\nCh\u00e8ich righe d\u00ebl prim Parlament:\n\"Abi\u00f9 in reverencia lo s\u00f2 pare carissim(o) Pero degli Bonipart(e), Martin obiment(o) de figlol in tut(i) li s\u00f2i commandament(e). &lt;BR&gt;\"\n\"Tamt(o) \u00e8 lo grand(e) bem e lo grand(e) amor che vui benegn(o) pare av\u00ec invers(o) de color che bem fam, n\u00f2 \u00e7a de invers(o) di figloi &lt;BR&gt;\"\n\"v\u00f2stri, ch'al no rege gram par\u00f2le a devever comover de precazar gramdeza e onor e staio ai figloi v\u00f2stri.\"&lt;BR&gt;\nE peui ij test \u00ebd j'\u00e0utri tre Parlament:&lt;BR&gt;\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nGianrenzo P. Clivio - Profilo di storia della letteratura in piemontese&lt;BR&gt;\nGiuliano Gasca Queirazza, Gianrenzo P. Clivio, Dario Pasero - La letteratura in piemontese dalle Origini al Settecento - Raccolta di testi antologici"}
{"id": "4999", "revid": "11196", "url": "https://pms.wikipedia.org/wiki?curid=4999", "title": "Dis\u00e0 dla Noval\u00e8isa", "text": "Introdussion.\nLe Dis\u00e0 dla Noval\u00e8isa a son dat\u00e0 a la fin d\u00ebl s\u00e9col che a fa XIV.&lt;BR&gt;\nA son n'\u00e0utr esempi dl'usansa \u00ebd traduve dal piemont\u00e8is al latin. A rivo da un c\u00f2des dl'Abass\u00eca dla Noval\u00e8isa.\nTest.\nN'esempi dle \"Dis\u00e0\":&lt;BR&gt;\n\"Se tu me voy donar doe pernis y te menerai con lo t\u00f2 astor unt un vist eri doe dozeyne&lt;BR&gt;\"\n\"e in aut di agly faxany, se tu me ne as part de la caza, la qual tu prendras.\"\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nGianrenzo P. Clivio - Profilo di storia della letteratura in piemontese"}
{"id": "5000", "revid": "11196", "url": "https://pms.wikipedia.org/wiki?curid=5000", "title": "Pij\u00e0 \u00ebd Pancal\u00e9", "text": "Introdussion.\nLa Pij\u00e0 \u00ebd Pancal\u00e9 a l'\u00e8 ant un document d\u00ebl 1410, ant l'Archivi St\u00f2rich \u00ebd Turin.&lt;BR&gt;\nA l'\u00e8 un componiment \u00ebd 24 vers, dn'aotor nen conoss\u00f9, che a parla \u00ebd quand (29 ot\u00f3ber 1410) ij Sav\u00f2ja a l'han pij\u00e0 Pancal\u00e9 aj March\u00e8is \u00ebd Salusse.\nTest.\nIj primi 6 vers dla Pij\u00e0:&lt;BR&gt;\n\"Lo castel de Pancaler, &lt;BR&gt;\"\n\"Que t\u00f9it temp era fronter &lt;BR&gt;\"\n\"E de tute malvestai fontana, &lt;BR&gt;\"\n\"Per mantenir la bauzana &lt;BR&gt;\"\n\"E al pais de Peamont trater darmage &lt;BR&gt;\"\n\"Gli segnour de chel castel n'aven lor corage. &lt;BR&gt;\"\nAn \u00ebl quint vers a-i \u00e8 la dission PEAMONT, che a pariss p\u00ebr la prima vira ant la litratura (prima an latin as dis\u00eca pedemontis). &lt;BR&gt;\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nGianrenzo P. Clivio - Profilo di storia della letteratura in piemontese"}
{"id": "5001", "revid": "11196", "url": "https://pms.wikipedia.org/wiki?curid=5001", "title": "Lamentassion \u00ebd Turin", "text": "Introdussion.\nLa lamentassion \u00ebd Turin a l'\u00e8 un \"Planctus Mariae\" dat\u00e0 d\u00ebl Quatsent.&lt;BR&gt;\nDa s\u00ebrch\u00e9 la font dla lamentassion.\nTest.\nN'esempi dla Lamentassion:&lt;BR&gt;\n\"Un bom matin m'apelum Maria: &lt;BR&gt;\"\n\"or \u00e8 cambi\u00e0 lo me nom in dolenta e smaria. &lt;BR&gt;\"\n\"Ma i sum trey de una mala compagnia &lt;BR&gt;\"\n\"che l'un lo bat e l'autro lo lia, &lt;BR&gt;\"\n\"l'autro gle dis: E' tu fi de Maria? &lt;BR&gt;\"\n\"Oy fi car, com trist \u00e8 lo giorn doloros e amar. &lt;BR&gt;\"\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nGianrenzo P. Clivio - Profilo di storia della letteratura in piemontese"}
{"id": "5002", "revid": "71", "url": "https://pms.wikipedia.org/wiki?curid=5002", "title": "2005", "text": "Premi Nobel.\nPremi Nobel dla meisin-a: Barry Marshall, Robin Warren."}
{"id": "5003", "revid": "71", "url": "https://pms.wikipedia.org/wiki?curid=5003", "title": "2004", "text": "Premi Nobel.\nPremi Nobel dla conom\u00eca: Edward Prescott.\nPremi Nobel \u00ebd literatura: Elfriede Jelinek.\nPremi Nobel dla pas: Desmond Tutu."}
{"id": "5004", "revid": "71", "url": "https://pms.wikipedia.org/wiki?curid=5004", "title": "2003", "text": "Premi Nobel.\nPremi Nobel p\u00ebr la Pas: Shirin Ebadi."}
{"id": "5005", "revid": "71", "url": "https://pms.wikipedia.org/wiki?curid=5005", "title": "2002", "text": "Premi Nobel.\nPremi Nobel dla conom\u00eca: Daniel Kahneman.\nPremi Nobel dla pas: Jimmy Carter.\nPremi Nobel \u00ebd literatura: Imre Kert\u00e9sz."}
{"id": "5006", "revid": "71", "url": "https://pms.wikipedia.org/wiki?curid=5006", "title": "2001", "text": "Premi Nobel.\nPremi Nobel dla conom\u00eca: Joseph Stiglitz."}
{"id": "5010", "revid": "4105", "url": "https://pms.wikipedia.org/wiki?curid=5010", "title": "George Orwell", "text": "Scritor an lenga angl\u00e8isa e giornalista.\nGeorge Orwell a l'\u00e9 l\u00eb stran\u00f2m d'Eric Arthur Blair.\nA l'era nass\u00f9 a Motihari, an cola ch'a l'era antlora la provinsa d\u00ebl Bengala, \u00ebl 25 \u00ebd giugn d\u00ebl 1903; s\u00f2 pare a l'era ampieg\u00e0 a le taje e dugan-e p\u00ebr l'aministrassion angl\u00e8isa.\nTuta la famija a l'\u00e9 peui rintr\u00e0 an Anghilt\u00e8ra che \u00ebl cit a l'av\u00eca quatr agn.\nL'esperiensa birman-a.\nSoa cariera a l'\u00e9 st\u00e0ita motobin vari\u00e0 e bon-a part dij s\u00f2 scrit a son n'arfless \u00ebd soe esperiense.\nA l'av\u00eca vagn\u00e0 na borsa d\u00eb studi e a l'era and\u00e0it a studi\u00e9 a Eton.\nCoj agn a j'ero nen piasuje e par\u00e8j dal 1922 al 1928 a l'\u00e9 and\u00e0it a travaj\u00e9 ant la poliss\u00eca amperial indian-a an Birmania (antlora sota 'l domini brit\u00e0nich).\nApress un per\u00ecod \u00ebd formassion a Mandalay, a l'\u00e9 st\u00e0it assign\u00e0 an v\u00e0ire p\u00f2st.\nAn particolar, dal 1925 al 1927 a l'ha viv\u00f9 a Katha, ant\u00e9 ch'a l'era cap gionz\u00f9 \u00ebd la poliss\u00eca amperial e andoa a l'ha ambient\u00e0 un dij s\u00f2 prim l\u00ecber, \"Burmese days\", d\u00ebl 1934.\nApress a l'ha chit\u00e0 la poliss\u00eca p\u00ebrch\u00e8 a vor\u00eca p\u00ec nen esse part d'un sistema opressiv.\nAn efet pi tard, torna an Anghilt\u00e8ra, a scrivr\u00e0 ch'a l'av\u00eca pass\u00e0 sinch agn a f\u00e9 un m\u00ebst\u00e9 p\u00ebr \u00ebl qual a l'era nen adat e a giontr\u00e0: \u00abS\u00f2n a l'ha contribu\u00ec a esasper\u00e9 m\u00e8 d\u00ebsgust natural \u00ebd tuta autorit\u00e0 e a duverteme j'euj an sle condission ampon\u00f9e a le classe ovriere. Mia esperiensa birman-a a l'av\u00eca sensa d\u00f9bit anluminame an sla vera natura dl'amperialism.\u00bb\nL'artorn an Eur\u00f2pa.\nD\u00ebl 1928, rintr\u00e0 an Eur\u00f2pa, a l'ha decid\u00f9 d\u00eb speriment\u00e9 la condission proletaria: a l'ha viv\u00f9 p\u00ebr quasi doi agn ant la miseria, fasend dij travaj \u00f9mij ant le borgi\u00e0 p\u00ec p\u00f2vre \u00ebd Paris e apress a l'ha tramud\u00e0 a Londra p\u00ebr mostr\u00e9 a sc\u00f2la.\nP\u00ec tard a l'ha travaj\u00e0 an na librar\u00eca.\nD\u00ebl 1937 a l'\u00e9 and\u00e0it an \u00cbspagna p\u00ebr combate da la part dij marxista e a l'\u00e9 st\u00e0it fer\u00ec.\nDurant la sconda gu\u00e8ra mondial a l'era m\u00e8mber \u00ebd la vardia teritorial e a l'ha travaj\u00e0 a la BBC.\nD\u00ebl 1943 a l'\u00e9 intr\u00e0 al Tribune, an contribuend con na p\u00e0gina regolar \u00ebd coment pol\u00ectich e literari, \"As I please\".\nP\u00ec tard a l'\u00e9 dvent\u00e0 contributor regolar a The Observer e p\u00ebr cost giornal a l'\u00e9 and\u00e0it tanme corispondent \u00ebspessial an Fransa e an Almagna.\nIj dari\u00e9 agn.\nD\u00ebl 1945 a l'era m\u00f2rtie soa prima fomna; p\u00f2ch apress, a l'ha mari\u00e0 Sonia Brownell, a coj temp assistenta editorial \u00ebd Horizon.\nAnt l'invern 1948-1949, Orwell a l'\u00e9 vn\u00f9 malavi \u00ebd fasson seriosa; a l'\u00e9 m\u00f2rt \u00ebd consonsion a Londra \u00ebl 21 \u00ebd gen\u00e9 d\u00ebl 1950.\nS\u00f2 stil e ij s\u00f2 tema.\nP\u00ec che un grand narator, Orwell a l'\u00e9 st\u00e0it un grand polemista e cronista, ch'a ancarnava la cossiensa moral \u00ebd soa generassion, ij s\u00f2 afann e ij s\u00f2 crussi.\nTanme romanzi\u00e9, Orwell a dev tant a Charles Dickens, dont a ranv\u00ebrsa l'otimism an na vision \u00ebscarosa d\u00ebl present.\nA deuvra \u00ebl romanz tanme mojen \u00ebd discussion dij problema dij s\u00f2 temp.\nL'essensial \u00ebd soa cariera literaria a l'\u00e9 st\u00e0it, 'me ch'a l'ha scriv\u00f9 chiel-midem, consacr\u00e0 a f\u00e9 dla scritura pol\u00ectica n'art completa.\nAn efet, a scriv\u00eca, \u00abl\u00f2n ch'am possa al travaj a l'\u00e9 tav\u00f2ta \u00ebl sentiment \u00ebd n'ingiustissia, e l'id\u00e8ja ch'a venta pij\u00e9 part\u00ec.\u00bb\nScond v\u00e0ire cr\u00ectich, s\u00f2 ver tema a l'\u00e9 la peur e la soferensa dl'\u00e0nim borzo\u00e0, partagi\u00e0 antra egoism e angagg, vita contemplativa e ativa.\nS\u00f2 sossialism democr\u00e0tich a l'\u00e9 contra tant al capitalism che al comunism.\nEuvre prinsipaj.\nSt\u00f2ria \u00ebd soe esperiense da p\u00f2ver.\nSt\u00f2ria d\u00ebl robatament \u00ebd n'angl\u00e8is an India.\nLa st\u00f2ria as d\u00ebsrola a Katha e Orwell a descriv con n\u00eb stil amer e sensa piet\u00e0 ij lineament \u00ebd na micro-socet\u00e0 angl\u00e8isa constitu\u00eca da dij colonaj pien \u00ebd pregiudissi rassista.\nL'er\u00f2e prinsipal as ciama John Flory, boscat\u00e9 da j'id\u00e8je anti-colonialiste, ch'as an-namora d'Elisabeth, na fomna \u00ebd 22 agn pen-a d\u00ebsbarc\u00e0 e ch'a s\u00ebrca n'\u00f2m.\nAl prinsipi as buta con Flory, ma peui a lo chita p\u00ebr un sivali\u00e9 dl'arm\u00e8ja brit\u00e0nica che a finiss \u00ebdc\u00f2 chiel p\u00ebr chitela.\nAntlora chila as avzin-a torna a Flory, ma as na scap\u00ebr\u00e0 sburd\u00eca apress l\u00eb sc\u00e0ndol ch'a f\u00e0 s-ciop\u00e9 la veja e gelosa morosa \u00ebd chiel: chila-s\u00ec, na giovo birman-a, a f\u00e0 irussion a la m\u00ebssa dla dum\u00ecnica e as buta a crij\u00e9 e a s-cianchesse le veste p\u00ebr umili\u00e9 Flory dnans a la comunit\u00e0 dij bianch radun\u00e0 tuti ansema.\nRintr\u00e0 a soa ca, Flory as tira na bala ant \u00ebl cheur.\nLa descrission f\u00e0ita da Orwell an Burmese days a l'era un soget ch'a scaudava, tant che s\u00f2 editor Victor Gollancz, ch'a l'av\u00eca pen-a public\u00e0 d\u00ebl 1933 \"Down and out in London and Paris\" a l'ha arfud\u00e0 'l l\u00ecber p\u00ebr t\u00ebmma ch'a fussa arseiv\u00f9 mal an Gran Br\u00ebtagna e dzortut antra j'angl\u00e8is dl'India brit\u00e0nica.\nA la fin, apress ch\u00e8iche cite mod\u00ecfiche, Orwell a consign\u00ebr\u00e0 \u00ebl manuscrit a Harpers, ch'a lo publicr\u00e0 a New York d\u00ebl 1934.\nSt\u00f2rie \u00ebd gent taj\u00e0 f\u00f2ra da la vita normal e nen bon a adatesse a costa condission.\nDescrission verista dla vita dij disocup\u00e0.\nS\u00e0tira contra l'Union Sovi\u00e9tica, dont la publicassion a l'ha falo ven-e armon\u00e0. Cost'euvra a l'\u00e9 st\u00e0ita paragon\u00e0 ai travaj d\u00eb Swift. A l'\u00e9 na st\u00f2ria \u00ebd n'arvolussion fin\u00eca mal. J'animaj \u00ebd na cassin-a a taparo via ij s\u00f2 padron e as gestisso la fator\u00eca dasp\u00ebrlor. \u00cbl p\u00f2st d\u00ebl vej fator a l'\u00e9 pij\u00e0 dai crin, j'animaj p\u00ec anteligent, e s\u00f2n a d\u00e0 l'andi a la st\u00f2ria.\nCosta s\u00e0tira d'Orwell, so dari\u00e9 romanz, a f\u00e0 da sfond a na st\u00f2ria comoventa. 1984 a l'\u00e9 l'ann ant\u00e9 ch'as d\u00ebsvlupa la st\u00f2ria. \u00cbl mond a l'\u00e9 spart\u00ec an tre gran potense: Osseania, Eurasia e Estasia, tute an gu\u00e8ra sensa fin antra 'd lor. Dzora l'Osseania a goerna \u00ebl \"Part\u00ec\", p\u00ebr mojen \u00ebd quatr minist\u00e9 dont \u00ebl pod\u00e8j a l'\u00e9 assol\u00f9: \u00ebl Minist\u00e9 dla pas (ch'as \u00f2cupa dla gu\u00e8ra), \u00ebl Minist\u00e9 dl'amor (ch'as \u00f2cupa dla lej e dl'\u00f3rdin, quart\u00e9 general dla scarosa Poliss\u00eca d\u00ebl pens\u00e9), \u00ebl Minist\u00e9 dla bondansa (ch'as \u00f2cupa dle scarsit\u00e0) e \u00ebl Minist\u00e9 dla vrit\u00e0 (ch'as \u00f2cupa dla propaganda). An minca stansia dzora tut \u00ebl terit\u00f2ri, fin-a ant ij cess, a l'\u00e9 anstal\u00e0 n\u00eb scren \u00ebd television ch'a peul mai esse d\u00ebstiss\u00e0 e ch'a l'\u00e9 'l mojen p\u00ebr j'autorit\u00e0 \u00ebd ten-e sota contr\u00f2l minca assion, par\u00f2la, gest o pens\u00e9. An costa situassion \u00ebscarosa as gieuga \u00ebl drama \u00ebd Winston Smith, miraco \u00ebl dari\u00e9 \u00f2m viv a arviresse contra \u00ebl goern e la dutrin-a d\u00ebl Part\u00ec."}
{"id": "5011", "revid": "9930", "url": "https://pms.wikipedia.org/wiki?curid=5011", "title": "Anel", "text": "Definission.\nAs ciama anel na strutura alg\u00e9brica formula_1, ant\u00e9 che:\nJ'element a,b dl'anel A as diso \"p\u00ebrmut\u00e0bij\" si ab=ba.\nP\u00ebr minca cobia d'element p\u00ebrmut\u00e0bij \u00ebd n'anel a val la f\u00f3rmola d\u00ebl bin\u00f2mi.\nN\"'anel comutativ\" a l'\u00e9 n'anel ant\u00e9 che la multiplicassion a l'\u00e9 comutativa: formula_9 p\u00ebr tuti j'formula_10.\nN\"'anel con unit\u00e0\" a l'\u00e9 n'anel ant\u00e9 ch'a-i \u00e9 n'element, \u00ebd s\u00f2lit denot\u00e0 1 o formula_11, ch'a l'\u00e9 element identit\u00e0 p\u00ebr \u00ebl prodot, visad\u00ec formula_12 p\u00ebr minca formula_13.\nAn d'\u00e0utre par\u00f2le, n'anel con unit\u00e0 a l'\u00e9 n'anel ant\u00e9 che formula_3 a l'\u00e9 un mon\u00f2id.\nCh\u00e8iche propiet\u00e0 elementar.\nCh'as cons\u00ecdera n'anel A.\nDa la definission as peulo dimostresse v\u00e0ire propiet\u00e0 elementar.\nAn efet, formula_29 e formula_30.\nDagi\u00e0 che (A,+) a l'\u00e9 n\u00eb strop, as peul gavesse formula_31 da minca banda dla prima equassion e formula_32 da minca banda dla sconda e oten-e la conclusion vors\u00f9a.\nAn efet, formula_34.\nAn efet, an dovrand la propiet\u00e0 distributiva, (na)b=(a+a+...+a)b=ab+ab+...+ab=n(ab).\nAnt l'istessa manera, a(nb)=a(b+b+...+b)=ab+ab+...+ab=n(ab).\nAn efet, x(y-z)=x[y+(-z)]=xy+x(-z)=xy+(-xz)=xy-xz.\nAnt l'istessa manera, (x-y)z=[x+(-y)]z=xz+(-y)z=xz+(-yz)=xz-yz.\nA l'\u00e9 poss\u00ecbil che an n'anel con unit\u00e0 formula_37, ma ant \u00ebs cas-s\u00ec da le propiet\u00e0 s\u00ec-dzora a-i ven che formula_38.\nAn efet, pij\u00e0 quals\u00ebss\u00eca formula_39, i l'oma che formula_40.\nSot-anej.\nUn sot-ansem B \u00ebd n'anel A as dis \"st\u00e0bil\", o \"sar\u00e0\", si formula_41 p\u00ebr quals\u00ebss\u00eca formula_42.\nUn sot-anel d'A a l'\u00e9 'n sot-ansem \u00ebst\u00e0bil d'A ch'a sia \u00ebdc\u00f2 chiel n'anel, dot\u00e0 dj'operassion d'A.\nCondission necessaria e bast\u00e8ivola p\u00ebrch\u00e8 un sot-ansem B d'A a na sia un sot-anel e l'\u00e9 che formula_43 e formula_44 p\u00ebr minca formula_45.\nNa condission equivalenta a l'\u00e9 che formula_43 e formula_47 p\u00ebr minca formula_45.\nMinca sot-anel \u00ebd n'anel comutativ a l'\u00e9 'dc\u00f2 chiel comutativ.\nAnej prodot.\nCh'as cons\u00ecdera na famija nen veuida formula_72 d'anej.\nL\"'anel prodot diret\" a l'\u00e9 otn\u00f9 dal prodot cartesian formula_73 an definend j'operassion p\u00ebr componente:\n\u00cbl zero dl'anel prodot a l'\u00e9 l'element defin\u00ec da formula_74, p\u00ebr minca formula_75 e l'op\u00f2st -a \u00ebd l'element formula_76 a l'\u00e9 defin\u00ec da (-a)(i)=-a(i) p\u00ebr minca formula_75.\nDa costa definission a-i ven, an particolar, che R a l'\u00e9 comutativ si e mach si minca formula_78 a-l l'\u00e9.\nSi tuti j'anej \u00ebd la famija a l'han n'unit\u00e0, antlora \u00ebdc\u00f2 \u00ebl prodot diret a-l l'ha: a l'\u00e9 l'element dont tute le componente a son l'unit\u00e0 ant \u00ebl fator cor\u00ebspondent.\nSi p\u00ebr minca formula_79 i pijoma un sot-anel formula_80 d'formula_81, i otnoma un sot-anel formula_82 d\u00ebl prodot diret.\nDivisor \u00ebd zero.\nAn n'anel A, n'element x diferent da formula_2 as dis \"divisor \u00ebd zero a snistra\" s'a esist n'element y an A, diferent da formula_2 tal che formula_85.\nAnt l'istessa manera as definisso ij divisor \u00ebd zero a drita.\nNot\u00e9 che si x a l'\u00e9 divisor \u00ebd zero a snistra, e formula_86 a l'\u00e9 tal che formula_85, antlora y a l'\u00e9 divisor \u00ebd zero a drita.\nAs dis che an n'anel a val \u00ebl \"prinsipi d'anulament d\u00ebl prodot\" si l'\u00f9nica manera p\u00ebr un prodot d'esse formula_2 a l'\u00e9 che almanch un dij doi fator a sia formula_2, visad\u00ec ch'a-i sio pa \u00ebd divisor \u00ebd zero.\nEsempi.\nPropiet\u00e0. An n'anel A a valo le laj \u00ebd simplificassion d\u00ebl prodot si e mach si a-i son nen \u00ebd divisor \u00ebd zero.\n\"Dimostrassion.\" Si an A a-i son \u00ebd divisor \u00ebd zero, ch'as cons\u00ecdero doi element x e y diferent da formula_2 taj che formula_85.\nAntlora formula_98, ma formula_99.\nAnt l'istessa manera as fa v\u00ebdde che \u00ebl prodot as peul nen simplifichesse a drita.\nP\u00ebr l'anvers, suponoma che \u00ebl prodot a sia nen simplific\u00e0bil a snistra (l'istess rasonament as fa s'a l'\u00e9 nen simplific\u00e0bil a drita).\nAntlora a-i son d'element formula_36, con formula_101 e formula_102, taj che xy=xz.\nA-i na ven che formula_103 e donca ch'a-i son \u00ebd divisor \u00ebd zero.\nArmarch\u00e9 che d\u00ec che n'anel A a l'ha pa 'd divisor \u00ebd zero a l'\u00e9 l'istess che d\u00ec che formula_104 a l'\u00e9 'n sot-semistrop d\u00ebl semistrop formula_3.\nN'anel comutativ sensa divisor \u00ebd zero as dis domini d'antegrit\u00e0.\nLa carater\u00ecstica 'd n'anel.\nConsideroma n'anel A e n'element formula_39.\nA peul desse ch'a esisto dij n\u00f9mer naturaj positiv n taj che formula_107.\nAnt \u00ebs cas-s\u00ec, \u00ebl p\u00ec cit \u00ebd costi n\u00f9mer a l'\u00e9 dit \"carater\u00ecstica\" d'x.\nS'a-i \u00e9 gnun n\u00f9mer par\u00e8j, as dis che x a l'ha carater\u00ecstica zero (o infin\u00eca).\nLa carater\u00ecstica 'd n'anel A a l'\u00e9, s'a esist, \u00ebl p\u00ec cit n\u00f9mer natural positiv N tal che formula_108 p\u00ebr tuti j'formula_39.\nS'un n\u00f9mer par\u00e8j a esist nen, antlora as dis che la carater\u00ecstica d'A a l'\u00e9 zero (o infin\u00eca).\nPropiet\u00e0.\nAn n'anel con unit\u00e0, la carater\u00ecstica dl'anel a l'\u00e9 cola 'd soa unit\u00e0.\n\"Dimostrassion.\"\nSi la carater\u00ecstica d'formula_11 a l'\u00e9 m&gt;0, pij\u00e0 un quals\u00ebss\u00eca formula_39 i l'oma\nSi nop\u00e0 la carater\u00ecstica d'formula_11 a l'\u00e9 zero, antlora cola d'A a peul nen esse positiva, e donca a l'\u00e9 zero 'dc\u00f2 chila.\nPropiet\u00e0.\nAn n'anel, tuti j'element ch'a son nen divisor \u00ebd zero a l'han la midema carater\u00ecstica.\n\"Dimostrassion.\"\nConsideroma d'element x e y ch'a sio nen divisor \u00ebd zero e foma l'ip\u00f2tesi che la carater\u00ecstica d'x a sia m&gt;0.\nAntlora: formula_114.\nDagi\u00e0 che x a l'\u00e9 nen divisor \u00ebd zero, a dev esse formula_115; donca la carater\u00ecstica d'y a l'\u00e9 positiva e a l'\u00e9 al m\u00e0ssim cola d'x.\nAn baratand \u00ebl r\u00f2l d'x e y i otnoma che soe carater\u00ecstiche a son j'istesse.\nIdeaj.\nUn sot-anel I \u00ebd n'anel A a l'\u00e9 dit \"ideal \u00ebsnistr\" si formula_123; a l'\u00e9 dit \"ideal drit\" si formula_124.\nN'ideal ch'a sia tant \u00ebsnistr che drit a l'\u00e9 ciam\u00e0 \"ideal bilateral\", o bele mach \"ideal\" (ant j'anej comutativ, ideaj snistr, drit e bilateraj a son l'istess).\nAn minca anel, l'ideal nul formula_49 e A midem a son d'ideaj bilateraj, dit \"ideaj banaj\"; j'\u00e0utri ideaj, s'a-i na son, a son dit \"pr\u00f2pi\".\nN'ideal (snistr, drit o bilateral) d'A a l'\u00e9 \u00ebdc\u00f2 ideal (snistr, drit o bilateral) \u00ebd minca sot-anel B d'A ch'a lo conten-a.\nJ'deaj bilateraj a l'han an teor\u00eca dj'anej un r\u00f2l par\u00e8j \u00ebd col dij sot-\u00ebstrop normaj an teor\u00eca dj\u00eb strop.\nPropiet\u00e0. Si n'anel A a l'ha n'unit\u00e0, costa a aparten a gnun ideal pr\u00f2pi dl'anel.\n\"Dimostrassion.\" Si l'unit\u00e0 a sta an n'ideal I, p\u00ebr minca formula_13 i l'oma formula_127.\nIdeaj massimaj.\nN'ideal M \u00ebd n'anel A a l'\u00e9 dit \"massimal\" si formula_153 e a-i \u00e9 gnun ideal U tal che formula_154.\nP\u00ebr esempi, j'ideaj massimaj \u00ebd formula_57 a son j'ansem dij m\u00f9ltipl \u00ebd ch\u00e8ich n\u00f9mer prim.\nAnt l'anel formula_156 dle fonsion continue da l'ant\u00ebrval [0,1] ant ij reaj, l'ideal formula_157, ant\u00e9 che formula_158, a l'\u00e9 massimal.\nPr'\u00ebs-ciar\u00e9 s\u00f2n, pijoma n'ideal U ch'a conten-a \u00ebd fasson pr\u00f2pia M e na fonsion formula_159.\nAntlora, formula_160.\nD'\u00e0utra part, formula_161 e donca la fonsion costanta \u03b1, diferensa \u00ebd g(x) e h(x), a l'\u00e9 an U.\nA-i na ven che formula_162 e U=R.\nAs peul mostresse che tuti j'ideaj massimaj d'R a son \u00ebd cost tipo.\nAnel cossient.\nPij\u00e0 n'ideal I \u00ebd n'anel A e n'element formula_163, dagi\u00e0 che (I,+) a l'\u00e9 'n sot-\u00ebstrop d'(A,+) as peul consideresse \u00ebl cossient A/I.\nAnsima a cost cossient, \u00ebdc\u00f2 la multiplicassion as definiss \u00ebd fasson natural an butand (a+I)(b+I)=ab+I e A/I a arzulta esse n'anel, dit \"anel cossient\".\nArmarch\u00e9 che sa definission \u00ebd prodot a veul nen d\u00ec che l'ansem dij prodot formula_164 a sia l'ansem ab+I, dagi\u00e0 che an general a val mach l'anclusion\nP\u00ebr dimostr\u00e9 costa relassion a basta not\u00e9 che, pij\u00e0 quals\u00ebss\u00eca formula_166 i l'oma\nSi A a l'\u00e9 comutativ, \u00ebdc\u00f2 A/I a-l l'\u00e9.\nN'\u00e0utra costrussion dj'anej cossient.\nCh'as cons\u00ecdera na relassion d'equivalensa formula_170 ansima a n'anel A e foma l'ip\u00f2tesi che formula_170 a sia compat\u00ecbil r\u00ebspet a j'operassion, visad\u00ec:\nAs peulo antlora defin\u00ec d'operassion \u00ebd soma e prodot ansima al cossient formula_173 p\u00ebrpar\u00e8j:\nCon coste operassion, formula_176 a ven a esse n'anel, ciam\u00e0 \"anel cossient\" d'A r\u00ebspet a formula_170.\nSi A a l'\u00e9 comutativ, \u00ebdc\u00f2 formula_173 a-l l'\u00e9; si A a l'ha n'unit\u00e0 formula_11, antlora \u00ebdc\u00f2 formula_180 a-l l'ha e costa-s\u00ec a l'\u00e9 formula_181.\nLe doe costrussion a arzulto esse equivalente.\nAn efet, a val la propiet\u00e0 s\u00ec-dapress.\nPropiet\u00e0. Na relassion d'equivalensa \u03c3 a l'\u00e9 compat\u00ecbil con j'operassion si e mach si la partission ch'a det\u00e8rmina a l'\u00e9 cola dij lateraj \u00ebd n'ideal bilateral.\n\"Dimostrassion.\" D\u00e0ita \u03c3 compat\u00ecbil, i l'oma che\ne formula_183 a l'\u00e9 n'ideal bilateral dont le class \u00ebd \u03c3 a son ij lateraj.\nViceversa, d\u00e0it n'ideal bilateral I, la relassion\na l'\u00e9 na relassion d'equivalensa compat\u00ecbil con j'operassion.\nLe fonsion formula_185 a son anverse un-a dl'\u00e0utra.\nMorfism.\nConsider\u00e0 j'anej A e A', un \"morfism\" (o \"omomorfism\") d'anej antra A e A' a l'\u00e9 na fonsion formula_186 ch'a conserva j'operassion, visad\u00ec\np\u00ebr minca formula_187.\nUn morfism surietiv as dis \u00ebdc\u00f2 \"epimorfism\" e un morfism inietiv \"monomorfism\".\nSi A,B,C a son d'anej e formula_188 a son \u00ebd morfism, antlora soa composission formula_189 a l'\u00e9 'n morfism.\nNos d'un morfism.\nLa \"nos\" d'f a l'\u00e9 formula_190.\nAs trata 'd n'ideal.\nAn efet, a l'\u00e9 la nos d'un morfism d\u00eb strop, donca a l'\u00e9 'n sot-\u00ebstrop d'A.\nAn dzorp\u00ec, p\u00ebr tuti j'formula_191 e tuti ij formula_133,\ndonca sia ab che ba a stan an kerf.\nCh\u00e8iche propiet\u00e0 sempie.\n\"Dimostrassion.\" \u00cbl sot-ansem f(B) a l'\u00e9 'n sot-\u00ebstrop d'A', dagi\u00e0 che f a l'\u00e9 \u00ebdco 'n morfism d\u00eb strop.\nPij\u00e0 peui formula_187, i l'oma che formula_214.\n\"Dimostrassion.\" I l'oma che formula_216 a l'\u00e9 'n sot-\u00ebstrop d'A.\nAn dzorp\u00ec, pij\u00e0 formula_218, i l'oma formula_219 e donca formula_220.\n\"Dimostrassion.\" A basta armarch\u00e9 che ant \u00ebs cas-s\u00ec f(x)f(y)=f(xy)=f(yx)=f(y)f(x).\n\"Dimostrassion.\"\nS'i pijoma quals\u00ebss\u00eca formula_224 e formula_13 con f(a)=a', i l'oma che formula_226.\n\"Dimostrassion.\" Pij\u00e0 formula_224 e formula_13 con f(a)=a', i l'oma formula_234 e donca formula_229 a l'\u00e9 unit\u00e0 an A'.\nSi formula_13 a l'\u00e9 anvert\u00ecbil, con anvers formula_237, a-i ven che formula_238 e donca formula_239 a l'\u00e9 l'anvers d'f(a).\n\"Dimostrassion.\" Butoma che I a sia n'ideal \u00ebsnistr d'A (istess rasonament s'as trata \u00ebd n'ideal drit o bilateral). Pijoma formula_241 p\u00ebr f\u00e9 v\u00ebdde che formula_242. Antlora a-i \u00e9 formula_243 con f(y)=x. Par\u00e8j, formula_244.\n\"Dimostrassion.\" P\u00ebr \u00ebl cas \u00ebd n'ideal \u00ebsnistr (l'istess a val p\u00ebr n'ideal drit o bilateral), pijoma formula_246.\nAntlora formula_247 e donca formula_248.\nIsomorfism.\nUn morfism d'anej ch'a l'\u00e9 na bijession a l'\u00e9 dit isomorfism e ij doi anej \"isomorf\".\nA-i na ven che n'isomorfism a conserva \u00ebdc\u00f2 (cand ch'a-i son) l'unit\u00e0 e j'anvers, visad\u00ec\nLa relassion d'isomorfism formula_252 antra anej a l'\u00e9 na relassion d'equivalensa.\nFatorisassion dij morfism.\nCh'as pija un morfism antra anej formula_253 e n'ideal I d'A.\nButoma che formula_254.\nAntlora a-i \u00e9 'n morfism d'anej formula_255 tal che g(a+I)=f(a) p\u00ebr tuti j'formula_13.\nAn efet, g a l'\u00e9 bin defin\u00ec e a l'\u00e9 un morfism d\u00eb strop, dagi\u00e0 che f a-l l'\u00e9.\nP\u00ebr la multiplicassion, i l'oma\nA-i na ven che minca omomorfism antra anej formula_186 a peul decomponse tanme formula_258 ant\u00e9 che:\nAn particolar, armarcoma che:\nArpresentassion \u00ebd n'anel an n'anel d'endomorfism.\nCosideroma n'anel A.\nP\u00ebr minca formula_13 ch'as cons\u00ecdera la fonsion formula_277 defin\u00eca an butand formula_278, ciam\u00e0 multiplicassion a snistra p\u00ebr a.\nAs agiss d'un morfism dl\u00eb strop abelian (A,+):\nAn sa manera i l'oma defin\u00ec na fonsion f da a l'anel dj'endomorfism \u00ebd l\u00eb strop abelian (A,+).\nCosta-s\u00ec a l'\u00e9 'n morfism d'anej:\nLa nos d'\u00ebs morfism a l'\u00e9 formula_282, visad\u00ec l'anulator snistr d'A.\nAnt \u00ebl cas A a l'abia n'unit\u00e0 formula_11, dagi\u00e0 che formula_284, cost morfism a l'\u00e9 'n monomorifsm.\nDonca A a resta isomorf a l'anel dle multiplicassion a snistra.\nPar\u00e8j i l'oma otn\u00f9 che minca anel con unit\u00e0 a l'\u00e9 isomorf a n'anel d'endomorfism \u00ebd s\u00f2 strop abelian aditiv."}
{"id": "5012", "revid": "115", "url": "https://pms.wikipedia.org/wiki?curid=5012", "title": "Euclid", "text": "Euclid a l'era \u00ebn matem\u00e0tich, nass\u00f9 d\u00ebl 323 aGC e m\u00f2rt d\u00ebl 285 aGC.\nA l'ha travaj\u00e0 e mostr\u00e0 a Lissandria dantorn a la fin d\u00ebl IV s\u00e9col aGC, vers la fin d\u00ebl per\u00ecod el\u00e9nich e l'ancamin \u00ebd col elenista (o lissandrin).\nA l'\u00e9 'l fondador dla sc\u00f2la matem\u00e0tica \u00ebd Lissandria.\nP\u00ebr tanti s\u00e9coj la geometr\u00eca a l'\u00e9 identificasse con s\u00f2 travaj an sla geometr\u00eca pian-a e s\u00f2lida.\nCarater\u00ecstica essensial an soa euvra a son le costrussion geom\u00e9triche ant\u00e9 che minca neuva plancia a l'\u00e9 antrodov\u00f9a con dle r\u00e9gole p\u00ebr fabrichela.\nA l'ha d\u00ebsvlup\u00e0 la teor\u00eca dle c\u00f2niche.\nGiamblich a j'atribuiss un tentativ \u00ebd defin\u00ec \u00ebl concet \u00ebd n\u00f9mer tanme na \"colession d'unit\u00e0\".\nBiograf\u00eca.\nDij detaj \u00ebd la vita d'Euclid as sa p\u00f2ch o gnente. A l'\u00e9 belf\u00e9 ch'a l'abia arseiv\u00f9 s\u00f2 prima anstrussion matem\u00e0tica a Atene dai diss\u00ecpoj \u00ebd Platon e ch'a sia st\u00e0it ciam\u00e0 a mostr\u00e9 a Lissandria da Tolom\u00e9 I Soter (ch'a l'ha regn\u00e0 dal 323 aGC al 285 aGC).\nA l'\u00e9 st\u00e0it mag\u00ecster \u00ebd Tolom\u00e9 II Filadelf. As conta che na vira Tolom\u00e9 a l'abia ciamaje s'a-i era na manera \u00ebd rende sempie le dimostrassion dla geometr\u00eca e Euclid a l'abia r\u00ebsponduje che an matem\u00e0tica a-i \u00e9 pa na stra f\u00e0ita ap\u00f2sta pr'ij re.\nL'anteresse prinsipal d'Euclid a l'era vers la matem\u00e0tica pura.\nStobeo a conta che un mons\u00f9 ch'a l'av\u00eca ancamin\u00e0 a studi\u00e9 con chiel la geometr\u00eca, na vira amprend\u00f9 s\u00f2 prim teorema a l'abia ciamaje: \u00abC\u00f2 i n'avrai cand i l'avrai amprend\u00f9 tut s\u00f2n?\u00bb.\nEuclid a l'ha antlora ciam\u00e0 s\u00f2 s-ciav e a l'ha dije: \u00abDaje na monedin-a, p\u00ebrch\u00e8 chiel-s\u00ec a l'ha damanca \u00ebd guadagn\u00e9 cheic\u00f2s da l\u00f2n ch'a amprend.\u00bb\nJ'arzult\u00e0 matem\u00e0tich.\nAntra ij s\u00f2 arzult\u00e0, Euclid a l'ha dimostr\u00e0 ch'a-i son infin\u00ec n\u00f9mer prim.\nEuvre prinsipaj.\nEuclid a l'\u00e9 un dj'autor p\u00ec les\u00f9 dla st\u00f2ria dl'umanit\u00e0.\nL'edission completa \u00ebd soe euvre goern\u00e0 a l'\u00e9 cola soagn\u00e0 da I.L. Heiberg e H. Menge: \"Euclidis opera omnia\" (Lipsia, 1883-1916).\nEuvre conserv\u00e0.\nJ'element.\nJ\"'Element\" a son la ciadeuvra d'Euclid. Cost'euvra a l'\u00e9 form\u00e0 da t\u00ebrdes l\u00ecber.\nA-i n\u00eb j'\u00e9 peui d'\u00e0utri doi ch'a conten-o d'\u00e0utri arzult\u00e0 \u00ebd geometr\u00eca s\u00f2lida, ma a son d'autor posterior: col ch'a fa XIV a l'\u00e9 st\u00e0it \u00ebscriv\u00f9 da Ipsicle ant l\u00eb II s\u00e9col aGC; col ch'a fa XV, almanch an part, a l'\u00e9 euvra d\u00ebl VI s\u00e9col d'un diss\u00ecpol d'Isid\u00f2r \u00ebd Milet.\nLa c\u00f2pia p\u00ec veja ch'a sia rivane a l'\u00e9 anviron d\u00ebl 1000 e a l'\u00e9 conserv\u00e0 a la Biblioteca vatican-a.\nDurant l'et\u00e0 \u00ebd mes e l'arnassensa a-i \u00e9 staje un p\u00ebrfond d'edission \u00ebd j\"'Element\" an latin, an \u00e0rabo e ant le lenghe europenghe.\nA j\"'Element\" a armonta \u00ebl m\u00e9tod ipot\u00e9tich-dedutiv an matem\u00e0tica.\nA son na fondassion \u00ebd la matem\u00e0tica tanme na teor\u00eca sient\u00ecfica, an definend \u00ebd fasson espl\u00eccita j'ent \u00ebd la teor\u00eca (tanme sercc, \u00e0ngoj drit, rete paralele e via f\u00f2rt) an fonsion \u00ebd p\u00f2chi ent fondamentaj (tanme pont, rete, pian, che tutun a son antroduv\u00f9 p\u00ebr mojen \u00ebd definission tautol\u00f2giche o \u00ebd frase ilustrative) e an fasend na lista dj'afermassion ansima a costi ent ch'a devo esse acet\u00e0 sensa dimostrassion.\nAnt \u00ebl prim l\u00ecber dj\"'Element\" a-i son sinch \u00ebd costi postul\u00e0.\nTuta \u00e0utra afermassion ch'a r\u00ebsguarda j'ent geom\u00e9trich a peul e a dev esse acet\u00e0 mach s'a-i n'a-i \u00e9 na dimostrassion.\nDle definission a son \u00ebsmon\u00f9e a l'ancamin \u00ebd minca l\u00ecber.\nAnt ij prim quatr l\u00ecber dj\"'Element\" a son cuj\u00ec ij teorema prinsipaj \u00ebd geometr\u00eca pian-a: \u00ebl prim l\u00ecber a conten la teor\u00eca dl'ugualiansa e dl'equivalensa dij pol\u00ecgon; l\u00eb scond, motobin curt, a trata l'ansidita \u00e0lgebra geom\u00e9trica (conforma a la terminolog\u00eca \u00ebd Zeuthen); ant \u00ebl ters a-i son le propiet\u00e0 d\u00ebl sercc e ant \u00ebl quart cole dij pol\u00ecgon regolar.\n\u00cbl quint l\u00ecber e \u00ebl sest a conten-o la teor\u00eca dle proporsion (ch'a armontava a Eud\u00f2ss) spanti\u00e0 a le grand\u00ebsse incomensur\u00e0bij; ij l\u00ecber dal set al neuv a trato d'aritm\u00e9tica an forma geom\u00e9trica; \u00ebl l\u00ecber des, \u00ebl p\u00ec longh \u00ebd tuti, as \u00f2cupa dj'incomensur\u00e0bij, d\u00ebsvlupand j'arzult\u00e0 \u00ebd Teetet; ij tre dari\u00e9 a trato dla geometr\u00eca s\u00f2lida.\nAntra ij v\u00e0ire tipo \u00ebd dimostrassion che Euclid a deuvra, a-i son la dimostrassion p\u00ebr assurd (miraco d'adoss ele\u00e0tica), cola p\u00ebr esauriment, e la dimostrassion gr\u00e0fica.\n\u00d2tica.\nA l'\u00e9 un-a dj'euvre p\u00ec amportante d'\u00f2tica antica.\nA trata dla vision direta.\nL'euvra a l'\u00e9 rivane an lenga greca an doe version.\nLa prima a l'\u00e9 soagn\u00e0 e coment\u00e0 da Teon lissandrin ant \u00ebl III s\u00e9col aGC, ma as sa nen quant a sia fidela al test originari.\nLa sconda, ch'a smija p\u00ec g\u00ebnita, a l'\u00e9 st\u00e0ita artrov\u00e0 mach an dij temp recent.\nLa nossion fondamental \u00ebd la teor\u00eca a l'\u00e9 cola d'\u00e0ngol visiv, visad\u00ec n'\u00e0ngol form\u00e0 dai doi raj visuaj ch'a passo p\u00ebr j'estrem d\u00ebl segment consider\u00e0 e ch'a arpresenta na grand\u00ebssa real.\nIj raj visuaj che a parto an linia reta da l'euj a formo un c\u00f2no visiv e a son arpresent\u00e0 \u00ebd fasson matem\u00e0tica coma dle semirete.\nA l'anterior d\u00ebl c\u00f2no as adm\u00ebt na distribussion discreta dij raj visuaj, an n\u00f9mer fin\u00ec.\nDonca a-i \u00e9 \u00ebdc\u00f2 n'\u00e0ngol visiv m\u00ecnim, sota 'l qual gnente as peul \u00ebs-ciairesse.\nEuclid as buta donca da la part \u00ebd la teor\u00eca emissionista dla p\u00ebrcession visiva.\nJ'ip\u00f2tesi dla teor\u00eca a fortisso dle cor\u00ebspondense sempie antra le p\u00ebrcession visive e ij fass \u00ebd raj visuaj ch'a colpisso j'oget \u00ebs-ciair\u00e0, an arduvend an particolar la grand\u00ebssa aparenta dj'oget a soa grand\u00ebssa angolar.\nStabilenda na filonghera \u00ebd sinquanteut teorema, a mostra coma \u00ebdc\u00f2 le p\u00ebrcession visive a peulo esse analis\u00e0 con \u00ebl m\u00e9tod sient\u00ecfich (l\u00f2n ch'a ven a esse ass\u00e8 belf\u00e9, dagi\u00e0 che da la mira \u00ebd soa strutura anterna la teor\u00eca a peul esse consider\u00e0 na branca dla geometr\u00eca).\nLe prem\u00ebsse.\nPrima d'ancamin\u00e9 con j'enonsi\u00e0 e le dimostrassion dij teorema \u00ebd l'\u00f2tica, andasend dapress a l'istessa costrussion metodol\u00f2gica dj\"'Element\", Euclid a fortiss set prem\u00ebsse.\nLe prime doe prem\u00ebsse a definisso j'utiss \u00ebd s\u00f2 model, j'\u00e0utre sinch a fisso le r\u00e9gole operative.\n1. \"As fortiss che ij segment retilign a parte da l'euj as p\u00f2rto a na distansa antra 'd lor viaman p\u00ec granda\"\nVisad\u00ec, ij raj a s\u00eb spantio \u00ebd fasson radial e leugn quant as veul.\n2. \"La configurassion form\u00e0 dai raj visuaj a l'\u00e9 'n c\u00f2no con s\u00f2 v\u00e9rtes ant l'euj e base an sle bordure dle c\u00f2se s-ciair\u00e0\"\n'Me conseguensa dla prima prem\u00ebssa as definiss che la figura ch'a deriva da la distribussion dij raj visiv a l'\u00e9 un c\u00f2no\n3. \"A son \u00ebs-ciair\u00e0 cole c\u00f2se ansima a le quaj a sbato ij raj visuaj, antant che a son nen \u00ebs-ciair\u00e0 le c\u00f2se ansima a le quaj ij raj visuaj a sbato nen\"\nS\u00f2n a smija esse na diciairassion da part d'Euclid d'adesion a la teor\u00eca emissionista dla p\u00ebrcession visiva.\n4. \"Le c\u00f2se s-ciair\u00e0 sota \u00e0ngoj p\u00ec grand a smijo p\u00ec grande; cole s-ciair\u00e0 sota \u00e0ngoj p\u00ec cit, p\u00ec cite; uguaj cole s-ciair\u00e0 sota \u00e0ngoj uguaj\"\nAs fortiss che la dimension aparenta dj'oget a dipend da l'\u00e0ngol visiv.\n5. \"Le c\u00f2se s-ciair\u00e0 sota raj p\u00ec \u00e0ut a smijo p\u00ec an \u00e0ut; cole s-ciair\u00e0 sota raj p\u00ec bass, p\u00ec an bass\"\n6. \"Ant l'istessa manera, le c\u00f2se s-ciair\u00e0 sota raj p\u00ec a drita a smijo p\u00ec a drita; cole s-ciair\u00e0 sota raj p\u00ec a snistra a smijo p\u00ec a snistra\"\nSe doe prem\u00ebsse a p\u00f2stulo che l\u00eb stim \u00ebd la posission relativa dj'oget a dipend da la posission dij raj ch'a formo l'\u00e0ngol visiv.\n7. \"Le c\u00f2se s-ciair\u00e0 sota 'n n\u00f9mer p\u00ec grand d'\u00e0ngoj a comparisso con na mej arzolussion\"\nA fortiss che l'arzolussion visiva a dipend da la quantit\u00e0 d'\u00e0ngoj sota la qual a s\u00eb s-ci\u00e0ira la c\u00f2sa.\nAnsima a le division.\n\u00cbd cost'euvra a l'\u00e9 rivane mach na tradussion \u00e0raba, d\u00ebscoat\u00e0 a Paris e public\u00e0 da Woepcke d\u00ebl 1851.\n\u00cbl tipo \u00ebd problema trat\u00e0 a l'\u00e9 col d\u00eb spart\u00ec na plancia assign\u00e0 (p\u00ebr esempi un tri\u00e0ngol, un paralelograma, un quadril\u00e0ter, un sercc, o na plancia delimit\u00e0 da n'arch \u00ebd sercc e doe linie rete) p\u00ebr mojen d'un-a o p\u00ec linie rete, an part uguaj o ch'a l'han un rap\u00f2rt prefiss\u00e0 l'un-a con l'\u00e0utra o con d'\u00e0ree assign\u00e0.\nEuvre sp\u00ebrd\u00f9e.\nC\u00f2niche.\nEuvra an quatr l\u00ecber, sit\u00e0 da Apol\u00f2ni, Archimede e Pap.\nEuclid a ciama ancor le c\u00f2niche son s\u00f2 vej n\u00f2m: session d'un c\u00f2no a \u00e0ngol drit, a \u00e0ngol mocc, a \u00e0ngol a\u00f9ss.\nA l'\u00e9 st\u00e0it Apol\u00f2ni ch'a l'ha daje ij n\u00f2m \u00ebd par\u00e0bola, ip\u00e9rbol, eliss."}
{"id": "5013", "revid": "12295", "url": "https://pms.wikipedia.org/wiki?curid=5013", "title": "Galen", "text": "Galen (\"\u0393\u03b1\u03bb\u03b7\u03bd\u03cc\u03c2\", \"Gal\u0113nos\" an grech antich; \"Galenus\" an latin) a l'era un m\u00e9dich dl'antichit\u00e0, nass\u00f9 a P\u00e9rghem (al di d'ancheuj Bergama, an Turch\u00eca), anviron d\u00ebl 129 e m\u00f2rt a Roma (o miraco an Sicilia) anviron d\u00ebl 200-216 d.G.C.\nDle vire a l'\u00e9 ciam\u00e0 Cl\u00e0udi Galen (\"Claudius Galenus\"), ma \u00ebl cogn\u00f2m Cl\u00e0udi a l'ha pa d'atestassion e a l'\u00e9 dov\u00f9 a n'eror dj\u00eb studios arnassimentaj.\nFieul d'un matem\u00e0tich, a l'ancamin a l'ha coltiv\u00e0 la filosof\u00eca, p\u00ebr peui adressesse a la medzin-a a parte dal 146.\nDoi agn apress a l'\u00e9 and\u00e0it a Smirne pr'\u00ebscot\u00e9 le lession \u00ebd P\u00e9lop, un m\u00e9dich arnom\u00e0, e a l'ha ancor aprofond\u00ec l\u00eb studi a Corint, an Fenicia e an Palestin-a; a la fin a l'ha visit\u00e0 l'avos\u00e0 sc\u00f2la m\u00e9dica 'd Lissandria.\nA vintessinch agn a travajava gi\u00e0, prima a P\u00e9rghem tanme sir\u00f2gich dij gladiator, peui a Roma, ant\u00e9 che an pressa a l'ha vagnasse na riputassion \u00ebd diagn\u00f2stich e a l'\u00e9 vn\u00f9 amis \u00ebd ch\u00e8idun dij p\u00ec \u00e0ut fonsionari dl\u00eb stat, dont \u00ebl c\u00f3nsol B\u00e9tus e \u00ebl futur amperador Sever.\nV\u00e0ire \u00ebd costi p\u00ebrsonage altoloc\u00e0 a andas\u00eco a soe lession e a soe dimostrassion.\nRintr\u00e0 a P\u00e9rghem d\u00ebl 166 pr'\u00ebscap\u00e9 a n'epidem\u00eca \u00ebd pest s-ciop\u00e0 a Roma (dont chiel midem a conta che ij c\u00f2rp dij malavi a j'ero socrol\u00e0 da na toss rabiosa, as ampin\u00eco 'd brosse e s\u00f2 fij\u00e0 a spussava), a l'\u00e9 st\u00e0it t\u00f2st ciam\u00e0 torna andar\u00e9 p\u00ebr compagn\u00e9 l'amperador March Aureli ant la spedission contra ij marcomann; chiel a l'\u00e9 per\u00f2 riuss\u00ec a filessla e a fesse assign\u00e9 al servissi p\u00ebrsonal d\u00ebl giovo C\u00f2mod, fieul \u00ebd March Aureli, e a l'\u00e9 stabilisse torna a Roma.\nI conossoma pa v\u00e0ire d'\u00e0utri detaj \u00ebd soa vita.\nA smija ch'a fussa a Roma durant \u00ebl feu d\u00ebl 191, cand v\u00e0ire \u00ebd soe euvre a son and\u00e0ite brus\u00e0, e a fas\u00eca ancor lession al temp \u00ebd l'amperador Pertinas.\nL'euvra \u00ebd Galen.\nGalen a l'\u00e9 st\u00e0it sempe na p\u00ebrsonalit\u00e0 an vista, nen mach p\u00ebr soa vajantisa f\u00f2ra 'd discussion, ma \u00ebdc\u00f2 p\u00ebr s\u00f2 adret travaj \u00ebd propaganda p\u00ebrsonal e p\u00ebr le brusche pol\u00e9miche con ij colega.\nChiel a fas\u00eca part \u00ebd gnun-a sc\u00f2la an particolar, ma da na mira filos\u00f2fica a prefer\u00eca l'aristotelism.\nA l'\u00e9 st\u00e0it autor d'apopr\u00e9 500 trat\u00e0 scriv\u00f9 an grech e \u00ebd chiel as con\u00f2sso ij t\u00ectoj \u00ebd 153 euvre, bon-a part riv\u00e0 fin-a al di d'ancheuj, \u00ebdc\u00f2 an tradussion latin-e o \u00e0rabe.\nChiel-midem a l'ha compil\u00e0 na lista pistin-a dij s\u00f2 travaj (\"A prop\u00f2sit \u00ebd mie euvre aut\u00e9ntiche\"), an arvendicand \u00ebdc\u00f2 \u00ebd test che, coma a conta chiel, a l'av\u00eca consign\u00e0 a d'amis e anlev sota forma \u00ebd n\u00f2te sensa buteje s\u00f2 n\u00f2m e che d'\u00e0utri a j'ero atribuisse a lor, con omission, gionte o cambiament.\nScasi tuti ij s\u00f2 scrit a j'ero and\u00e0it \u00ebsp\u00ebrd\u00f9 an Eur\u00f2pa ossidental apress la division dl'amper roman.\nTutun a son \u00ebst\u00e0it vir\u00e0 an \u00e0rabo e anviron d\u00ebl s\u00e9col ch'a fa XI \u00ebl \"Methodus medendi\" e l\"'Ars parva\" (ciam\u00e0 \u00ebdc\u00f2 \"Microtegni\") a son \u00ebst\u00e0it arcostru\u00ec an version latin-e da sorgiss \u00e0rabe.\nD\u00ebl s\u00e9col ch'a fa XV \u00ebl c\u00e0none \u00ebd Galen a l'\u00e9 st\u00e0it complet\u00e0 da j\u00eb scolar umanista.\nSoa ativit\u00e0 d\u00eb studios a l'\u00e9 st\u00e0ita motobin granda e dij s\u00f2 travaj nen m\u00e9dich an na resta na frassion ass\u00e8 cita.\nA l'ha scriv\u00f9 d\u00eb studi filos\u00f2fich (\"A prop\u00f2sit \u00ebd mie euvre aut\u00e9ntiche\" a massion-a 124 trat\u00e0 \u00ebd filosof\u00eca pura, dont dij coment a le \"Categor\u00ece\" e a j\"'Anal\u00ectich\" d'Arist\u00f2til e al \"Timeo\" e al \"Filebo\" \u00ebd Platon), ret\u00f2rich, gramaticaj, e a l'ha spanti\u00e0 soa conossensa ant un p\u00ebrfond \u00ebd setor dla medzin-a.\nA l'ha scriv\u00f9 sinch trat\u00e0 an sla comedia antica ch'a son and\u00e0it \u00ebsp\u00ebrd\u00f9.\nA l'\u00e9 angagiasse ant la spiegassion d'euvre ipocr\u00e0tiche, a l'\u00e9 ocupasse \u00ebd notom\u00eca e fisiolog\u00eca (\"A prop\u00f2sit dla notom\u00eca pr\u00e0tica\"), poliss\u00eca, diet\u00e9tica, farmacolog\u00eca, patolog\u00eca, diagn\u00f2stica.\nP\u00ebr contra, s\u00f2 anteresse p\u00ebr chirurg\u00eca e ginecolog\u00eca a l'\u00e9 st\u00e0it p\u00ec cit.\nA diferensa dla p\u00ec part dij siensi\u00e0 lissandrin, Galen a l'ha sempe pratic\u00e0 la profession, an dispresiand pa l'aspet aplicativ e professional d\u00ebl sav\u00e8j te\u00f2rich.\nCost ategiament a l'ha concor\u00f9 a la riqualificassion dla pr\u00e0tica m\u00e9dica, an slontanandla da cola ch'a l'era mach l'arserca dla terap\u00eca.\nS\u00f2n a implicava che p\u00ebr \u00ebl dotor a-i era damanca \u00ebd con\u00f2sse bin j'arzult\u00e0 sient\u00ecfich e te\u00f2rich, sia ant \u00ebl camp not\u00f2mich e fisol\u00f2gich che an col l\u00f2gich e filos\u00f2fich.\nS\u00f2 pens\u00e9 e ij s\u00f2 arzult\u00e0.\nP\u00ebr \u00ebd s\u00e9coj Galen, \u00ebl m\u00e9dich p\u00ec avos\u00e0 dij temp antich apress Ip\u00f2crat e \u00ebl c\u00f2 dla medzin-a antica, a l'\u00e9 st\u00e0it n'autorit\u00e0 sia m\u00e9dica che filos\u00f2fica.\nTradussion latin-e dij s\u00f2 test a j'ero studi\u00e0 ant le sc\u00f2le m\u00e9diche fin-a a l'ancamin d\u00ebl s\u00e9col ch'a fa XIX.\nGalen a arpresenta na s\u00ecntesi original \u00ebd tuta l'arserca m\u00e9dica precedenta, dont a d\u00ebscut \u00ebd fasson minussiosa le v\u00e0ire teor\u00ece.\nChiel-midem a arcon\u00f2ss\u00eca s\u00f2 d\u00e9bit vers Ip\u00f2crat e vers ij notomista lissandrin.\nAn chiel as ancr\u00f2sio v\u00e0ire esperiense colturaj: la teor\u00eca plat\u00f2nica \u00ebd l'\u00e0nima e dla divinit\u00e0 tanme organisatris \u00ebd la natura; la dutrin-a aristot\u00e9lica dle c\u00e0use (an giontand-ne na quinta, cola modal, ma an dasend p\u00ec amportansa a cola final, a la qual tute j'\u00e0utre a son subordin\u00e0); la spiegassion cl\u00ecnica dij temperament (\u00ebd r\u00e8is ipocr\u00e0tica) ch'a l'\u00e9 but\u00e0 an s\u00ebl cont \u00ebd la prevalensa dij quatr umor (l\u00ecquid org\u00e0nich): afel n\u00e8ir, afel gi\u00e0un, flegma e sangh, ch'a cor\u00ebspondo ai quatr element e a le quatr qualit\u00e0 dla tradission ele\u00e0tica (t\u00e8ra-s\u00f2lid, eva-l\u00ecquid, aria-fr\u00e8id, feu-c\u00e0ud).\nMinca fonsion org\u00e0nica, scond Galen, a l'ha la propiet\u00e0 dl'atrassion e dl'arpossament, p\u00ebr mojen dle quaj as forma l'unit\u00e0 \u00ebd quals\u00ebss\u00eca natura; minca fonsion a l'\u00e9 f\u00e0ita parte dal calor \u00ebsp\u00f2tich ch'as treuva ant \u00ebl cheur.\nA-i peui n\u00eb sp\u00ecrit ps\u00ecchich ch'a r\u00e9gola le fonsion animaj (sensassion e moviment volontari).\nLa terap\u00eca a l'era concep\u00eca tanme n'arcuperassion dl'echilibri dj'umor; contra la dutrin-a ipocr\u00e0tica a j'ero dzortut sotlign\u00e0 j'alterassion dij s\u00ecngoj \u00f2rgo.\nTut s\u00f2n a dipend\u00eca da soa concession org\u00e0nica d\u00ebl c\u00f2rp, conforma a la qual minca part a peul esse cap\u00eca mach coma fonsion d\u00ebl tut.\nS\u00f2 m\u00e9tod a tend a d\u00e9 a la siensa m\u00e9dica na strutura rassional, fond\u00e0 an s\u00ebl process dimostrativ, ma sensa d\u00ebsmenti\u00e9 l'anvestigassion emp\u00ecrica.\nLa dimostrassion a l'\u00e9 tal p\u00ebrch\u00e8 a arp\u00f2rta na c\u00f2sa ai s\u00f2 element prim, ch'a resto voajant a la sensassion o a l'ant\u00eblet, e a na s-ciairiss le liure causaj.\nSoe arserche an notom\u00eca a son \u00ebst\u00e0ite le mej \u00ebd l'antichit\u00e0 p\u00ebr soa complet\u00ebssa e precision.\nAn antroduvand la dissession an sj'animaj (sumie, crave e crin), Galen a l'ha anandi\u00e0 l\u00eb studi compar\u00e0 dij nerv e dij m\u00f9scoj, dla condussion nervosa e dla contrassion muscolar, dont a l'ha f\u00e0it la distinsion \u00ebd soa dobia fonsion, volontaria e involontaria.\nA l'ha spieg\u00e0 la sircolassion d\u00ebl sangh coma prodov\u00f9a da l\u00eb sp\u00ecrit vital.\n\u00cbl sangh a trasp\u00f2rta le sostanse nuritive surb\u00ece da l\u00eb st\u00f2mi e da l'antestin fin, peui trasform\u00e0 dai condot biliar e a la fin dovr\u00e0 a la perifer\u00eca p\u00ebr la ch\u00ebrs\u00f9a, l'alimentassion e l'ativit\u00e0.\nSoe arserche an fisiolog\u00eca a son \u00ebst\u00e0ite arvolussionarie.\nA l'ha descriv\u00f9 \u00ebl cheur con ij s\u00f2 tre seuli \u00ebd fibre e soe v\u00e0lvole e a l'ha armarc\u00e0 che la sostansa card\u00ecaca a l'av\u00eca \u00ebd carater\u00ecstiche diferente da cola d'un m\u00f9scol ordinari.\nUn-a \u00ebd soe contribussion p\u00ec grande a l'\u00e9 d'av\u00e8j f\u00e0it v\u00ebdde che j'arterie a conten-o 'd sangh e nen d'aria, tanme la sc\u00f2la lissandrin-a a l'av\u00eca mostr\u00e0 p\u00ebr pi che quatsent agn.\n'Me ch'a l'ha sot-lign\u00e0 Harvey, Galen a l'\u00e9 and\u00e0it davzin a comprende \u00ebl prinsipi dla sircolassion minor.\nA conoss\u00eca \u00ebdc\u00f2 l'usage dla can\u00ebtta.\nGalen a l'ha \u00ebdc\u00f2 analis\u00e0 diverse malad\u00ece, dont l'insuficensa \u00ebd cheur, \u00ebl diabete, la cioca d\u00ebl f\u00ecdich, la polmon\u00eca, la plevrite, la mal \u00ebd san Gioann, ant\u00ebrpret\u00e0 a parte da 'd fator umoraj; amportante a son \u00ebst\u00e0ite soe spiegassion dij qu\u00e0der cl\u00ecnich \u00ebd le malad\u00ece ps\u00ecchiche (ister\u00eca, malincon\u00eca e man\u00ece), sempe an fonsion \u00ebd na precisa sorgiss org\u00e0nica (alterassion dij v\u00e0ire umor).\nA l'ha studi\u00e0 j'aspet fisol\u00f2gich dij sens e la fonsion dl\u00eb sperma e dle secression vaginaj, an arlevand \u00ebl r\u00f2l \u00ebd j'umor p\u00ebr \u00ebl d\u00ebsvlup dij car\u00e0ter sessuaj scondari.\nAntra ij s\u00f2 eror, a-i era la teor\u00eca che ant \u00ebl cheur a-i fusso dij cit p\u00ebrtus a travers dij quaj na part \u00ebd sangh a passava dal ventr\u00eccol drit a col \u00ebsnistr.\nSoa posission religiosa.\nDa banda \u00ebd s\u00f2 travaj m\u00e9dich, Galen a l'ha un p\u00f2st ass\u00e8 anteressant ant la st\u00f2ria dla religion e dla filosof\u00eca.\nA ch\u00ebrd\u00eca ant un D\u00e9 creator suprem \u00ebd l'univers an tute soe part.\nA l'av\u00eca fissasse \u00ebl but \u00ebd dimostr\u00e9 che j'\u00f2rgo d\u00ebl c\u00f2rp a j'ero an na relassion tant p\u00ebrfeta con soa fonsion ch'a l'era imposs\u00ecbil anmagin\u00e9 na mej organisassion.\nPar\u00e8j, dapress \u00ebl prinsipi aristot\u00e9lich che la natura a fa gnente ch'a serva nen, a l'ha d\u00ebsvlup\u00e0 \u00ebl problema dle c\u00e0use finaj.\nAn v\u00e0ire passage dij s\u00f2 travaj Galen a massion-a giudaism e cristian\u00e9sim, ma sensa tr\u00f2pa amirassion.\nA acetava le laj naturaj \u00ebd la filosof\u00eca st\u00f2ica, ma a arfudava soe conseguensa astrol\u00f2giche.\nL'anfluensa an sla l\u00f2gica.\nAs cons\u00ecdera che Galen a l'abia av\u00f9 ch\u00e8ich anfluss an s\u00ebl d\u00ebsvlup \u00ebd la l\u00f2gica.\nAn efet chiel as limitava a acet\u00e9 le dutrin-e peripat\u00e9tiche dij s\u00f2 temp, ma a l'ha av\u00f9 'n r\u00f2l \u00ebd trasmetitor \u00ebd coste dutrin-e p\u00ebr mojen dij s\u00f2 travaj m\u00e9dich, ch'a j'ero motobin les\u00f9 ant l'et\u00e0 'd mes e che donca a l'han av\u00f9 n'anfluensa an sij m\u00e9tod e la filosof\u00eca scol\u00e0stich."}
{"id": "5015", "revid": "12295", "url": "https://pms.wikipedia.org/wiki?curid=5015", "title": "Avero\u00e9", "text": "Fil\u00f2sof, siensi\u00e0 e giurista.\nAvero\u00e9 (Abu-Walid Mu\u1e25ammad ibn-Ahmad ibn-Mu\u1e25ammad Ibn-Rushd) a l'era nass\u00f9 a C\u00f2rdoba (Spagna) d\u00ebl 1126.\nA vnis\u00eca da na famija ilustr e a l'av\u00eca studi\u00e0 drit, medzin-a, filosof\u00eca greca e astronom\u00eca.\nMers\u00ec a l'ap\u00f2gg d'Ibn \u0162ufail a l'\u00e9 intr\u00e0 a la cort almohadita d\u00ebl prinsi Y\u00fbsuf, avos\u00e0 p\u00ebr s\u00f2 agiut al sav\u00e8j, a Marrakech.\nMers\u00ec a Y\u00fbsuf, antra 'l 1163 e \u00ebl 1184 a l'ha tn\u00f9 v\u00e0ire ufissi p\u00f9blich p\u00ebr cont d\u00ebl calif almohad a Sivilia e a C\u00f2rdoba e a l'\u00e9 st\u00e0it gi\u00f9des e m\u00e9dich \u00ebd cort, tant che chiel as lamentava che ij s\u00f2 viage p\u00ebr travaj a-j lassavo p\u00f2ch temp pr'\u00ebstudi\u00e9, dagi\u00e0 che antratant a scriv\u00eca soe euvre filos\u00f2fiche.\n\u00cbl sucessor d'Y\u00fbsuf, al-Mans\u00fbr, a l'ancamin a l'\u00e9 st\u00e0it bin disp\u00f2st ant ij s\u00f2 confront, ma vers \u00ebl 1195, miraco p\u00ebr \u00ebd rason pol\u00ectiche, Avero\u00e9 a l'\u00e9 st\u00e0it mand\u00e0 an esili an amp\u00ebrzonand-lo a Elis\u00e2na, davzin a C\u00f2rdoba, soe euvre a son \u00ebst\u00e0ite condan\u00e0 e a l'han proib\u00ec d\u00eb studi\u00e9 soa filosof\u00eca.\nP\u00f2ch anans a soa m\u00f2rt a l'\u00e9 st\u00e0it riabilit\u00e0 e acet\u00e0 a cort.\nA l'\u00e9 m\u00f2rt a Marrakech d\u00ebl 1198.\nJ'euvre.\nAvero\u00e9 a l'\u00e9 arnom\u00e0 p\u00ebr ij s\u00f2 v\u00e0ire coment dzora Arist\u00f2til, ch'a son \u00ebvn\u00f9it a conossensa dij latin d\u00f2p \u00ebl 1230.\nA dis\u00eca che \"la dutrin-a d'Arist\u00f2til a coincid con la vrit\u00e0 p\u00ec \u00e0uta\" e d'Arist\u00f2til a vor\u00eca esse l'ant\u00ebrpret aut\u00e8ntich.\nP\u00ebr s\u00f2n, ij fil\u00f2sof \u00ebd l'Et\u00e0 \u00ebd mes, ch'a lo apressiavo f\u00f2rt, a lo consideravo \u00ebl comentator p\u00ebr ecelensa.\nIj s\u00f2 coment a son \u00ebst\u00e0it vir\u00e0 an lenga latin-a d\u00ebl s\u00e9col ch'a fa XIII e a son \u00ebst\u00e0it gionz\u00f9 ant le grande edission an stampa d'Arist\u00f2til dij s\u00e9coj XV e XVI, l\u00f2n ch'a l'ha giut\u00e0 l\u00eb spantiesse \u00ebd s\u00f2 pens\u00e9.\nA noj\u00e0utri a son rivane tre tipo \u00ebd comentari: \u00ebl \"Grand coment\" (apress \u00ebl 1180) ant\u00e9 ch'a spiega fras p\u00ebr fras la \"Metaf\u00ecsica\" d'Arist\u00f2til; \u00ebl \"Mojen\", andoa as l\u00ecmita a d\u00e9 na spiegassion complessiva d\u00ebl test \u00ebd l\"'Organon\", \u00ebd la \"F\u00ecsica\" e dla \"Metaf\u00ecsica\"; e \u00ebl \"Cit coment\" o \"Par\u00e0frasi\" (1169-1178) andoa a smon un resum\u00e9 d\u00ebl test d'Arist\u00f2til, sensa arportelo.\nNen avenda a disposission la \"Pol\u00ectica\" d'Arist\u00f2til, a l'ha coment\u00e0 la \"Rep\u00f9blica\" \u00ebd Platon.\nA-i \u00e9 gnun comentari an sla \"St\u00f2ria dj'animaj\".\nAntra ij s\u00f2 scrit originaj a venta arcord\u00e9: \"La distrussion dla distrussion\" (na dif\u00e8isa dla filosof\u00eca da j'atach ch'a l'av\u00eca portaje al-Ghaz\u0101l\u012b) e \"An sla sostansa d\u00ebl mond\", ch'a trato dl'union dl'ant\u00eblet ativ con l'\u00f2m; ij trat\u00e0 teol\u00f2gich \"Esposission dij m\u00e9tod \u00ebd dimostrassion ch'a r\u00ebsguardo ij d\u00f2gma dla religion\" e \"Trat\u00e0 decisiv e esposission dla convergensa ch'a-i \u00e9 antra la laj religiosa e la filosof\u00eca\".\nA l'ha \u00ebdc\u00f2 scriv\u00f9 na granda euvra m\u00e9dica conoss\u00f9a an Eur\u00f2pa con \u00ebl n\u00f2m \u00ebd \"Coliget\", da l'\u00e0rabo \"al-Kuliyy\u0101t\" (\"L\u00ecber dle generalit\u00e0\"), dij trat\u00e0 \u00ebd giurisprudensa, \u00ebd gram\u00e0tica e d'astronom\u00eca.\nA l'era st\u00e0it sospet\u00e0 d'esse autor d\u00ebl Trat\u00e0 dij tre ampostor.\nS\u00f2 pens\u00e9.\nAn comentand Arist\u00f2til, Avero\u00e9 a ven a esse an contrast con le posission teol\u00f2giche mussulman-e ortod\u00f2sse, an manera ancor p\u00ec frapanta che Avic\u00ebnna.\nAn vorend rest\u00e9 fidel sia a j'esigense dl'arserca filos\u00f2fica rassional, che chiel a identificava con j'arzult\u00e0 dl'aristotelism, sia a l'islam, Avero\u00e9 a l'\u00e9 st\u00e0it \u00ebmn\u00e0 a afront\u00e9 \u00ebl problema dij raport antra filosof\u00eca e religion: p\u00ebr tant temp a l'\u00e9 st\u00e0it consider\u00e0 tanme un sostnidor \u00ebd la teor\u00eca dla dobia vrit\u00e0 (l'ansidit averoism), ma an efet costa dutrin-a as treuva nen an soe euvre.\nChiel an efet a fortiss ch'a-i \u00e9 mach na vrit\u00e0, cola dij fil\u00f2sof, dagi\u00e0 che costi a veulo sempe dle dimostrassion rigorose.\nNop\u00e0 ij te\u00f2logh as contento \u00ebd rasonament prob\u00e0bij, \u00ebd tipo dial\u00e9tich, antant che la p\u00ec part dla gent as contenta \u00ebd discors esortativ, ret\u00f2rich, par\u00e8j \u00ebd coj d\u00ebl Coran.\n\u00cbdc\u00f2 ij fil\u00f2sof, par\u00e8j dij te\u00f2logh e \u00ebd tuti ij fidej, a devo f\u00e9 ij cont con \u00ebl Coran, ma a devo ant\u00ebrpretelo an maner\u00e0 adat\u00e0 a soa comprension, visad\u00ec an preferend le dimostrassion filos\u00f2fiche.\nS\u00f2n a-j p\u00ebrmet \u00ebd fort\u00ec na granda stima p\u00ebr la religion e al midem temp d'arvendich\u00e9 l'autonom\u00eca dl'arserca filos\u00f2fica.\nCosta posission, ch'a l'avr\u00e0 grand s\u00e9ghit ant la filosof\u00eca moderna, a finiss p\u00ebr proclam\u00e9 nen mach l'autonom\u00eca, ma \u00ebdc\u00f2 la superiorit\u00e0 dla filosof\u00eca an sla teolog\u00eca, e a la finitiva \u00ebdc\u00f2 an sla f\u00e9, dagi\u00e0 che a buta la rason filos\u00f2fica tanme dari\u00e9 \u00e0rbiter \u00ebd l'ant\u00ebrpretassion dij contn\u00f9 dla f\u00e9 a livel sient\u00ecfich.\nAvero\u00e9 a l'\u00e9 contra la teor\u00eca d'Avic\u00ebnna dla creassion o emanassion d\u00ebl mond da D\u00e9: p\u00ebr chiel \u00ebl mond a l'\u00e9 etern, par\u00e8j dla materia pens\u00e0 tanme pura indeterminassion ch'a conten an ambrion tute le forme.\nA aceta nen la distinsion avicenian-a d'essensa e esistensa, an giudicand che la composission \u00ebd potensa e at a basta dasp\u00ebrchila a diferensi\u00e9 le creature da D\u00e9, ch'a l'\u00e9 at pur.\nA diferensa da l'ant\u00ebrpretassion neo-plat\u00f2nica, arpij\u00e0 da Avic\u00ebnna, a fortiss \u00ebdc\u00f2 che tut a l'ha soa sorgiss da D\u00e9 \u00ebd fasson direta, sensa la mediassion dj'anteligense e dj'\u00e0nime celeste, ch'a son \u00ebdc\u00f2 lor cre\u00e0 un-a pr'un-a da D\u00e9.\nAn dzorp\u00ec, a arbat a la psicolog\u00eca d'Avic\u00ebnna, stimandla nen conforma a l\u00f2n ch'a l'ha mostr\u00e0 Arist\u00f2til; Avero\u00e9 a fortiss an efet che sia l'ant\u00eblet agent (col ch'a fa le forme antelig\u00ecbij) che l'ant\u00eblet passiv (col ch'a j'ars\u00e8iv) a son \u00f9nich p\u00ebr tuti j'\u00f2m, a son d\u00ebspart\u00ec dai c\u00f2rp e a coincido con l'anteligensa motris dla sfera ch'a fa des.\nA-i na ven che mach costa a l'\u00e9 inmaterial e donca inmortal, antant che ant ij s\u00ecngoj \u00f2m a-i \u00e9 gnente d\u00eb spititual e as peul nen parlesse d'inmortalit\u00e0 p\u00ebrsonal: l\u00f2n ch'a l'\u00e9 inmortal a l'\u00e9 mach l'\u00f9nich ant\u00eblet, sia ativ che passiv, l'istess p\u00ebr tuta la spece uman-a.\nP\u00ec an particolar, a riva a fort\u00ec che l'ant\u00eblet ativ e passiv a son doi moment \u00ebd na sola sostansa separ\u00e0.\nLa conossensa \u00ebd minca \u00f2m a l'\u00e9 poss\u00ecbil dagi\u00e0 che le plance (o \"fantasma\") otn\u00f9e p\u00ebr mojen dij sens a son rend\u00f9e antelig\u00ecbij da l'assion \u00ebd l'ant\u00eblet separ\u00e0.\nCosta spiegassion, pij\u00e0ita torna da l'averoism latin, a l'\u00e9 st\u00e0ita critic\u00e0 da Tom\u00e0 d'Aquin an \"De unitate intellectus contra averroistas\".\nLa teor\u00eca dl'ant\u00eblet \u00f9nich che, an coincidend con la dariera dj'anteligense celeste a l'\u00e9 etern par\u00e8j \u00ebd lor, a p\u00ebrmet a Avero\u00e9 \u00ebd fort\u00ec l'eternit\u00e0 dla spece uman-a e l'eternit\u00e0 dla siensa p\u00ebr l\u00f2n ch'a r\u00ebsguarda ij prinsipi prim e ij concet universaj.\nA l'\u00e9 nen che costi a son conoss\u00f9 dle vire s\u00ec e dle vire n\u00f2, ma a son sempe compr\u00e8is da l'\u00f9nich ant\u00eblet comun a tuti.\nL'umanit\u00e0 a l'\u00e9 'l ve\u00eccol soas\u00ec andoa la lus dl'ant\u00eblet a l'\u00e9 arvel\u00e0 e fin ch'a dura l'umanit\u00e0 a-i sar\u00e0 sempe ch\u00e8ich \u00f2m ch'a arseivr\u00e0 costa lus.\nAn arpijand un paragon aristot\u00e9lich, Avero\u00e9 a parla dl'ant\u00eblet agent tanme \u00ebl sol che an fasend ci\u00e0ir an sij color (visad\u00ec le plance sens\u00ecbij) a rend la potensa visiva (visad\u00ec l'ant\u00eblet passiv) bon-a a arcon\u00f2ssie.\nDagi\u00e0 che le plance sens\u00ecbij a son rend\u00f9e antelig\u00ecbij ant \u00ebl s\u00ecngol \u00f2m, as peul disse che la conossensa anteletiva a anc\u00e0pita \u00ebdc\u00f2 an chiel-s\u00ec e che donca chiel-s\u00ec a part\u00ecssipa, bele che mach \u00ebd fasson transit\u00f2ria, a la conossensa anteletiva.\nCosta partissipassion a l'\u00e9 d'\u00e0utra part la sola manera dont \u00ebl s\u00ecngol \u00f2m a peul partissip\u00e9 a l'inmortalit\u00e0.\nLe s\u00ecngole \u00e0nime uman-e a son mortaj e donca a peulo nen dzorvive a la d\u00ebsblura d\u00ebl c\u00f2rp.\nEterna e inmortal a l'\u00e9 la siensa, dont j'\u00f2m an soa vita a peulo partissip\u00e9 \u00ebd fasson transit\u00f2ria.\nPar\u00e8j a rivava \u00ebdc\u00f2 a negh\u00e9 la libert\u00e0."}
{"id": "5016", "revid": "12498", "url": "https://pms.wikipedia.org/wiki?curid=5016", "title": "Les Invalides", "text": "L'H\u00f4tel des Invalides a l'\u00e9 un compless monumental d'edifissi \u00ebd Paris ch'a formo un quadril\u00e0ter largh 390 m\u00e9ter e longh 540.\nA l'era n'ospidal militar e a l'\u00e9 st\u00e0it costru\u00ec p\u00ebr \u00f3rdin \u00ebd Luis XIV antra 'l 1671 e 'l 1676, su proget \u00ebd Lib\u00e9ral Bruant, l'architet \u00ebd la Salp\u00eatri\u00e8re.\nPar\u00e8j dla Salp\u00eatri\u00e8re a l'\u00e9 n'edifissi sever, articol\u00e0 an tante ale ch'a formo v\u00e0ire cort a l'anterior.\nL'H\u00f4tel des Invalides a \u00f2spita \u00ebl Mus\u00e9 dl'armada e \u00ebl Mus\u00e9 dle mach\u00ebtte dj'arcostrussion \u00ebst\u00f2riche.\nL'ala a n\u00f2rd.\nLa fassada d\u00ebl c\u00f2rp prinsipal, ch'a d\u00e0 a n\u00f2rd, a smon quatr \u00f3rdin d\u00eb fnestre e as duverta al s\u00e8nter con un grand portal j\u00f2nich a arcade, con d\u00ebdzora un riliev \u00ebd Guillaume Coustou d\u00ebl 1735, arf\u00e0it torna ant \u00ebl 1815, ch'a arpresenta Luis XIV a caval trames a le statue dla Prudensa e dla Giustissia.\nL'ala a sud.\nL'ala sud a serv da fassada a la cesa \u00ebd San Luis des Invalides, a tre nav\u00e0 con \u00ebd tribun-e an sle navatele, ch'a goerna v\u00e0ire testimonianse an arc\u00f2rd dij grand sold\u00e0 dl'amper.\nS\u00f2 c\u00f2ro a resta tac\u00e0 a col d\u00ebl D\u00f4me des Invalides, na ciadeuvra bar\u00f2ca, \u00ebd sigura l'euvra p\u00ec amportanta \u00ebd tut \u00ebl compless.\nCostru\u00ec da Jules Hardouin Mansart antra 'l 1679 e \u00ebl 1706, \u00ebl D\u00f4me a l'\u00e9 n'edifissi a pianta quadra, con fassada severa a doi \u00f3rdin, l'un dzora l'\u00e0utr, \u00ebd col\u00f2ne d\u00f2riche e corinse, fronton triangolar e c\u00f9pola, andor\u00e0 'd recent, ampost\u00e0 ansima a 'n tamborn \u00e0ut a col\u00f2ne cobi\u00e0.\nA l'\u00e9 \u00e0ut 107 m\u00e9ter.\nL'antern, a cros greca con capele ai canton ch'a goerno v\u00e0ire monument funerari a d'\u00f2m avos\u00e0 (tanme \u00ebl march\u00e8is \u00ebd Vauban e \u00ebl viscont \u00ebd Turenne) a l'\u00e9 fauss\u00e0 ant le proporsion p\u00ebr av\u00e8j p\u00ebrd\u00f9 s\u00f2 s\u00e8nter focal: an efet an s\u00ebl paviment, pr\u00f2pe sota la c\u00f9pola, Louis Visconti a l'ha f\u00e0it duvert\u00e9 la nicia ch'a \u00f2spita la tomba an p\u00f2rfid ross \u00ebd Napoleon Bon-a-part, con d\u00f3des \"Vit\u00f2rie\" monumentaj ch'a-j fan la vij\u00e0 scurp\u00ece da James Pradier e ch'a simboliso le prinsipaj vit\u00f2rie napole\u00f2niche.\n\u00cbl c\u00f2rp \u00ebd Napoleon a l'\u00e9 st\u00e0it trasport\u00e0 d\u00ebl 1840 da l'\u00ecsola \u00ebd Sant \u00c9lena."}
{"id": "5017", "revid": "19", "url": "https://pms.wikipedia.org/wiki?curid=5017", "title": "Dotrinal \u00ebd Mayfred", "text": "Introdussion.\n\u00cbl Dotrinal \u00ebd Mayfred a l'\u00e8 \u00ebl prim test piemont\u00e8is con na data sicura, \u00ebl 1225.&lt;BR&gt;\n\u00cbl magister Mayfred \u00ebd Belmond a lo dovrava p\u00ebr f\u00e9 sc\u00f2la a V\u00ebrs\u00e8j.&lt;BR&gt;\nTest.\n\u00cbl test a l'\u00e8 amportant p\u00ebrch\u00e8 a arp\u00f2rta par\u00f2le riv\u00e0 fin-a a noi\u00e0utri, p\u00ebr esempi:\n\"nizola\" = lat. avellana, it. nocciola, piem. nins\u00f2la;&lt;BR&gt;\n\"tros\" = lat. maguderis, it. torsolo, piem. tross; &lt;BR&gt;\n\"taramasca\" = lat. larva, it. strega, piem. masca.\n\u00cbl test a conten peui neuv Proverb e sentense.\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nGianrenzo P. Clivio - Profilo di storia della letteratura in piemontese"}
{"id": "5018", "revid": "11196", "url": "https://pms.wikipedia.org/wiki?curid=5018", "title": "Lamentassion \u00ebd V\u00ebrs\u00e8j", "text": "Introdussion.\nLa lamentassion \u00ebd V\u00ebrs\u00e8j a l'\u00e8 un \"Planctus Mariae\" dat\u00e0 d\u00ebl Quatsent.&lt;BR&gt;\nAs treuva ant un document d\u00ebl convent dij Dominican \u00ebd S. P\u00e0ul \u00ebd V\u00ebrs\u00e8j.\nTest.\nL'inissi dla Lamentassion:&lt;BR&gt;\n\"Io sum Zovan ch'i l'\u00f2 ben vist, &lt;BR&gt;\"\n\"Tutta la m\u00f2rt de Yhes\u00f9 Crist, &lt;BR&gt;\"\n\"Como lo prendero li Zo\u00e8, &lt;BR&gt;\"\n\"L'abandonoro tuti y s\u00e9. &lt;BR&gt;\"\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nGianrenzo P. Clivio - Profilo di storia della letteratura in piemontese"}
{"id": "5019", "revid": "11196", "url": "https://pms.wikipedia.org/wiki?curid=5019", "title": "Lamentassion \u00ebd Cher", "text": "Introdussion.\nLa lamentassion \u00ebd Cher a l'\u00e8 un \"Planctus Mariae\" dat\u00e0 d\u00ebl Quatsent.&lt;BR&gt;\nAs treuva ant un document dla Colegi\u00e0 \u00ebd Santa Maria dla Scala \u00ebd Cher.\nTest.\nL'inissi dla Lamentassion:&lt;BR&gt;\n\"Bin devema t\u00f9it pior\u00e9 cum gran dolor &lt;BR&gt;\"\n\"la dura m\u00f2rt del n\u00f2str bon creator, &lt;BR&gt;\"\n\"chi vols morir per reymer li peccator, &lt;BR&gt;\"\n\"susa la crox ass\u00ec gran desonor. &lt;BR&gt;\"\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nGianrenzo P. Clivio - Profilo di storia della letteratura in piemontese"}
{"id": "5020", "revid": "19", "url": "https://pms.wikipedia.org/wiki?curid=5020", "title": "Cavor", "text": ""}
{"id": "5024", "revid": "71", "url": "https://pms.wikipedia.org/wiki?curid=5024", "title": "Lamentassion \u00ebd Vers\u00e8j", "text": ""}
{"id": "5025", "revid": "16956", "url": "https://pms.wikipedia.org/wiki?curid=5025", "title": "Compan\u00eca dij Brand\u00e9", "text": "Vers la fin dj'agn 1920, dantorn al giornal Ij Brand\u00e9, la neuva generassion \u00ebd poeta piemont\u00e8is as gropa ansema ant la Compan\u00eca dij Brand\u00e9, ch'a l'ha an Pinin Pac\u00f2t s\u00f2 animator prinsipal.\n\u00cbl but a l'\u00e9 \u00ebd port\u00e9 la poes\u00eca a livej p\u00ec \u00e0ut e madur che coj ch'a l'av\u00eco carateris\u00e0 la generassion birichin\u00f2ira.\nLa prima proclamassion p\u00f9blica dla constitussion dla compan\u00eca a l'\u00e9 dla fin d\u00ebl 1931, ant n'art\u00eccol \u00ebd Pac\u00f2t surt\u00ec ansima a la Rivista italiana di letteratura dialettale, antant che soa prima manifestassion coltural, dla fin d\u00ebl 1930, a l'era st\u00e0ita la publicassion \u00ebd n'archeujta \u00ebd diss\u00e8t poeta piemont\u00e8is, p\u00ebr onor\u00e9 ij sent agn dla n\u00e0ssita \u00ebd Mistral.&lt;br&gt;\nAi 10 d'avril d\u00ebl 1974, la Compan\u00eca a l'\u00e9 \u00ebdc\u00f2 constituisse con n'at ofissial, n\u00eb strument d\u00ebl nodar Giovanni Battista Picco, scriv\u00f9 an presensa \u00ebd Dumini Badalin, Milo Br\u00e9, Giuseppe Gastaldi, Alfredo Nicola, Censin Pich, Michele Ponte, Armand Motura, Oreste Porello.\nDa soa n\u00e0ssita e fin-a al di d'ancheuj, la compan\u00eca a l'ha f\u00e0it ch\u00ebrse generassion \u00ebd poeta e a l'ha soagn\u00e0, an manera direta o indireta, v\u00e0ire amportante inissiative \u00ebd tua e valorisassion dla lenga e dla coltura Piemont\u00e8is, dzortut ant \u00ebl camp editorial.\nN'esempi a son ij giornaj Ij Brand\u00e9, Musicalbrand\u00e9, Piemont\u00e8is Ancheuj."}
{"id": "5026", "revid": "71", "url": "https://pms.wikipedia.org/wiki?curid=5026", "title": "Lussemborg", "text": ""}
{"id": "5028", "revid": "19", "url": "https://pms.wikipedia.org/wiki?curid=5028", "title": "Pr\u00e8isa \u00ebd Pancal\u00e9", "text": ""}
{"id": "5029", "revid": "1665", "url": "https://pms.wikipedia.org/wiki?curid=5029", "title": "Palass Madama", "text": "Palass Madama a l'\u00e9 l'antich castel \u00ebd Turin.\nA resta an piassa Castel.\nAs ciama par\u00e8j p\u00ebrch\u00e8 a l'era la residensa prefer\u00eca dle Madame reaj Cristin-a \u00ebd Fransa e Gioana Batista \u00ebd Sav\u00f2ja-Nemours.\nA l'\u00e9 n'ansem architet\u00f2nich \u00ebd part fabric\u00e0 an v\u00e0ire \u00e9poche.\nLa st\u00f2ria.\nAnt \u00ebs leu-s\u00ec, al s\u00e8nter dla banda oriental \u00ebd la sit\u00e0 roman-a, a-i era la p\u00f2rta Decuman-a, dont le reste as peulo ancor v\u00ebdd-se a l'anterior.\nLa p\u00f2rta a l'av\u00eca goern\u00e0 \u00ebdc\u00f2 ant l'Et\u00e0 \u00ebd mes la fonsion d'euvra militar e a soe muradure Gulielm VII, march\u00e8is \u00ebd Monfr\u00e0, a l'ha f\u00e0it pog\u00e9 na ca-f\u00f2rta cand d\u00ebl 1275 a l'\u00e9 vn\u00f9 p\u00ebr quatr agn padron \u00ebd Turin; la ca f\u00f2rta a l'\u00e9 peui pass\u00e0 a Tom\u00e0 III \u00ebd Sav\u00f2ja.&lt;br&gt;\nAnt \u00ebl castel, dit \"\u00ebd p\u00f2rta Fibelon-a\" (da \"filii Belloni\", p\u00ebrch\u00e8 un Bellonus de Turre a l'era restane propietari ant \u00ebl s\u00e9col ch'a fa XI), ij Sav\u00f2ja prinsi d'Acaja, ch'a stas\u00eco a Pinareul, a l'han abit\u00e0 \u00ebd tansantan durant \u00ebl s\u00e9col ch'a fa XIV.\nAntra 'l 1402 e \u00ebl 1418 Ludovich d'Acaja a l'ha giont\u00e0 a la veja fort\u00ebssa n'ampi c\u00f2rp a est con le doe tor a s\u00ebddes bande, a imitassion \u00ebd cole roman-e.\nDurant l'ocupassion frans\u00e8isa d\u00ebl s\u00e9col ch'a fa XVI \u00ebl castel \u00ebd p\u00f2rta Fibelon-a a l'\u00e9 st\u00e0it bandon\u00e0: ij goernador frans\u00e8is, par\u00e8j che peui Emanuel Filibert e ij duca apress, a l'han prefer\u00ec abit\u00e9 ant \u00ebl palass d\u00ebl v\u00ebsco l\u00ec-davzin, ant\u00e9 che peui a l'\u00e9 st\u00e0it costru\u00ec Palass real.\nPalass Madama a l'\u00e9 peui vn\u00f9it residensa real, sede d\u00ebl Senat dal 1848 al 1865, e p\u00ec tard sede d'arpresentansa dla comun-a \u00ebd Turin.\nAl di d'ancheuj a \u00f2spita \u00ebl Mus\u00e9 C\u00ecvich d'Art Antica.\nLa strutura.\nIj doi fianch \u00ebd l'edifissi a smon-o dj'element architet\u00f2nich d\u00ebl 1200, ma a armonto tuti doi al s\u00e9col ch'a fa XV.&lt;br&gt;\nLa fassada darera, archinc\u00e0 'd bele tr\u00ecfore e con dacant le doe tor dl'Et\u00e0 'd mes, a l'\u00e9 dl'ancamin d\u00ebl s\u00e9col ch'a fa XV.\nLa covertura dla cort, la creassion d\u00ebl grand salon al prim pian (torna proget\u00e0 ant \u00ebl Setsent da Filippo Juvarra) e d'\u00e0utre euvre \u00ebd restaurassion a son atribu\u00ece a Carl \u00ebd Castlamont, ch'a l'ha faje ant la prima mit\u00e0 d\u00ebl Ses-sent.\nDa na mira architet\u00f2nica, la part p\u00ec anteressanta d\u00ebl palass a l'\u00e9 la fassada prinsipal, realis\u00e0 antra 'l 1718 e \u00ebl 1721 da Juvarra p\u00ebr Madama real.\nL'element ciav dla composission a l'\u00e9 l'\u00f3rdin gigant, che da l'\u00e0ut basament an bugn\u00e0 a colega \u00ebl pian prinsipal a col mesanin dzorastant.\nLa fassada an soe part lateraj a l'\u00e9 antrames\u00e0 'd lesen-e, ch'a dvento \u00ebd col\u00f2ne rain\u00e0 ant \u00ebl c\u00f2rp sentral, na frisa avans\u00e0.\n\u00cbl coronament a l'\u00e9 constitu\u00ec da n'\u00e0uta balustra archinc\u00e0 \u00ebd vas e d\u00eb scolture \u00ebd G. Baratta.\nAn tra ij bis\u00f3 andrinta al palass a-i son: la grandiosa intrada decor\u00e0 con d\u00eb stuch a tinte ci\u00e0ire e l\u00eb scalon monumental a doe branche \u00ebd Juvarra; j'apartament \u00ebd le Madame reaj; \u00ebl salon d\u00ebl Senat.\nLa fassada e l\u00eb scalon a l'\u00e9 mach l\u00f2n ch'a l'\u00e9 st\u00e0it costru\u00ec d'un proget p\u00ec grand ch'a prev\u00ebd\u00eca un front largh \u00ebl dobi \u00ebd col d\u00ebl di d'ancheuj con doi c\u00f2rp \u00ebd f\u00e0brica p\u00ec andar\u00e9.&lt;br&gt;\nA l'\u00e9 belf\u00e9 ch'a sia st\u00e0it l'istess Juvarra a coordin\u00e9 ij travaj \u00ebd mobiliament dj'apartament \u00ebd parada, ch'a smon-o n'esempi complet dla decorassion piemont\u00e8isa dij s\u00e9coj XVII e XVIII: a goerno \u00ebd piture \u00ebd Miel, Dufour, Cignaroli, Guidobono, Oliviero, Graneri, tapiss \u00ebd Demignot, mobilia \u00ebd Piffetti."}
{"id": "5030", "revid": "11196", "url": "https://pms.wikipedia.org/wiki?curid=5030", "title": "Sentensa \u00ebd Riv\u00e0uta", "text": "Introdussion.\nLa sentensa \u00ebd Riv\u00e0uta a l'\u00e8 un document d\u00ebl 1446, relativ a na sentensa pronunsi\u00e0 dal Vicari dl'Ab\u00e0 d\u00ebl monast\u00e9 \u00ebd Riv\u00e0uta.\nA r\u00ebsgoarda n'amprom\u00ebssa 'd mariage nen mantn\u00f9a.&lt;BR&gt;\n\u00cbl document a l'\u00e8 amportant p\u00ebrch\u00e9 a dimostra che as ancaminava a dovr\u00e9 \u00ebl piemont\u00e8is p\u00ebr \u00ebd document legaj.\nA l'\u00e9 conserv\u00e0 a l'archivi d\u00eb stat \u00ebd Turin.\nTest.\nLa presentassion d\u00ebl Vicari:&lt;BR&gt;\n\"(Fra Anthony Bara de Cher (prior zostrer de lo monaster de li Saynt Apostol, &lt;BR&gt;\"\n\"zoe de Sanct Peer e de Saynt Andrea de Rupp Vuauta, de l'ordem de Cistel e de lo Vescov\u00e0 de Turin. &lt;BR&gt;\"\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nGianrenzo P. Clivio - Profilo di storia della letteratura in piemontese"}
{"id": "5031", "revid": "11196", "url": "https://pms.wikipedia.org/wiki?curid=5031", "title": "At \u00ebd Poirin", "text": "Introdussion.\nL'at \u00ebd Poirin a l'\u00e9 un pap\u00e9 d\u00ebl 1 d'ot\u00f3ber d\u00ebl 1465 che a l'\u00e9 goern\u00e0 ant l'archivi comunal \u00ebd Poirin. &lt;BR&gt;\n\u00cbl document a l'\u00e9 amportant p\u00ebrch\u00e8 a dimostra che as ancaminava a dovr\u00e9 \u00ebl piemont\u00e8is p\u00ebr \u00ebd pap\u00e9 legaj.\nTest.\nUn t\u00f2ch d\u00ebl document: &lt;BR&gt;\n\"... se d'bia elezer quatri \u00f2mi inter lo present consegl, li qual debiun ander a la soa presentia per part de la comunit\u00e0 &lt;BR&gt;\"\n\"a deuerlo re(n)gratiar de tant bon amor e de tant bin ch'el demostra como segnor benign chi ama la iusticia e la rason, ... &lt;BR&gt;\"\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nGianrenzo P. Clivio - Profilo di storia della letteratura in piemontese"}
{"id": "5032", "revid": "3", "url": "https://pms.wikipedia.org/wiki?curid=5032", "title": "Gl\u00f2sse a Ovidi", "text": "Introdussion.\nLe gl\u00f2sse a Ovidi a son apopr\u00e9 90 par\u00f2le traduv\u00f9e dal latin al piemont\u00e8is dzora a n'edission dla \"Metamorfosi\" d'Ovidi. &lt;BR&gt;\n\u00cbl document a l'\u00e8 conserv\u00e0 ant la Biblioteca Nassional \u00ebd Turin.\nTest.\nUn p\u00e0ira \u00ebd tradussion ant\u00ebressante: &lt;BR&gt;\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nGianrenzo P. Clivio - Profilo di storia della letteratura in piemontese"}
{"id": "5033", "revid": "11196", "url": "https://pms.wikipedia.org/wiki?curid=5033", "title": "Test carmagnol\u00e8is", "text": "Introdussion.\nIj test carmagnol\u00e8is a son tre toch an pr\u00f2sa d\u00ebl Quatsent, che a l'ero conserv\u00e0 ant la Biblioteca Nassional \u00ebd Turin. &lt;BR&gt;\nBelavans \u00ebl document original a l'\u00e8 and\u00e0it p\u00ebrd\u00f9 ant un incendi d\u00ebl 1904. &lt;BR&gt;\n\u00cbl document original a contn\u00eca \u00ebdc\u00f2 le \"Laudi \u00ebd Carmagn\u00f2la\".\nTest.\nL'inissi d\u00ebl ters t\u00f2ch: &lt;BR&gt;\n\"Belli freli ch'i sei vegn\u00f9 in questa present matina, av\u00e9 fait el v\u00f2str debit; &lt;BR&gt;\"\n\"queli ch'i son nent vegn\u00f9, ne poeno pa dir ans\u00ec.\"\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nGianrenzo P. Clivio - Profilo di storia della letteratura in piemontese"}
{"id": "5034", "revid": "11196", "url": "https://pms.wikipedia.org/wiki?curid=5034", "title": "Recomendaciones \u00ebd Salusse", "text": "Introdussion.\nLe recomendaciones \u00ebd Salusse a son disdeut orassion ch'a compagno le l\u00e0ode an italian d\u00ebl laodari 'd Salusse. &lt;BR&gt;\nJ'orassion a son rivane conserv\u00e0 ant un c\u00f2des dla Confraternita d\u00ebl Gonfalon \u00ebd Salusse.\nTest.\nEsempi: orassion p\u00ebr ij frut dla t\u00e8ra: &lt;BR&gt;\n\"[...] per lo fruyt de la terra, che per la soa misericordia e piet\u00e0 &lt;BR&gt;\"\n\"lo vard de tempesta e de mal ivern e de vast de ree gent ...&lt;BR&gt;\"\n&lt;BR&gt;\nAnt l'istess c\u00f2des as treuva la Lauda \u00ebd Salusse.&lt;BR&gt;\n&lt;BR&gt;\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nGianrenzo P. Clivio - Profilo di storia della letteratura in piemontese"}
{"id": "5035", "revid": "11196", "url": "https://pms.wikipedia.org/wiki?curid=5035", "title": "Ordinament \u00ebd Dron\u00e9", "text": "Introdussion.\nJordinament \u00ebd Dron\u00e9 a l'ero la \"r\u00e9gola\" dla Compan\u00eca dla Dissiplin-a. &lt;BR&gt;\n\u00cbl document original a l'\u00e9 conserv\u00e0 da la Confrat\u00e8rnita \u00ebd Dron\u00e9 e a l'\u00e8 dat\u00e0 a la met\u00e0 d\u00ebl Quatsent.\nTest.\nUn dij cap\u00ectoj: &lt;BR&gt;\n\"Lo sexto capitulo trata de audire la messa e la predica, z\u00f2 \u00e8 che omni frel d\u00e9 oder omnia semana doe mise e tuta v\u00f2ta che se faza predicaci\u00f3, &lt;BR&gt;\"\n\"sia in la dicta casa de la disuplina on sia in la giesia parrochial, sarvo se n\u00f2 fusa per nessesit\u00e0.&lt;BR&gt;\"\n&lt;BR&gt;\nAnt l'istess c\u00f2des as treuva la Lauda \u00ebd Dron\u00e9.&lt;BR&gt;\n&lt;BR&gt;\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nGianrenzo P. Clivio - Profilo di storia della letteratura in piemontese"}
{"id": "5036", "revid": "11196", "url": "https://pms.wikipedia.org/wiki?curid=5036", "title": "Passion d'Arvel", "text": "Introdussion.\nLa Passion d'Arvel a l'\u00e8 un drama sacr, dat\u00e0 tra \u00ebl 1479 e \u00ebl 1490 e rapresent\u00e0 a Arvel. &lt;BR&gt;\nTest.\nLa Passion a vorer\u00eca esse an toscan, ma l'\u00e0utor a dis: &lt;BR&gt;\n\"La Passione in tal lingua \u00e8 fatta &lt;BR&gt;\"\n\"che da noy \u00e8 pocco usitata, &lt;BR&gt;\"\n\"imper\u00f2 nonn \u00e8 da maraveglare &lt;BR&gt;\"\n\"se non l'abiamo bene saputa fare.\"\nP\u00ebr noi\u00e0utri a l'\u00e8 un boneur che la Passion a s\u00eca pien-a \u00ebd piemontesism, p\u00ebr esempi: &lt;BR&gt;\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nGianrenzo P. Clivio - Profilo di storia della letteratura in piemontese"}
{"id": "5037", "revid": "19", "url": "https://pms.wikipedia.org/wiki?curid=5037", "title": "Scriture latin-e tarde", "text": "Introdussion.\nAnt \u00ebl Quatsent, \u00ebl latin a riuss\u00eca p\u00ec nen a bast\u00e9 p\u00ebr traduve la lenga \u00ebd t\u00f9it ij d\u00ec. Ant ij document d\u00ebl temp as treuvo tante parole piemont\u00e8ise che a son st\u00e0ite pen-e\nlatinis\u00e0. &lt;BR&gt;\nSi a son arport\u00e0 cheich esempi gav\u00e0 da n'inventari d\u00ebl castel \u00ebd R\u00ecvole d\u00ebl 1417.\nTest.\nLa prima par\u00f2la a l'\u00e8 l'original latinis\u00e0, la sconda a l'\u00e8 la parola piemont\u00e8isa d'ancheuj.\n\"amboczorium\" = ambossor &lt;BR&gt;\n\"botallos\" = botal, botaj &lt;BR&gt;\n\"bouc\" = boch (par\u00f2la che a riva diretament dal s\u00e9ltich/germanich o, fin-a, da l'indoeuropengh) &lt;BR&gt;\n\"crota\" = cr\u00f2ta &lt;BR&gt;\netc...\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nGianrenzo P. Clivio - Profilo di storia della letteratura in piemontese"}
{"id": "5038", "revid": "71", "url": "https://pms.wikipedia.org/wiki?curid=5038", "title": "Carlo Baretti", "text": "Poeta an lenga piemont\u00e8isa.&lt;br&gt;\nCarlo Baretti a l'era nass\u00f9 \u00ebl 25 d'avril d\u00ebl 1888 a Roma, ant\u00e9 che s\u00f2 pare, l\u00eb scritor \u00ebd comedie Eraldo Baretti, as trovava p\u00ebr travaj, e a l'\u00e9 m\u00f2rt a Turin \u00ebl 1m d\u00eb dz\u00e8mber d\u00ebl 1946.&lt;br&gt;\nCarlo Baretti a fas\u00eca l'avocat."}
{"id": "5039", "revid": "71", "url": "https://pms.wikipedia.org/wiki?curid=5039", "title": "Tuchinagi", "text": "\u00cbl tuchinagi a l'\u00e9 \u00ebl moviment d'arvira dij \"Tuchin\", paisan e montagnin d\u00ebl Canav\u00e8is e dla Val d'Osta che, da la fin d\u00ebl s\u00e9col ch'a fa XIV a mit\u00e0 d\u00ebl s\u00e9col ch'a fa XVI, a combato contra j\u00eb sgnor an v\u00e0ire bataje.\n\u00cbl moviment a pija l'andi da arvire ch'a-i ero staje an Auvergne e Lengad\u00f2ca a ancamin\u00e9 dal 1361, an conseguensa dle crisi econ\u00f2miche dla mit\u00e0 d\u00ebl T\u00ebrzent, agrav\u00e0 da le devastassion dla gu\u00e8ra dij sent agn e da le taje esager\u00e0 dla coron-a.\nSi batibeuj a son \u00ebst\u00e0it cras\u00e0 con violensa dantorn a j'agn Otanta da Gioann \u00ebd Valois, duca \u00ebd Berry.\nIj prim epis\u00f2di an Piemont a son j'arvire \u00ebd Biela e d'Andorn d\u00ebl 1377, e dal 1385 la flin-a dla popolassion a s-ci\u00f2pa an Canav\u00e8is e Val d'Osta.\nJ'arvir\u00e0 a treuvo l'ap\u00f2gg an fonsion anti-Sav\u00f2ja \u00ebd Teod\u00f2r II, march\u00e8is \u00ebd Monfr\u00e0.&lt;br&gt;\nLe bande \u00ebd Tuchin a son form\u00e0 da 'd disper\u00e0, ch'a j'ero trat\u00e0 par\u00e8j d'utiss o \u00ebd bes-ce, ma l'arvira a s\u00eb spantia e la sitoassion as pasia mach vers \u00ebl 1391, cand j\u00eb sgnor a rivo a n'ac\u00f2rdi con le comunit\u00e0 e Medeo VII a-j fa da garant.\nIj ribej p\u00ec ostin\u00e0 a son pend\u00f9.\nP\u00ebr evit\u00e9 che 'l fen\u00f2meno d\u00ebl tuchinagi a pod\u00e8issa arpet-se, \u00ebl Cont Ross a arforma \u00ebl sistema fiscal, an sbassand le taje.\n\u00cbl per\u00ecod dl\u00eb scond tuchinagi a s-ci\u00f2pa vers \u00ebl 1441 e a dura p\u00ec 'd sent agn.\nLe l\u00f2te a son dzortut an val Soana, ant\u00e9 che ij montagnin a s'arviro a le prepotense dij n\u00f2bij.\nD\u00f2p v\u00e0ire ond\u00e0 \u00ebd repression, arvire e ricomposission tra le part, ant \u00ebl 1545 \u00ebl duca \u00ebd Sav\u00f2ja a d\u00e0 s\u00f2 p\u00ebrdon aj ribej e a promet che ij n\u00f2bij a l'avr\u00eco p\u00ec nen molest\u00e0 ij montagnin.\n\u00cbl moviment pian pian as d\u00ebstissa, ma a resta d'arferiment ideal p\u00ebr la popolassion."}
{"id": "5040", "revid": "22965", "url": "https://pms.wikipedia.org/wiki?curid=5040", "title": "Santuari dla Consol\u00e0", "text": "\u00cbl Santuari dla Consol\u00e0 a l'\u00e9 an piassa dla Consol\u00e0 a Turin.&lt;br&gt;\nAs ch\u00ebrd ch'a sia st\u00e0it fond\u00e0 da re Arduin.&lt;br&gt;\nAs treuva ant\u00e9 ch'a-i era na cesi\u00f2ta consacr\u00e0 a Sant Andrea d\u00ebsbl\u00e0 aj temp dj'anvasion dij Visig\u00f2t.\nDla cesa p\u00ec antica a-i resto ch\u00e8ich part, anglob\u00e0 ant le costrussion p\u00ec tarde.\n\u00cbl b\u00f2rgno \u00ebd Brian\u00e7on.\nAndrinta a sa cesa a-i era na mist\u00e0 dla Mad\u00f2na, ch'a l'era sp\u00ebrdusse.&lt;br&gt;\nAs conta che un di, un b\u00f2rgno \u00ebd Brian\u00e7on a l'avr\u00eca av\u00f9 n'aparission dla Mad\u00f2na e che chila a l'avr\u00eca arcomandaje d'and\u00e9 a Turin p\u00ebr pod\u00e8j torna s-ciair\u00e9.\nRiv\u00e0 a Turin, an s\u00ebl leu dla veja cesi\u00f2ta, \u00ebl b\u00f2rgno a l'avr\u00eca torna pod\u00f9 v\u00ebdde e a l'avr\u00eca s-ciair\u00e0 la mist\u00e0 p\u00ebrd\u00f9a dla Mad\u00f2na.\nLa cesa moderna.\nA l'ancamin d\u00ebl s\u00e9col ch'a fa XVII la cesa a l'era st\u00e0ita restaur\u00e0 da Ascanio Vitozzi.&lt;br&gt;\nP\u00ebr mem\u00f2ria d\u00ebl mir\u00e0col, dal 1678 al 1703 a l'han costru\u00ec la cesa ch'a-i \u00e9 al di d'ancheuj, sij dissegn \u00ebd Guarino Guarini.&lt;br&gt;\nD\u00ebl 1714 \u00ebl presbiteri a l'\u00e9 st\u00e0it agrand\u00ec e a l'han faje n'autar neuv, su proget \u00ebd Filippo Juvarra.\nD\u00ebl 1854-1864 a l'\u00e9 la neuva fassada \u00ebd Pietro Anselmetti e d\u00ebl 1896-1904 l'agrandiment d\u00ebl presbiteri, cud\u00ec da Carlo Ceppi.\nAndrinta, la cesa a cudiss d'euvre \u00ebd Perucca, Clemente (s\u00e9col ch'a fa XIX), \u00ebd Moncalv (s\u00e9col ch'a fa XVIII), \u00ebd Crosato e \u00ebd Gonin.\nAnt la capela a snistra d\u00ebl presbiteri a son goern\u00e0 doe bele statue \u00ebd Vincenzo Vela, d\u00ebl 1861, ch'a figuro j'argin-e Mar\u00eca Teresa e Mar\u00eca Adel\u00e0ide an ginojon.\nDa banda dla cesa a s'\u00e0ossa \u00ebl cioch\u00e9 'd Sant Andrea, d\u00ebl s\u00e9col ch'a fa XI, \u00f9nich esempi \u00ebd rom\u00e0nich ch'a-i resta a Turin.&lt;br&gt;\nDurant la restaurassion dla cesa ant \u00ebl 1885 a son \u00ebst\u00e0ite d\u00ebscoat\u00e0 dle reste \u00ebd na tor angolar dla sinta roman-a.\nDurant ij bombardament dij 12-13 d'ost 1943, la part esterna dla capela a drita dl'autar magior a l'era droc\u00e0, con dann p\u00ebr l'autar magior, e la can\u00f2nica antra contr\u00e0 Giulio e la cort a l'era st\u00e0ita d\u00ebsbl\u00e0."}
{"id": "5041", "revid": "9930", "url": "https://pms.wikipedia.org/wiki?curid=5041", "title": "Criteri \u00ebd Cauchy", "text": "Criteri \u00ebd Cauchy p\u00ebr le sequense.\nD\u00e0ita na sequensa formula_1 ant n\u00eb spassi m\u00e9trich, as dis che sa sequensa a l'\u00e9 na sequensa \u00ebd Cauchy o ch'a sodisfa 'l criteri \u00ebd Cauchy si p\u00ebr minca n\u00f9mer real formula_2 a-i \u00e9 'n n\u00f9mer natural N tal che p\u00ebr tuti ij naturaj formula_3 e formula_4 la distansa an tra formula_5 e formula_6 a l'\u00e9 p\u00ec cita che formula_7.\nEsempi.\nButoma p\u00ebr esempi che formula_8 a sia nen dech\u00ebrsenta e limit\u00e0 d\u00ebdzora.\nS\u00f2n a veul d\u00ec che:\nSi formula_8 a fussa nen \u00ebd Cauchy, a-i sar\u00eca formula_12 tal che\nAn particolar, pij\u00e0 N=0, i trovoma formula_14 taj che formula_15.\nPijoma adess formula_16; i trovoma formula_17 taj che formula_18.\nAndasend anans p\u00ebrpar\u00e8j, i trovoma na sot-sequensa formula_19 tal che formula_20, contra l'ip\u00f2tesi \u00ebd limitat\u00ebssa.\nP\u00ebr esempi, consideroma la sequensa defin\u00eca \u00ebd fasson andutiva da\nant\u00e9 che formula_23 a l'\u00e9 'n natural, b&gt;0 e a&gt;0 a son taj che formula_24.\nAntlora as peul mostresse p\u00ebr andussion che formula_25, e an efet formula_26, e donca la sequensa formula_27 a l'\u00e9 \u00ebd Cauchy.&lt;br&gt;\nSi formula_28, antlora formula_29: an efet formula_30 dagi\u00e0 che da \u03bb=0 a j\u00eb vnir\u00eca che formula_31, contra formula_32; e antlora an passand al l\u00ecmit ant la relassion arcorenta i l'oma formula_33.&lt;br&gt;\nTutun, fiss\u00e0 un rassional positiv b, an general a-i \u00e9 nen un rassional \u03bb tal che formula_29.\nDonca cost a resta n'esempi \u00ebd na sequensa \u00ebd Cauchy an formula_35 nen convergenta (an formula_35).\nPr'\u00ebs-ciair\u00e9 ch'a l'\u00e9 limit\u00e0, as fa v\u00ebdde che\nAn efet, formula_40 e donca\nS'a fussa formula_43, i l'avr\u00eco formula_44, d'ant\u00e9 ch'a-i ven che\ncon formula_46.\nS\u00f2n a \u00ecmplica che\nPij\u00e0 n&gt;q, as treuva che\nandoa\nMa formula_50, dagi\u00e0 che\nDonca formula_52 a peul nen converge a 'n n\u00f9mer antregh.\nCriteri \u00ebd Cauchy e convergensa.\nProposission. Minca sequensa \u00ebd Cauchy an n\u00eb spassi m\u00e9trich a l'\u00e9 limit\u00e0.\n\"Dimostrassion.\" I soma ch'a-i \u00e9 n'\u00ecndes N tal che\nAn particolar,\ne donca formula_8 a l'\u00e9 contn\u00f9 ant la bala \u00ebd s\u00e8nter formula_56 e raj 1.\nS\u00f2n a veul d\u00ec che la sequensa a l'\u00e9 limit\u00e0 a la finitiva e donca limit\u00e0.\nProposission. Minca sequensa convergenta an n\u00eb spassi m\u00e9trich a l'\u00e9 na sequensa \u00ebd Cauchy.\n\"Dimostrassion.\" Consideroma na sequensa formula_8 e butoma che formula_58.\nFissoma formula_12.\nDonca a-i \u00e9 n'\u00ecndes N tal che p\u00ebr minca n&gt;N i l'oma formula_60.\nPij\u00e0 antlora quals\u00ebss\u00eca n,m&gt;N, i l'oma che\nProposission. Na sequensa \u00ebd Cauchy ch'a l'abia na sot-sequensa convergenta a l'\u00e9 convergenta.\n\"Dimostrassion.\" Butoma che\ne fissoma \u03b5&gt;0.\nI trovoma an corispondensa formula_63, andoa i podoma f\u00e9 cont che formula_64, taj che\nAntlora, pij\u00e0 quals\u00ebss\u00eca formula_67 i l'oma\nNop\u00e0, a l'\u00e9 nen dit che an general na sequensa \u00ebd Cauchy an n\u00eb spassi m\u00e9trich a convergia an s\u00eb spassi.\nD'\u00e0utra part, na sequensa \u00ebd Cauchy \u00ebd n\u00f9mer reaj o compless a convergg (an formula_69 o formula_70, rispetivaman).\nN\u00eb spassi m\u00e9trich X a l'\u00e9 dit \"complet\" si minca sequensa \u00ebd Cauchy a l'ha 'n l\u00ecmit andrinta a X.\nDait n\u00eb spassi m\u00e9trich quals\u00ebss\u00eca (X,d), a-i \u00e9 n\u00eb spassi m\u00e9trich complet formula_71 tal che (X,d) a l'\u00e9 'n sot-\u00ebspassi d'formula_72 e X a l'\u00e9 sat\u00ec an formula_73.\nCost \u00ebspassi a l'\u00e9 \u00f9nich a manch \u00ebd n'isometr\u00eca e a l'\u00e9 ciam\u00e0 \u00ebl \"completament\" d'(X,d).\nA val la propiet\u00e0 che X a l'\u00e9 separ\u00e0bil si e mach si formula_73 a-l l'\u00e9.\nEsempi.\nConsideroma na sequensa formula_8 e butoma ch'a-i sia un n\u00f9mer k, con 0&lt;k&lt;1, tal che\nAntlora la sequensa formula_8 a l'\u00e9 na sequensa \u00ebd Cauchy e, si l\u00eb spassi m\u00e9trich a l'\u00e9 complet, a convergg.&lt;br&gt;\nAn efet, da le relassion\ne via f\u00f2rt, i na tiroma che\nDonca, fiss\u00e0 un p&gt;0 quals\u00ebss\u00eca,\nquantit\u00e0 che, p\u00ebr n grand ch'a basta, a peul esse rend\u00f9a p\u00ec cita \u00ebd quals\u00ebss\u00eca formula_12.\nAplicassion a le serie.\nAn aplicand a na serie real o complessa \u00ebl criteri \u00ebd Cauchy p\u00ebr le sequense, i otnoma che la serie formula_85 a convergg si e mach si pij\u00e0 quals\u00ebss\u00eca formula_12 a-i \u00e9 formula_87 tal che p\u00ebr minca n&gt;N e minca p a val\nTanme corolari a-i na ven che la sequensa dij t\u00e8rmin \u00ebd na serie convergenta a l'\u00e9 infinit\u00e9sima.\nArmarcoma per\u00f2 che a-i \u00e9 dle serie con t\u00e8rmin general infinit\u00e9sim e nen convergente, tanme la serie arm\u00f2nica.\nCriteri \u00ebd Cauchy p\u00ebr le fonsion.\nD\u00e0it n\u00eb spassi topol\u00f2gich X e n\u00eb spassi m\u00e9trich E, as dis che na fonsion formula_89 a sodisfa \u00ebl criteri \u00ebd Cauchy ant n'anviron d\u00ebl pont formula_90 si p\u00ebr quals\u00ebss\u00eca real formula_2 a-i \u00e9 n'anviron V d'a tal che, p\u00ebr minca formula_92 la distansa an tra f(x) e f(y) a l'\u00e9 p\u00ec cita che formula_7.\nCriteri \u00ebd convergensa \u00ebd Cauchy.\nCh'as cons\u00ecdero na fonsion formula_94 e un pont formula_95, taj che I a conten-a n'anviron for\u00e0 d'formula_96.\nAntlora, condission necessaria e suficenta p\u00ebrch\u00e8 a esista formula_97 tal che formula_98 a l'\u00e9 che p\u00ebr minca formula_12 a-i sia n'anviron for\u00e0 d'formula_96, formula_101, tal che p\u00ebr quals\u00ebss\u00eca formula_102 a vala la relassion formula_103.\nDimostrassion.\nSi formula_98, antlora fiss\u00e0 \u03b5&gt;0 a-i \u00e9 n'anviron for\u00e0 V d'formula_96 tal che\nAntlora, pij\u00e0 formula_102, i l'oma\nP\u00ebr \u00ebl convers, ch'as cons\u00ecdera na sequensa formula_109 convergenta a formula_96, con tuti ij t\u00e8rmin diferent da formula_96.\nFiss\u00e0 \u03b5&gt;0, denotoma formula_112 l'anviron for\u00e0 d'formula_96 garant\u00ec da j'ip\u00f2tesi.\nA-i \u00e9 antlora n'\u00ecndes N tal che p\u00ebr minca n&gt;N i l'oma formula_114.\nDonca, p\u00ebr minca n,m&gt;N, a val la relassion formula_115 e la sequensa formula_116 a sodisfa \u00ebl criteri \u00ebd Cauchy dle sequense.\nDagi\u00e0 che formula_69 a l'\u00e9 complet, costa sequensa a l'ha un l\u00ecmit, ciamomlo l.\nPij\u00e0 quals\u00ebss\u00eca sequensa formula_118 convergenta a formula_96 con tuti ij t\u00e8rmin diferent da formula_96, la sequensa otn\u00f9a an m\u00ebs-ciand formula_109 e formula_118, visad\u00ec\na convergg a formula_96 e dagi\u00e0 che formula_126 a l'\u00e9 torna na sequensa \u00ebd Cauchy con na sot-sequensa convergenta a l, a-i na ven che\ne che\nDonca, formula_98."}
{"id": "5042", "revid": "71", "url": "https://pms.wikipedia.org/wiki?curid=5042", "title": "R\u00e9gola \u00ebd Cauchy", "text": "La r\u00e9gola \u00ebd Cauchy, o criteri dla r\u00e8is, a l'\u00e9 un criteri p\u00ebr la convergensa dle serie.&lt;br&gt;\nCh'as considera na sequensa formula_1 \u00ebd n\u00f9mer reaj positiv e ch'as den\u00f2ta formula_2.\nAntlora la r\u00e9gola \u00ebd Cauchy a fortiss che si L&lt;1 la serie formula_3 a convergg e si L&gt;1 la serie a divergg.\nLa dimostrassion.\nAn efet, ant \u00ebl prim cas i l'oma che, a la finitiva, la serie a l'\u00e9 magior\u00e0 da la serie geom\u00e9trica formula_4, con formula_5, ch'a convergg; ant l\u00eb scond cas, formula_6 p\u00ebr na quantit\u00e0 infin\u00eca d'\u00ecndes n e donca \u00ebl t\u00e8rmin general a l'\u00e9 nen infinit\u00e9sim e la serie a divergg.\nAn particolar a-i na ven che si formula_7, antlora la serie formula_8 a convergg; antant che si formula_9, antlora la serie a divergg.\nNot\u00e9 che si cost l\u00ecmit a-i \u00e9 ma a l'\u00e9 1, as peul disse gnente a prop\u00f2sit dla convergensa dla serie.\nEsempi.\nvisad\u00ec\nDonca formula_12\ne la serie a convergg.\nDagi\u00e0 che formula_15, la serie a convergg.\nI l'oma\nma la serie a divergg.\nI l'oma\nma la serie a convergg."}
{"id": "5043", "revid": "9719", "url": "https://pms.wikipedia.org/wiki?curid=5043", "title": "Pierre de Fermat", "text": "Matem\u00e0tich.\nNass\u00f9 a Beaumont-de-Lomagne, davzin a Montauban, \u00ebl 17 d'aost d\u00ebl 1601, m\u00f2rt a Castres, davzin a Tolosa, \u00ebl 12 \u00ebd gen\u00e9 d\u00ebl 1665.\nS\u00f2 pare, Dominique, a l'era un rich pliss\u00e9, par\u00e8j Fermat a l'ha pod\u00f9 profit\u00e9 \u00ebd n'educassion privilegi\u00e0 al monast\u00e9 frans\u00ebscan \u00ebd Grandselve; apress a l'ha studi\u00e0 a l'Universit\u00e0 \u00ebd Tolosa.\nFermat a l'ha f\u00e0it \u00ebl magistr\u00e0 e d\u00ebl 1631 a l'\u00e9 st\u00e0it nomin\u00e0 consij\u00e9 al parlament \u00ebd Tolosa, butandse an evidensa p\u00ebr soa conossensa legal, dritura \u00ebd comportament e clemensa.\nD\u00ebl 1652 a l'\u00e9 pijasse la pest e soe condission a j'ero tant greve che s\u00f2 amis Bernard Medon a l'av\u00eca fin-a nonsi\u00e0 a v\u00e0ire colega ch'a l'era m\u00f2rt; peui per\u00f2 a l'\u00e9 var\u00ec.\nP\u00ebr amusesse, Fermat as ocupava \u00ebd matem\u00e0tica, per\u00f2 a publicava p\u00f2ch dij s\u00f2 arzult\u00e0 che \u00ebd s\u00f2lit as limitava mach a sboss\u00e9 e a comunich\u00e9 ai s\u00f2 v\u00e0ire cor\u00ebspondent, dont a-i ero Blaise Pascal, Christiaan Huygens, Kenelm Digby e John Wallis.\nL'\u00f9nich matem\u00e0tich con \u00ebl qual Fermat a mantn\u00eca dij contat regolar a l'\u00e9 st\u00e0it per\u00f2 Marin Mersenne.\nA l'\u00e9 st\u00e0it \u00ebdc\u00f2 un lenghista.\nSoe contribussion.\nAntra soe contribussion a-i \u00e9 n\u00eb sb\u00f2ss dla geometr\u00eca anal\u00ectica, surt\u00ec n'ann prima dla \"Geometr\u00eca\" \u00ebd Descartes, e n\u00eb studi anteressant an sij problema \u00ebd m\u00e0ssim e m\u00ecnim, ch'a son un prim esempi \u00ebd c\u00e0lcol dle variassion: da cost \u00ebstudi a-i ven \u00ebl prinsipi \u00ebd temp m\u00ecnim p\u00ebr la propagassion dij raj luminos (o prinsipi \u00ebd Fermat), dont a peulo derivesse le laj dla rifrassion.\nAnt j\u00eb scrit \u00ebd Fermat, dzortut an soa cor\u00ebspondensa con Pascal, as artreuvo \u00ebdc\u00f2 ij prinsipi dla teor\u00eca dla probabilit\u00e0.\nA l'\u00e9 st\u00e0it un precursor \u00ebd l'an\u00e0lisi infinitesimal.\n\u00cbl setor andoa Fermat a l'ha d\u00e0it soe contribussion p\u00ec amportante a l'\u00e9 st\u00e0ita la teor\u00eca dij n\u00f9mer, dont a l'\u00e9 consider\u00e0 \u00ebl fondador \u00ebd la teor\u00eca moderna.\nAn soe n\u00f2te a l\"'Aritm\u00e9tica\" \u00ebd Diofant, a enonsia na caterva \u00ebd teorema, an \u00ebsbossand-ne mach la dimostrassion, coma a l'era costum\u00e0 a f\u00e9.\n\u00cbd tuti costi teorema (dont \u00ebl p\u00ec avos\u00e0 a l'\u00e9 l'ansidit Dari\u00e9 teorema \u00ebd Fermat) a l'\u00e9 peui st\u00e0ita trov\u00e0 na dimostrassion p\u00ebr da bon.\nTutun, dantorn al 1640 a l'ha congetur\u00e0 che tuti ij n\u00f9mer dla forma formula_1 a son prim, ma costa congetura a l'\u00e9 f\u00e0ussa.&lt;br&gt;\nD\u00ebl 1636 a l'ha trov\u00e0 che 17296 e 18416 a son n\u00f9mer amicaj."}
{"id": "5044", "revid": "3", "url": "https://pms.wikipedia.org/wiki?curid=5044", "title": "Gaspacho", "text": "\u00cbl gaspacho a l'\u00e9 na supa fr\u00e8ida \u00ebd pan, t\u00ecpica dla Spagna."}
{"id": "5045", "revid": "4105", "url": "https://pms.wikipedia.org/wiki?curid=5045", "title": "S\u00e0nguis", "text": "\u00cbl s\u00e0nguis a l'\u00e9 'n mang\u00e9 f\u00e0it an butand \u00ebd salam, \u00ebd giambon o d'\u00e0otri aliment antrames a doe f\u00ebtte \u00ebd pan.&lt;br&gt;\nA l'\u00e9 st\u00e0it anventa dal cusin\u00e9 \u00ebd Lord Sandwich - dont a pija \u00ebl n\u00f2m - p\u00ebrch\u00e8 chiel-s\u00ec a l'era un giugador f\u00f2rt passion\u00e0 e a l'av\u00eca pa anv\u00eca \u00ebd perde 'd temp p\u00ebr aossesse da la t\u00e0ola \u00ebd gieugh e and\u00e9 a mang\u00e9."}
{"id": "5046", "revid": "829285", "url": "https://pms.wikipedia.org/wiki?curid=5046", "title": "Piemont\u00e8is Ancheuj", "text": "Piemont\u00e8is Ancheuj a l'\u00e9 un mensil \u00ebd poes\u00eca e 'd coltura an lenga piemont\u00e8isa, soagn\u00e0 e cud\u00ec da 'd litr\u00e0 ch'as arfan a l\u00eb sp\u00ecrit dla Compan\u00eca dij Brand\u00e9.\nBut d\u00ebl giornal a l'\u00e9 col d'esse na testimoniansa viva dla vitalit\u00e0 dl'\u00e0nima piemont\u00e8isa e d'ufr\u00ec ai piemont\u00e8is, vej e neuv, l'ocasion \u00ebd con\u00f2sse e 'd pij\u00e9 cossiensa dij valor, dla richisia e dj'arsorse spirituaj dla gent \u00ebd Piemont.\nSt\u00f2ria.\n\u00cbl 22 d'ot\u00f3ber 1982, a na ciambrea dij Brand\u00e9 tnusse a Vila Lasc\u00e0ris \u00ebd Pian\u00ebssa, Milo Br\u00e9, Censin Pich e Remo Bertodatti a nunsio la n\u00e0ssita d\u00ebl giornal ch'a ancamin-a a seurte con \u00ebl n\u00f9mer 0 d\u00eb dz\u00e8mber 1982.\nAnt \u00ebl prim cons\u00e8j \u00ebd redassion a-i son \u00ebdc\u00f2 Carlo Dardanello, Luciano Gibelli, Rico Gulin e Pierin Rossi.\nDiretor a l'\u00e9 Milo Br\u00e9.\nDal n\u00f9mer \u00ebd gen\u00e9 d\u00ebl 2003, l'arvista a l'ha cangi\u00e0 la vesta gr\u00e0fica.\nLa redassion.\nAncheuj \u00ebl pressident a l'\u00e9 Corrado Marra, \u00ebl diretor respons\u00e0bil a l'\u00e9 Milo Br\u00e9.\n\u00cbl comit\u00e0 \u00ebd redassion a l'\u00e9 form\u00e0 da Corrado Marra, Augusto Dellavalle, Michele Bonavero, Carlin Porta, Claudio Santacroce, Ferdinando Viglieno-Cossalino, Romano Fea, Beppe Lachello, Olinto Ricossa, AnnaMaria Carle.\nL'ampostassion gr\u00e0fica a l'\u00e9 \u00ebd Beppe Lachello."}
{"id": "5047", "revid": "71", "url": "https://pms.wikipedia.org/wiki?curid=5047", "title": "Ignassi \u00ccsler", "text": "Biograf\u00eca.\nIgnassi \u00ccsler (Ignazio Isler) a l'\u00e9 st\u00e0it un poeta motobin amportant ant \u00ebl Set-sent piemont\u00e8is.&lt;BR&gt;\nA l'era nass\u00f9 a Turin ant \u00ebl 1699 e a l'\u00e9 m\u00f2rt al convent \u00ebd Santa Mar\u00eca dle Grassie a la Cros\u00ebtta (che antlora a l'era na borgi\u00e0 f\u00f2ra 'd sinta, un-a dle p\u00ec p\u00f2vre dla sit\u00e0), ant\u00e9 ch'a l'era parco, \u00ebl 7 aost 1788.\nCoste d\u00e0ite \u00ebd n\u00e0ssita e m\u00f2rt a son nen sigure, ma a son cole ch'as peulo deduve da dle n\u00f2te a doi manuscrit \u00ebd soe canson ch'a fan part d\u00ebl fond Patetta goern\u00e0 a la Biblioteca apost\u00f2lica vatican-a \u00ebd Roma.\n\u00ccsler a l'era \u00ebd l'\u00f3rdin dij Trinitari causs\u00e0.&lt;BR&gt;\nS\u00f2 g\u00e9ner carater\u00ecstich a l'era \u00ebl t\u00f2ni.&lt;BR&gt;\n&lt;BR&gt;\nEuvre.\nA l'\u00e9 l'autor \u00ebd p\u00ec che 50 canson an piemont\u00e8is m\u00e8j conoss\u00f9e com t\u00f2ni.&lt;BR&gt;\nIj t\u00ectoj \u00ebd ch\u00e8ich canson:\ndoi vers:\n\"ch'a l'ha 'd manere e tut \u00ebl deuit\" &lt;BR&gt;\n\"ch'a l'ha un borich a pl\u00e9 ij b\u00ebscheuit\"\nAs parla \u00ebd na bruta t\u00f2ta.\nAs parla \u00ebd na fomna nen contenta dl'\u00f2m.\nL'achit d\u00ebl t\u00f2ni:\n\"Che cagnin-a, che disperassion!\"&lt;br&gt;\n\"S\u00ec s\u00ec dime pure\"&lt;br&gt;\n\"ch'i son un tavan,\"&lt;br&gt;\n\"Sensa ch'i giure\"&lt;br&gt;\n\"La gent a cr\u00ebdran.\"&lt;br&gt;\nL'achit d\u00ebl t\u00f2ni:\n\"Col famos pais 'd cocagna\"&lt;br&gt;\n\"A l'\u00e9 peui un bon pais;\"&lt;br&gt;\n\"Gnun lavora la campagna,\"&lt;br&gt;\n\"Pur a smija un paradis.\"&lt;br&gt;\n\"L\u00ec, chi veul f\u00e9 'l gargh, lo fassa,\"&lt;br&gt;\n\"J'\u00e9 pa gnun ch'a l'ambarassa.\"&lt;br&gt;\nL'achit d\u00ebl t\u00f2ni: &lt;BR&gt;\n\"J'\u00e9 la fija 'd Martin Potagi\"&lt;BR&gt;\n\"Desgagi\u00e0 com un paj\u00e9,\"&lt;BR&gt;\n\"L'ha stant agn e davantagi\"&lt;BR&gt;\n\"S'\u00e9 vojusse mari\u00e9.\"&lt;BR&gt;\nL'achit d\u00ebl t\u00f2ni: &lt;BR&gt;\n\"Aspeta, B\u00ebrtrom\u00e9,\"&lt;BR&gt;\n\"C\u00f2s has-to pens\u00e0 'd f\u00e9\"&lt;BR&gt;\n\" 'D vol\u00e8ime piant\u00e9 l\u00ec?\"&lt;BR&gt;\n\"N\u00f2 n\u00f2, m\u00e8 corin bel,\"&lt;BR&gt;\n\"Achieta t\u00f2 server,\"&lt;BR&gt;\n\" 'T avras pa p\u00ebr chiteme\"&lt;BR&gt;\n\"Un cheur cos\u00ec crudel?\"&lt;BR&gt;\nL'achit d\u00ebl t\u00f2ni: &lt;BR&gt;\n\"Ors\u00f9, voi \u00e0itri tuti dla brigada,\"&lt;BR&gt;\n\"Guard\u00e9 la p\u00f2vra doja a st\u00e9 d\u00eb bada.\"&lt;BR&gt;\n\"\u00c8-lo pa na v\u00ebrg\u00f2gna, a divlo an rima,\"&lt;BR&gt;\n\"Ch'i n\u00eb fase tuti s\u00ec p\u00f2ca stima?\"&lt;BR&gt;\nL'achit d\u00ebl t\u00f2ni: &lt;BR&gt;\n\"Che bela trastulada,\"&lt;BR&gt;\n\"Sentila atentament;\"&lt;BR&gt;\n\"Lucressia Gelofrada\"&lt;BR&gt;\n\"L'ha f\u00e0it s\u00f2 testament;\"&lt;BR&gt;\n\"Durv\u00ec pur bin j'orije,\"&lt;BR&gt;\n\"Scot\u00e9 ste drolar\u00ece,\"&lt;BR&gt;\n\"Son c\u00f2se tant da rije\"&lt;BR&gt;\n\"Da feve tomb\u00e9 ij dent.\"&lt;BR&gt;\nL'achit d\u00ebl t\u00f2ni. Da not\u00e9 ij pass\u00e0 lontan: s-ciancher e drochero. &lt;BR&gt;\n\"L'ha na g\u00f2j barba Gir\u00f2ni\"&lt;BR&gt;\n\"Ch'a f\u00e0 'd s\u00e0ut com un cravieul:\"&lt;BR&gt;\n\"Sui trant agn 'd s\u00f2 matrim\u00f2ni\"&lt;BR&gt;\n\"Finalment a l'ha av\u00f9 un fieul.\"&lt;BR&gt;\n\"P\u00ebr pias\u00ec ch'lo-l\u00ec ha faje\"&lt;BR&gt;\n\"(Fur da rije da cr\u00ebp\u00e9)\"&lt;BR&gt;\n\"An sautand s-ciancher le braje,\"&lt;BR&gt;\n\"Ch'a-j drochero gi\u00f9 sui p\u00e9.\"&lt;BR&gt;\nL'achit d\u00ebl t\u00f2ni: &lt;BR&gt;\n\"Scot\u00e9, se pur v'agrada,\"&lt;BR&gt;\n\"Sta bela novit\u00e0:\"&lt;BR&gt;\n\"Le fije 'd Gelofrada\"&lt;BR&gt;\n\"Son tute arcapit\u00e0.\"&lt;BR&gt;\n\"Sotr\u00e0 ch'a fur la mare,\"&lt;BR&gt;\n\"S'\u00e9 manegi\u00e0 'l pastiss\"&lt;BR&gt;\n\"Tra amis e tra compare\"&lt;BR&gt;\n\"P\u00ebr deje dun-a ardriss.\"&lt;BR&gt;\nL'achit d\u00ebl t\u00f2ni: &lt;BR&gt;\n\"Chi st\u00e0 amis con le fumele,\"&lt;BR&gt;\n\"N'avr\u00e0 mai s\u00f2 cheur content;\"&lt;BR&gt;\n\"A son tute tante vele,\"&lt;BR&gt;\n\"Ch'a van secondand ij vent.\"&lt;BR&gt;\n\"Seve nen ch'a son 'd volpasse\"&lt;BR&gt;\n\"E 'd serpent strom\u00e0 ant ij fior?\"&lt;BR&gt;\n\"I star\u00ec sempre ant le strasse\"&lt;BR&gt;\n\"An f\u00ebrtandve ansem a lor.\"&lt;BR&gt;\nL'achit d\u00ebl t\u00f2ni: &lt;BR&gt;\n\"D\u00ec amp\u00f2 voi \u00e0itri n\u00f2ne,\"&lt;BR&gt;\n\"Rup\u00ece fin sul nas:\"&lt;BR&gt;\n\"Tra n\u00f2re e tra mad\u00f2ne\"&lt;BR&gt;\n\"S'a-i \u00e9 mai st\u00e0it la pas.\"&lt;BR&gt;\n\"D\u00ec franch, e nen da farde,\"&lt;BR&gt;\n\"Vir\u00e9 pa la frit\u00e0,\"&lt;BR&gt;\n\"Ch'i passe p\u00ebr busiarde\"&lt;BR&gt;\n\"S'i neghe sta vrit\u00e0.\"&lt;BR&gt;\nCh\u00e8ich vers d\u00ebl t\u00f2ni: &lt;BR&gt;\n\"con la mia m\u00f2la\" &lt;BR&gt;\n\"i vad vagnandme con p\u00f2ch stent\" &lt;BR&gt;\n\"sovens qu\u00e0ich parpai\u00f2la\"\nA l'\u00e9 la sconda part d\u00ebl t\u00f2ni an s\u00ebl Moleta.\nA l'\u00e9 na canson vin\u00f2ira bin conoss\u00f9a.\nCh\u00e8ich vers d\u00ebl t\u00f2ni: &lt;BR&gt;\n\"i na treuvo con stent\" &lt;BR&gt;\n\"e particolarment\" &lt;BR&gt;\n\"an testa dle fumele\"\nCh\u00e8ich vers d\u00ebl t\u00f2ni: &lt;BR&gt;\n\"Carieve mai 'd fumele,\" &lt;BR&gt;\n\"n\u00e9 fomne n\u00e9 mat\u00f2te,\" &lt;BR&gt;\n\"andand a le garg\u00f2te,\" &lt;BR&gt;\n\"ch\u00e9 a son mach d'ambarass:\"\nCh\u00e8ich vers d\u00ebl t\u00f2ni: &lt;BR&gt;\n\"Doranans chi veul mariesse\" &lt;BR&gt;\n\"ch'a procura d'atachesse\" &lt;BR&gt;\n\"a j'orije sta canson:\"\nCh\u00e8ich vers d\u00ebl t\u00f2ni: &lt;BR&gt;\n\"Ogni ca, s'i rifletomo\" &lt;BR&gt;\n\"l'\u00e9 giomai un ospidal,\" &lt;BR&gt;\n\"chi patiss dolor \u00ebd gomo\" &lt;BR&gt;\n\"chi l'\u00e9 sbors com un caval.\"\nCh\u00e8ich vers d\u00ebl t\u00f2ni: &lt;BR&gt;\n\"sti gridlin\" &lt;BR&gt;\n\"dacant a le sgnore,\" &lt;BR&gt;\n\"sfront\u00e0 com \u00ebd tupin: guard\u00e9 com ch'a stan,\" &lt;BR&gt;\n\"che 'd v\u00ebrgne ch'as fan\"\nL'achit d\u00ebl t\u00f2ni: &lt;BR&gt;\n\"A-i \u00e9 tante vedovele,\"&lt;BR&gt;\n\"P\u00ebr parl\u00e9 cos\u00ec an comun,\"&lt;BR&gt;\n\"Ch'a procuro 'd f\u00e9 le bele\"&lt;BR&gt;\n\"P\u00ebr torn\u00e9 gab\u00e9 quaicun.\"&lt;BR&gt;\n\"Mi 'm antendo d\u00ec dle giovo,\"&lt;BR&gt;\n\"Pa dle veje bombon\u00e0,\"&lt;BR&gt;\n\"Coste i-j lasso st\u00e9, che brovo\"&lt;BR&gt;\n\"Ant 'l breu dla carbon\u00e0.\"&lt;BR&gt;\nL'achit d\u00ebl t\u00f2ni: &lt;BR&gt;\n\"Am fan rije quand i penso\"&lt;BR&gt;\n\"A sti vido an-namor\u00e0,\"&lt;BR&gt;\n\"Gi\u00e0 t\u00f9it gris e ch'a comenso\"&lt;BR&gt;\n\"Esse fiap e sgangher\u00e0.\"&lt;BR&gt;\n\"Pur a veulo (\u00e9-la pa dr\u00f2la)\"&lt;BR&gt;\n\"Compar\u00ec da gilicat,\"&lt;BR&gt;\n\"E f\u00e9 ij dru con tanta t\u00f2la,\"&lt;BR&gt;\n\"Com a fan d'ist\u00e0 ij galat.\"&lt;BR&gt;\nAs parla \u00ebd na monia nen contenta.\nCh\u00e8ich vers d\u00ebl t\u00f2ni: &lt;BR&gt;\n\"P\u00ebrch\u00e8 mi\" &lt;BR&gt;\n\"stagh mach s\u00ec\" &lt;BR&gt;\n\"p\u00ebr comp\u00ec\" &lt;BR&gt;\n\"dontr\u00e8 cure\"\nAs parla d'un fr\u00e0 nen content.\nCh\u00e8ich vers d\u00ebl t\u00f2ni: &lt;BR&gt;\n\"ch\u00e9 'l m\u00e9j ripiegh sar\u00eca\" &lt;BR&gt;\n\"tute ste bigotasse\" &lt;BR&gt;\n\"campeje l\u00e0 aj crovass\"\nL'achit d\u00ebl t\u00f2ni: &lt;BR&gt;\n\"Stevo Brombo a l'ha tre fije\"&lt;BR&gt;\n\"Ch'a son tute an-namor\u00e0:\"&lt;BR&gt;\n\"A son nen tre maravije,\"&lt;BR&gt;\n\"Ma gnanch da camp\u00e9 ant la stra.\"&lt;BR&gt;\n\"Un-a \u00e9 bionda, l'\u00e0utra \u00e9 brun-a,\"&lt;BR&gt;\n\"L'\u00e0utra d\u00ebl color 'd caf\u00e9:\"&lt;BR&gt;\n\"A vorr\u00eco trov\u00e9 dun-a\"&lt;BR&gt;\n\"Quaicadun ch'\u00e0-j vol\u00e8iss pij\u00e9.\"&lt;BR&gt;\nL'achit d\u00ebl t\u00f2ni: &lt;BR&gt;\n\"Mare, mare, deme ardriss\"&lt;BR&gt;\n\"V\u00ebdve nen com i patiss?\"&lt;BR&gt;\n\"Feme amp\u00f2 nen tant stent\u00e9,\"&lt;BR&gt;\n\"Ch'i peuss pa p\u00ec nen spet\u00e9;\"&lt;BR&gt;\n\"Deme prest, feme 'l pias\u00ec,\"&lt;BR&gt;\n\"Quaich bel giovo p\u00ebr mar\u00ec.\"&lt;BR&gt;\nL'achit d\u00ebl t\u00f2ni: &lt;BR&gt;\n\"Mi vorr\u00eca marideme\"&lt;BR&gt;\n\"Ma j'heu por d'angavigneme\"&lt;BR&gt;\n\"E carieme d'una cros;\"&lt;BR&gt;\n\"Che 'l fumlam, pij\u00e0 com si sia,\"&lt;BR&gt;\n\"L'\u00e9 na serta marcans\u00eca\"&lt;BR&gt;\n\"Ch'andvinela l'\u00e9 scabros.\"&lt;BR&gt;\nSoa euvra a l'\u00e9 mai st\u00e0ita public\u00e0 antramentre che chiel a l'era viv.&lt;BR&gt;\nNa prima edission, mach \u00ebd 26 canson, con \u00ebl test purg\u00e0, a l'\u00e9 surt\u00eca d\u00ebl 1783, stamp\u00e0 da Maurizio Pipino.&lt;BR&gt;\nLa prima edission antrega a l'\u00e9 d\u00ebl 1799.&lt;BR&gt;\n&lt;BR&gt;\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nGianrenzo P. Clivio - \"Profilo di storia della letteratura in piemontese\""}
{"id": "5048", "revid": "71", "url": "https://pms.wikipedia.org/wiki?curid=5048", "title": "Giovan Gi\u00f2rs Alion", "text": "Giovan Gi\u00f2rs Alion (\"Giovanni Giorgio Allione\" an italian) a l'\u00e9 \u00ebl prim scritor \u00ebd talent dla literatura piemont\u00e8isa.&lt;br&gt;\nMichel\u00e0ngel Picone a l'ha definilo \"\u00ebl \"pendant\" an t\u00e8ra piemont\u00e8isa d\u00ebl Ruzante\".&lt;br&gt;\nL'Alion a scriv an piemont\u00e8is ast\u00ebsan, ma 'dc\u00f2 an frans\u00e8is e an latin macher\u00f2nich. &lt;br&gt;\nSoa euvra as inseriss ant la tradission \u00ebd la literatura frans\u00e8isa. D\u00ebsmentioma nen che antlora la sit\u00e0 d'Ast a fas\u00eca part dij possediment \u00ebd la ca d'Orl\u00e9ans (dal 1387) e donca j'euvre literarie e teatraj d'oltralp a duv\u00eco esse pit\u00f2st conoss\u00f9e ant l'Astes\u00e4n.&lt;br&gt;\nBiograf\u00eca.\n\u00cbd chiel as sa p\u00f2ch. A l'era un n\u00f2bil e a l'\u00e9 viv\u00f9 an Ast, a l'\u00e9 nomin\u00e0 ant n\u00eb strument d'un nodar ant \u00ebl 1503. A l'\u00e9 st\u00e0it ant ij m\u00e9mber d\u00ebl Cons\u00e8j \u00ebd Ch\u00ebrdensa, visad\u00ec \u00ebl cons\u00e8j comunal, d'Ast ant \u00ebl 1511, 1513 e ant \u00ebl 1517.\nAntra 'l 1518 e \u00ebl 1520 a l'ha av\u00f9 dal re 'd Fransa Fransesch I l'ufissi \u00ebd capitani dla p\u00ec gran fort\u00ebssa d'Ast, \u00ebl castel \u00ebd mont Rain\u00e9.&lt;br&gt;\nL'\u00f9ltima notissia che as sa \u00ebd chiel a l'\u00e9 d\u00ebl 1521.\nEuvre.\nD\u00ebl 1521, Alion a l'ha f\u00e0it stamp\u00e9 a soe sp\u00e8ise l'Opera Jocunda, che a l'ha costi contn\u00f9:&lt;br&gt;\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nGianrenzo P. Clivio - Profilo di storia della letteratura in piemontese"}
{"id": "5049", "revid": "11196", "url": "https://pms.wikipedia.org/wiki?curid=5049", "title": "Opera Jocunda", "text": "Introdussion.\nLOpera Jocunda a l'\u00e9 tuta l'euvra conuss\u00f9a \u00ebd Giovan Gi\u00f2rs Alion. \nTest.\n\u00cbl titol complet dl'euvra a l'\u00e9: &lt;BR&gt;\n\"Opera Jocunda no. D. Johanis Georgii Alioni astensis, metro maccaronico materno et gallico composita\".\nL'euvra a l'\u00e9 st\u00e0ita scriv\u00f9a anviron d\u00ebl 1490; la d\u00e0ita d\u00eb stampa a l'\u00e9: &lt;BR&gt;\n\"Impressum Ast per magistrum Francischum de Silva anno domini milesimo quingentesimo vigesimoprimo, die XIJ mensis Marcij\".\nIj contn\u00f9 dl'euvra a son:\n&lt;BR&gt;\nLa presentassion dij contn\u00f9 a l'\u00e8 f\u00e0ita da l'Alion con coste par\u00f2le:&lt;BR&gt;\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nGianrenzo P. Clivio - Profilo di storia della letteratura in piemontese"}
{"id": "5050", "revid": "71", "url": "https://pms.wikipedia.org/wiki?curid=5050", "title": "Aldo Daverio", "text": "Poeta an lenga piemont\u00e8isa.&lt;br&gt;\nAldo Daverio a l'era nass\u00f9 a Turin ij 22 \u00ebd mars d\u00ebl 1906 e a l'\u00e9 m\u00f2rt ambelel\u00ec \u00ebl 24 \u00ebd luj d\u00ebl 1966.\nA l'ha f\u00e0it part dla Compan\u00eca dij Brand\u00e9; ansema a Pinin Pac\u00f2t e Renato Bertolotto a l'\u00e9 st\u00e0it s\u00f2cio d\u00ebl Felibrism provensal e colaborator \u00ebd Marsyas, arvista an lenga provensal.&lt;br&gt;\nP\u00ebr v\u00e0ire agn a l'\u00e9 st\u00e0it segretari a la Famija Turin\u00e8isa e a l'\u00e9 st\u00e0it \u00ebdc\u00f2 respons\u00e0bil dla p\u00e0gina literaria d\u00ebl Caval 'd br\u00f4ns.\nA l'era mari\u00e0 con Annette Dozon."}
{"id": "5051", "revid": "11196", "url": "https://pms.wikipedia.org/wiki?curid=5051", "title": "Frotula de le d\u00f2ne", "text": "Introdussion.\nPoesia an piemont\u00e8is \u00ebd Giovan Gi\u00f2rs Alion, Frotula de le d\u00f2ne, da l'Opera Jocunda.&lt;BR&gt;\nTest.\nVers finaj. Destin dle fomne nen disponible: &lt;BR&gt;\n\"con o temp devantram masche &lt;BR&gt;\"\n\"quant gnun n'i dir\u00e0 pu nent\"\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nGianrenzo P. Clivio - Profilo di storia della letteratura in piemontese"}
{"id": "5052", "revid": "11196", "url": "https://pms.wikipedia.org/wiki?curid=5052", "title": "Benedicite dominus", "text": "Introdussion.\nPoesia an piemont\u00e8is \u00ebd Giovan Gi\u00f2rs Alion, Uno \"Benedicite dominus\" e uno \"Reficiat\", da l'Opera Jocunda.&lt;BR&gt;\nTest.\nVers finaj. A anvito le fomne a esse arconossente p\u00ebrch\u00e8 a l'han: &lt;BR&gt;\n\"s\u00ec bella antr\u00e0 &lt;BR&gt;\"\n\"ch'o possi fer lim\u00f2sna ai fr\u00e0\"\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nGianrenzo P. Clivio - Profilo di storia della letteratura in piemontese"}
{"id": "5053", "revid": "19", "url": "https://pms.wikipedia.org/wiki?curid=5053", "title": "Macarromea", "text": "Introdussion.\nTest an latin da l'Opera Jocunda \u00ebd Giovan Gi\u00f2rs Alion Macarronea contra macarroneam Bassani.&lt;BR&gt;\nTest.\nA l'\u00e8 ant\u00ebressanta p\u00ebrch\u00e9 a conserva tante par\u00f2le piemont\u00e8ise latinis\u00e0. P\u00ebr esempi: &lt;BR&gt;\n\"ASGAYRARE\" = sgair\u00e9 ; &lt;BR&gt;\n\"CAVAGNETO\" = cavagn\u00e8t ; &lt;BR&gt;\n\"GROGLIA\" = greuja ; &lt;BR&gt;\n\"SBARRUARE\" = sbaruv\u00e9 ; &lt;BR&gt;\n\"TACONARE\" = tacon\u00e9 ; &lt;BR&gt;\netc...\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nGianrenzo P. Clivio - Profilo di storia della letteratura in piemontese"}
{"id": "5054", "revid": "11196", "url": "https://pms.wikipedia.org/wiki?curid=5054", "title": "La comedia de l'homo", "text": "Introdussion.\nCom\u00e9dia an piemont\u00e8is da l'Opera Jocunda \u00ebd Giovan Gi\u00f2rs Alion La comedia de l'homo e de soi cinque sentimenti.&lt;BR&gt;\nTest.\nL'inissi dla farsa: &lt;BR&gt;\n\"Or, bona gent, l'\u00f2m fo tant\u00e0 &lt;BR&gt;\"\n\"dal cul pr'esse a\u00e7ept\u00e0 do numer, &lt;BR&gt;\"\n\"ma vist ch'i \u00e7inq volso presumer &lt;BR&gt;\"\n\"de rebuterlo pr'un moizon &lt;BR&gt;\"\n\"e alman de dergle un scopazon, &lt;BR&gt;\"\n\"o se tir\u00e9 l'njuri\u00e0 al peg &lt;BR&gt;\"\n\"per mod c'l'and\u00e9, per bel despeg, &lt;BR&gt;\"\n\"sarrer col us, o sia fenestra, &lt;BR&gt;\"\n\"derrer, per la qual se va a extra, &lt;BR&gt;\"\n\"tant c'l'\u00f2m fu a privo de s-ciater, &lt;BR&gt;\"\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nGianrenzo P. Clivio - Profilo di storia della letteratura in piemontese"}
{"id": "5055", "revid": "11196", "url": "https://pms.wikipedia.org/wiki?curid=5055", "title": "Farsa de Zohan Zavatero", "text": "Introdussion.\nCom\u00e9dia an piemont\u00e8is da l'Opera Jocunda \u00ebd Giovan Gi\u00f2rs Alion Farsa de Zohan Zavatero e de Biatrix soa mogliere e del prete ascoso soto el grometto.&lt;BR&gt;\nTest.\n\u00cbl \"grometto\" d\u00ebl t\u00ectol a l'\u00e8 \u00ebl \"gh\u00ebrmo\". &lt;BR&gt;\nUn dij p\u00ebrsonagi a l'\u00e8 un pr\u00e8ive, che a la fin a andr\u00e0 a fin\u00ec sota al gh\u00ebrmo: &lt;BR&gt;\n\"E vorrea pur ch'o feissi tant, &lt;BR&gt;\"\n\"s'o ve piasis, che steiiso ansem &lt;BR&gt;\"\n\"a solaz pr'una oretta. E trem, &lt;BR&gt;\"\n\"s\u00ec s-ciat d'amor, quant e m'ar\u00f2rd &lt;BR&gt;\"\n\"di v\u00f2sg fag, e s' me rem\u00f2rd &lt;BR&gt;\"\n\"la cons\u00e7ientia, ch'e ne p\u00f2s fer &lt;BR&gt;\"\n\"col chi bes\u00f2gna a satisfer &lt;BR&gt;\"\n\"part del me debit. &lt;BR&gt;\"\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nGianrenzo P. Clivio - Profilo di storia della letteratura in piemontese"}
{"id": "5056", "revid": "11196", "url": "https://pms.wikipedia.org/wiki?curid=5056", "title": "Farsa de Gina e de Reluca", "text": "Introdussion.\nCom\u00e9dia an piemont\u00e8is da l'Opera Jocunda \u00ebd Giovan Gi\u00f2rs Alion Farsa de Gina e de Reluca, doe matrone repolite, quale voliano reprender le zovene.&lt;BR&gt;\nTest.\nUn-a dle matron-e a dis: &lt;BR&gt;\n\"Se ben queich v\u00f2te i n'r'an anfreg\u00e0 &lt;BR&gt;\"\n\"venr\u00e0 o s\u00f2 temp com e f\u00e0 o n\u00f2str: &lt;BR&gt;\"\n\"amprendo pura el pater n\u00f2str, &lt;BR&gt;\"\n\"cavestre, e piglio i n\u00f2sg par\u00ec, &lt;BR&gt;\"\n\"quant el vorran ascorze i mar\u00ec! &lt;BR&gt;\"\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nGianrenzo P. Clivio - Profilo di storia della letteratura in piemontese"}
{"id": "5057", "revid": "11196", "url": "https://pms.wikipedia.org/wiki?curid=5057", "title": "Farsa de la dona", "text": "Introdussion.\nCom\u00e9dia an piemont\u00e8is da l'Opera Jocunda \u00ebd Giovan Gi\u00f2rs Alion Farsa de la dona che si credia havere una roba de veluto dal franzoso alogiato in casa soa.&lt;BR&gt;\nTest.\nL'argoment dla farsa a l'\u00e8 spieg\u00e0 a l'inissi: &lt;BR&gt;\n\"Qui se dir\u00e0 una farsa onesta &lt;BR&gt;\"\n\"su el belle d\u00f2ne chi fan festa &lt;BR&gt;\"\n\"ai nosg fran\u00e7os pr'avei di scu, &lt;BR&gt;\"\n\"gorgios e r\u00f2be de vell\u00f9; &lt;BR&gt;\"\n\"ben ch'o s'an trova dl'angan\u00e0 &lt;BR&gt;\"\n\"chi resto pos con una men\u00e0 &lt;BR&gt;\"\n\"de mosche an man, com o antandr\u00e9 &lt;BR&gt;\"\n\"pr'exempi ciair. &lt;BR&gt;\"\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nGianrenzo P. Clivio - Profilo di storia della letteratura in piemontese"}
{"id": "5058", "revid": "11196", "url": "https://pms.wikipedia.org/wiki?curid=5058", "title": "Farsa de Nicolao Spranga Caligario", "text": "Introdussion.\nCom\u00e9dia an piemont\u00e8is da l'Opera Jocunda \u00ebd Giovan Gi\u00f2rs Alion Farsa de Nicolao Spranga Caligario, el quale, credendo aver prestata la soa veste, trov\u00f2 per sententia che era donata.&lt;BR&gt;\nTest.\nLa conclusion dla farsa: &lt;BR&gt;\n\"Segnour e d\u00f2ne o d\u00ec savey &lt;BR&gt;\"\n\"Chista \u00e8 una farsa da da vey &lt;BR&gt;\"\n\"contra el bon Nic\u00f2ra, peccau, &lt;BR&gt;\"\n\"chi \u00e8 stag an mayn de pellucau &lt;BR&gt;\"\n\"pr'amprender che vol dir pleyder &lt;BR&gt;\"\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nGianrenzo P. Clivio - Profilo di storia della letteratura in piemontese"}
{"id": "5059", "revid": "11196", "url": "https://pms.wikipedia.org/wiki?curid=5059", "title": "Farsa del marito e della mogliere", "text": "Introdussion.\nCom\u00e9dia an piemont\u00e8is da l'Opera Jocunda \u00ebd Giovan Gi\u00f2rs Alion Farsa del marito e della mogliere chi littigoreno insema per un petto.&lt;BR&gt;\nTest.\n\u00cbl moment che a da \u00ebl via a la farsa: &lt;BR&gt;\n\"Or, an effet &lt;BR&gt;\"\n\"ins\u00ec com e' levava un fas &lt;BR&gt;\"\n\"e me chineri un p\u00f2ch tr\u00f2p bas &lt;BR&gt;\"\n\"per megl afferrello a me gra, &lt;BR&gt;\"\n\"e chiel me teniva aggrez\u00e0 &lt;BR&gt;\"\n\"s\u00ec m'acadet ist gran desastr. &lt;BR&gt;\"\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nGianrenzo P. Clivio - Profilo di storia della letteratura in piemontese"}
{"id": "5060", "revid": "11196", "url": "https://pms.wikipedia.org/wiki?curid=5060", "title": "Farsa del lanternero", "text": "Introdussion.\nCom\u00e9dia an piemont\u00e8is da l'Opera Jocunda \u00ebd Giovan Gi\u00f2rs Alion Farsa del lanternero chi acconci\u00f2 la lanterna e il soffieto de doe done vegie.&lt;BR&gt;\nTest.\nL'anvit al lanternero: &lt;BR&gt;\n\"M'acconzr\u00e0-tu la mia lanterna? &lt;BR&gt;\"\n\"S\u00ec te pagr\u00f2 ben e da ponc. &lt;BR&gt;\"\n\"... &lt;BR&gt;\"\n\"Sarei-tu derc\u00f2 metti un pong &lt;BR&gt;\"\n\"al me zo, chi ne p\u00f2 soffier? &lt;BR&gt;\"\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nGianrenzo P. Clivio - Profilo di storia della letteratura in piemontese"}
{"id": "5061", "revid": "11196", "url": "https://pms.wikipedia.org/wiki?curid=5061", "title": "Farsa de Sebrina", "text": "Introdussion.\nCom\u00e9dia an piemont\u00e8is da l'Opera Jocunda \u00ebd Giovan Gi\u00f2rs Alion Farsa de Sebrina sposa quale fece el figliolo in cappo del meise.&lt;BR&gt;\nTest.\nA la fin dla farsa: &lt;BR&gt;\n\"Ma e ne digh mia ch'o sia impossibo &lt;BR&gt;\"\n\"e ch'o n'accada nen a qualcun; &lt;BR&gt;\"\n\"ma e guard, s'r'an feis \u00f2gni meis un, &lt;BR&gt;\"\n\"ond se trovreo p\u00f2s tante baire? &lt;BR&gt;\"\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nGianrenzo P. Clivio - Profilo di storia della letteratura in piemontese"}
{"id": "5062", "revid": "11196", "url": "https://pms.wikipedia.org/wiki?curid=5062", "title": "Farsa del braco", "text": "Introdussion.\nCom\u00e9dia an piemont\u00e8is da l'Opera Jocunda \u00ebd Giovan Gi\u00f2rs Alion Farsa del braco e del milaneiso inamorato in Ast.&lt;BR&gt;\nTest.\nUn t\u00f2ch dla farsa: &lt;BR&gt;\n\"Ades porr\u00e9 ster surament, &lt;BR&gt;\"\n\"ch'o n\u00f2str mazuch ne torn\u00e0 nent &lt;BR&gt;\"\n\"de l\u00e0 ond l'\u00e9 fin sabad\u00ec: &lt;BR&gt;\"\n\"s\u00ec vogl che dormo fin a di &lt;BR&gt;\"\n\"tant che se pago dl'altra seira. &lt;BR&gt;\"\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nGianrenzo P. Clivio - Profilo di storia della letteratura in piemontese"}
{"id": "5063", "revid": "11196", "url": "https://pms.wikipedia.org/wiki?curid=5063", "title": "Farsa del franzoso", "text": "Introdussion.\nCom\u00e9dia an piemont\u00e8is da l'Opera Jocunda \u00ebd Giovan Gi\u00f2rs Alion Farsa del franzoso alogiato a l'ostaria del lombardo, a tre personagii.&lt;BR&gt;\nTest.\nLa conclusion dla farsa: &lt;BR&gt;\n\"Pa\u00e7ientia donca \u00e8 el mio conforto: &lt;BR&gt;\"\n\"sar\u00f2 pi\u00f9 savio una altra volta. &lt;BR&gt;\"\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nGianrenzo P. Clivio - Profilo di storia della letteratura in piemontese"}
{"id": "5064", "revid": "11196", "url": "https://pms.wikipedia.org/wiki?curid=5064", "title": "Conseglio", "text": "Introdussion.\nPoesia an piemont\u00e8is da l'Opera Jocunda \u00ebd Giovan Gi\u00f2rs Alion Conseglio in favore de doe sorelle spose contra el fornaro de Primello nominato Mein\u00ec.&lt;BR&gt;\nTest.\nVers finaj dla poes\u00eca: &lt;BR&gt;\n\"Mi digh, judicant ... &lt;BR&gt;\"\n\"Ch'o dit Mein\u00ec dibia st\u00e9 a sc\u00f2t\" &lt;BR&gt;\n\"pagant coi s\u00f2i tre caval\u00f2t &lt;BR&gt;\"\n\"a coi boin feing, chi senza angan &lt;BR&gt;\"\n\"gli \u00e0n guadagn\u00e0 con s\u00f2 just affan, &lt;BR&gt;\"\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nGianrenzo P. Clivio - Profilo di storia della letteratura in piemontese"}
{"id": "5065", "revid": "11196", "url": "https://pms.wikipedia.org/wiki?curid=5065", "title": "Cantione de li Disciplinati", "text": "Introdussion.\nPoesia an piemont\u00e8is da l'Opera Jocunda \u00ebd Giovan Gi\u00f2rs Alion Cantione de li Disciplinati de Ast quando littigaveno contra li frati de Sancto Augustino per la capella de l'Anunciata.&lt;BR&gt;\nTest.\nEpisodi sentral dla poes\u00eca: &lt;BR&gt;\n\"Santint iste par\u00f2lle, &lt;BR&gt;\"\n\"un di n\u00f2sg, chi \u00e8 buffon, &lt;BR&gt;\"\n\"per fer r\u00ec la brigada &lt;BR&gt;\"\n\"n'ha fag ista can\u00e7on. &lt;BR&gt;\"\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nGianrenzo P. Clivio - Profilo di storia della letteratura in piemontese"}
{"id": "5066", "revid": "71", "url": "https://pms.wikipedia.org/wiki?curid=5066", "title": "Bartrom\u00e9 Brayda", "text": "Bartrom\u00e9 Brayda (\"Bartolomeo Brayda\" an italian) a l'era \u00ebd Somariva d\u00ebl B\u00f2sch.&lt;br&gt;\nA-i manca \u00e0utre notissie dzora \u00ebd chiel.\nEuvre.\nA l'\u00e9 l'autor dla \"Comedia pastoral\", public\u00e0 ant \u00ebl 1556.\nComedia pastoral.\nLa lenga dl'euvra a j\u00eb smija al turin\u00e8is:\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nGianrenzo P. Clivio - \"Profilo di storia della letteratura in piemontese\""}
{"id": "5068", "revid": "96", "url": "https://pms.wikipedia.org/wiki?curid=5068", "title": "Marcantone Gorena", "text": "Biograf\u00eca.\nMarcantone Gorena (Marc'Antonio Gorena an lenga franca) a l'era \u00ebd Savian.&lt;BR&gt;\nAs con\u00f2ss nen \u00e0utre notissie dzora a chiel.\n&lt;BR&gt;\nEuvre.\nSoa a l'era n'euvra, la Margarita, d\u00ebl 1608, che a l'\u00e8 and\u00e0ita p\u00ebrd\u00f9a ant \u00ebl feu d\u00ebl 1904 dla Biblioteca Nassional \u00ebd Turin.&lt;BR&gt;\nA l'\u00e8 rest\u00e0jne cheich righe, arcopi\u00e0 da Luis Colin.\n&lt;BR&gt;\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nGianrenzo P. Clivio - \"Profilo di storia della letteratura in piemontese\""}
{"id": "5069", "revid": "11196", "url": "https://pms.wikipedia.org/wiki?curid=5069", "title": "Margarita (euvra \u00ebd Marcantone Gorena)", "text": "Introdussion.\nLa Margarita a l'\u00e8 n'euvra \u00ebd Marcantone Gorena, rapresent\u00e0 a Savian \u00ebl 18 \u00ebd f\u00ebrv\u00e9 d\u00ebl 1608.&lt;BR&gt;\n&lt;BR&gt;\nTest.\nL'euvra a l'\u00e8 p\u00ebrd\u00f9a, ma a l'\u00e8 salvassne cheich righe, p\u00ebr esempi: &lt;BR&gt;\n\"Dime un p\u00f2ch, mess\u00e9, la vrit\u00e0: &lt;BR&gt;\"\n\"sei pa me st\u00e8it namor\u00e0 voe, n\u00e9i? &lt;BR&gt;\"\n&lt;BR&gt;\nArferiment bibliogr\u00e0fich p\u00ebr chi a veul f\u00e9 dj'arserche p\u00ec ancreuse.\nGianrenzo P. Clivio - Profilo di storia della letteratura in piemontese"}
